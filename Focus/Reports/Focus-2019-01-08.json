{"url": "http://www.focus-news.net/news/2019/01/08/2609953/sport-totnam-pobedi-chelsi-s-10-v-mach-za-kupata-na-ligata-v-angliya.html", "text": "Футбол:  Тотнъм победи Челси с 1:0 в първи мач от полуфиналите  за Купата на Лигата в Англия. Голът отбеляза Хари Кейн от дузпа след нарушение на вратаря на Челси Кепа, за което той получи жълт картон. Вторият мач е на 24 януари на стадиона на Челси. В сряда ще се играе другият полуфинал между Манчестър Сити и третодивизионния Бартън.", "date": "2019.01.08", "title": "Спорт: Тотнъм победи Челси с 1:0 в мач за Купата на Лигата в Англия"}
{"url": "http://www.focus-news.net/news/2019/01/08/2609922/sport-poluzashtitnik-na-barselona-se-gotvi-da-premine-v-arsenal.html", "text": "Футбол: Полузащитникът на Барселона Денис Суарес е дал съгласието си да премине в Арсенал през зимния трансферен период. \r\nСпоред информацията се очаква Суарес да премине в лондонския клуб под наем до края на сезона, а Арсенал ще може да го откупи срещу около 15 милиона паунда през лятото.Полузащитникът не е сред титулярите на тима и това вероятно е причина за решението му. \r\nАнглийският гранд няма право да извършва големи трансфери през зимата заради ограниченията на финансовия феърплей.", "date": "2019.01.08", "title": "Спорт: Полузащитник на Барселона се готви да премине в Арсенал"}
{"url": "http://www.focus-news.net/news/2019/01/08/2609928/kyustendil-v-ramkite-na-dve-sedmitsi-sa-otstranyavani-tri-avarii-po-vodoprovodnata-mrezha-v-selo-yabalkovo.html", "text": "В рамките на две седмици са отстранявани три аварии по водопроводната мрежа в село Ябълково. Това съобщиха за  Радио „Фокус” – Кюстендил  от дружеството „Кюстендилска вода”. Последната авария е била днес, тя е отстранена от екип на дружеството. Причина за авариите са старият водопровод на територията на населеното място. Аварийният екип е отстранил аварията, на място е извършено и почистване. Обстановката на експлоатираната територията от страна на дружеството е спокойна, предвид зимните условия. \r\nВенцеслав ИЛЧЕВ", "date": "2019.01.08", "title": "Кюстендил: В рамките на две седмици са отстранявани три аварии по водопроводната мрежа в село Ябълково"}
{"url": "http://www.focus-news.net/news/2019/01/08/2609925/veliko-tarnovo-ochakva-se-rast-v-broya-na-uchenitsite-v-obshtinata-i-prez-sledvashtata-uchebna-godina.html", "text": "Очаква се ръст в броя на учениците в община Велико Търново и през следващата учебна година. Това каза за  Радио „Фокус“ – Велико Търново  Пенка Игнатова, директор на Дирекция „Образование, младежки дейности и спорт“ в Общината. Тя посочи, че в момента експертите от Общината  изготвят списъците за прием на ученици в първи клас и на деца в първа група на детските градини. Те трябва да бъдат предадени на директорите на образователните институции до края на месец януари. „Не бих казала, че ръстът е мащабен, но на фона на това, което чувам за други общини, в община Велико Търново броят на децата не намалява, а напротив – отчита се ръст, което е радостно за всички нас“, посочи Пенка Игнатова. \r\n„Фокус“ припомня, че  от миналата година влезе в сила нова Наредба за прием на деца в първи клас. Основният критерий, по който се приемат първокласниците, е близостта на училището до адреса, на който те живеят. В първа група попадат тези деца, чийто родители не са променяли адресната си регистрация през последните три години. Във втора група влизат тези, които не са променяли адреса си през последната година, а в трета – тези, които са променяли местоживеенето си в периода от 1 юни 2018 до 1 юни 2019 година. В четвърта група влизат деца, които живеят извън района на съответното училище. Ръководствата на училищата нямат право да отказват да приемат заявление. При възможност и свободни места в съответното училище, може да се запиши дете и извън района. Миналата година първолаците, които за първи път влязоха в класните стаи на територията на община Велико Търново, бяха около 700. \r\nНадежда КРЪСТЕВА", "date": "2019.01.08", "title": "Велико Търново: Очаква се ръст в броя на учениците в общината и през следващата учебна година"}
{"url": "http://www.focus-news.net/news/2019/01/08/2609923/veliko-tarnovo-pochina-bivshiyat-direktor-na-muzikalno-dramatichen-teatar-konstantin-kisimov-sava-dimitrov.html", "text": "Почина бившият директор на Музикално-драматичен театър (МДТ) „Константин Кисимов“ Сава Димитров, съобщиха от  театъра . Сава Димитров е роден на 28 октомври 1945 г. в Сливен. Завършва ВИТИЗ „Кръстьо Сарафов“, специалност „Актьорско майсторство“ при проф. Моис Бениеши през 1974 г. Същата година е изпратен по разпределение в МДТ „Константин Кисимов“, където остава до края на творческата си кариера. \r\nПрез годините е изиграл над 80 роли. Сред тях са Роналдо в „Добрият край оправя всичко“, Репников в „Любов през юни“, Сюлейман Челеби в „Патриарх Евтимий“, Фердишченко в „Идиот“, Доцентът в „Римска баня“, Робер Буртър в „Процесът срещу богомилите“, Шпекин в „Ревизор“, Алекси в „Антимовският хан“, Аврам Немтур в „Железният светилник“, Грумио в „Укротяване на опърничавата“, Божан в „Гераците“, Куцар в „Албена гълъбицата“, Патриарх Евтимий в „Иван Шишман“, Гаврил в „Излезе ангел от мъглата“ и др. \r\nСава Димитров се изявява и като режисьор: „Труп“ от Д. Муун, „Другата смърт на Жана д’Арк“ от Стефан Цанев, „Полет над кукувиче гнездо“ от К. Киси, „Старчето и стрелата“ от Н. Русев. \r\nВ периода 1998-2002 г. е директор на театъра. \r\nПоклонението ще се състои на 10 януари от 12.00 часа в ритуалната зала на гробищния парк във Велико Търново.", "date": "2019.01.08", "title": "Велико Търново: Почина бившият директор на Музикално-драматичен театър „Константин Кисимов“ Сава Димитров"}
{"url": "http://www.focus-news.net/news/2019/01/08/2609926/nimh-zhalt-kod-za-snegovalezhi-e-obyaven-v-11-oblasti-na-stranata-za-9-yanuari.html", "text": "Жълт код за снеговалежи е обявен в 11 области на страната за 9 януари, сочи справка на сайта на  НИМХ . Предупреждението е в сила за областите Видин, Монтана, Враца, София - град, София - област, Пазарджик, Пловдив, Перник, Кюстендил, Благоевград и Смолян. В тези райони се очаква след обяд снеговалежът да се усили и до полунощ новата снежна покривка да достигне 5-10 см.", "date": "2019.01.08", "title": "НИМХ: Жълт код за снеговалежи е обявен в 11 области на страната за 9 януари"}
{"url": "http://www.focus-news.net/news/2019/01/08/2609924/65-godishen-mazh-e-zadarzhan-za-ubiystvoto-na-25-godishnata-si-sapruga-obzor.html", "text": "65-годишен мъж е задържан за убийството на 25-годишната си съпруга в Стара Загора. Сигналът за инцидента е подаден на 7 януари към 16.00 часа. В апартамент на ул. \"Младост\" в Стара Загора полицаите са открили безжизненото тяло на 25-годишната жена. На място е задържан 65-годишният й съпруг. Той е предаден на съд от Окръжната прокуратура и спрямо него предстои да бъде внесено искане за вземане на мярка за неотклонение „Задържане под стража“. Огледите на място са установили, че жената е с две прободни рани – едната в дясна ръка, а другата в сърцето. От местопроизшествието са иззети два ножа. Назначена е съдебно-медицинска експертиза. Извършени са разпити на свидетели. Наказанието, което се предвижда за престъплението, е „Лишаване от свобода” от 10 до 20 години.", "date": "2019.01.08", "title": "65-годишен мъж е задържан за убийството на 25-годишната си съпруга (ОБЗОР)"}
{"url": "http://www.focus-news.net/news/2019/01/08/2609929/stara-zagora-pet-premierni-spektakala-shte-predstavi-prez-2019-godina-teatar-lyubomir-kabakchiev-v-kazanlak.html", "text": "Общински театър „Любомир Кабакчиев” - Казанлък излиза през месец февруари с първата си за 2019 година премиера – на спектакъла „Предградие“ на Ерик Богосян, каза за  Радио „Фокус”  директорът на театъра Димитър Кабаков. Той поясни, че спектакълът ще бъде режисиран от Ованес Торосян.  \r\nТеатърът ще представи премиерен спектакъл и в рамките на Чудомирови празници '2019. През месеците април-май ще излезе премиерата на спектакъла „Чайка” на Чехов. „Голям спектакъл, който ще бъде направен в Алиоловата къща, от новия директор на Пазарджишкия театър режисьора Григор Антонов. Колегите очакват с нетърпение този проект, защото е една много сложна материя за поставяне. Чехов още не е правен в Казанлък, така че предизвикателството е много голямо и летвата е много висока”, заяви Димитър Кабаков. Амбициите на творческия екип са спектакълът да бъде игран през цялото лято в Алиоловата къща.  \r\nКабаков поясни, че в Алиоловата къща ще бъдат представени и още две театрални премиери – „Цветя на злото“ по текстове на Бодлер и „Жарава“. \r\nСлавяна ГАЙДАРОВА", "date": "2019.01.08", "title": "Стара Загора: Пет премиерни спектакъла ще представи през 2019 година Театър „Любомир Кабакчиев” в Казанлък"}
{"url": "http://www.focus-news.net/news/2019/01/08/2609932/dobrich-obshtinskite-savetnitsi-ot-gerb-shte-provedat-priemni-za-grazhdani-vav-vrazka-s-proektobyudzheta-na-obshtinata-za-2019-g.html", "text": "В работните дни от 9 до 15 януари 2019 г. в офиса на ГЕРБ-Добрич ще се проведат приемни на общинските съветници във връзка с предстоящото обсъждане на бюджета на Община град Добрич. Това съобщиха от пресцентъра на  партията . \r\nОт 16.00 до 18.00 часа в офиса на бул. „25 септември” №3 (срещу „Стара къща”), общински съветник от групата на ГЕРБ ще се среща с граждани и ще приема техни предложения във връзка с новия бюджет на Общината.   \r\nЖелаещите граждани могат да отправят своите предложения във връзка с приемането на бюджет 2019 г. чрез общинските съветници на ГЕРБ, като ги внесат в писмена форма с изписани трите им имена в офиса на ГЕРБ ежедневно в работно време до 15 януари, включително.", "date": "2019.01.08", "title": "Добрич: Общинските съветници от ГЕРБ ще проведат приемни за граждани във връзка с проектобюджета на Общината за 2019 г."}
{"url": "http://www.focus-news.net/news/2019/01/08/2609927/ramush-haradinay-pravitelstvoto-obicha-prezidenta-tachi-no-mitata-za-sarbiya-nyama-da-badat-premahnati.html", "text": "Правителството обича президента Тачи, но митата за Сърбия няма да бъдат премахнати, заяви косовският премиер Рамуш Храдинай, цитиран от македонското електронно издание  “Плюс Инфо“ . \r\nКосовският премиер Рамуш Харадинай отказа да коментира изказването на президента Хашим Тачи за възможността за премахване на 100-процентовите мита върху вноса от Сърбия и Босна и Херцеговина, но подчерта, че решението за въвеждане на мярката е взето от правителството му, предава кореспондентът на Македонската информационна агенция (МИА) от Прищина, цитиран от изданието. \r\nХарадинай избегна отговора на журналистически въпрос за усилията на Тачи да премахне митата, като заяви, че не е прочел интервюто му във The Washington Post. \r\nНеотдавна Тачи каза пред влиятелния американски вестник, че митата за Сърбия и Босна и Херцеговина може да бъдат отменени, \"ако Косово има ясен път за постигане на окончателно мирно споразумение със Сърбия\". \r\n\"С този въпрос за позицията на президента ме хванахте натясно, защото не съм виждал тези интервюта. Чух, че е говорил по телевизионния канал „Клан“, но не съм ги виждал и нямам коментар. Ние обичаме самия президент. Ние сме правителството и си вършим работата - каза премиерът след среща с министъра на търговията и промишлеността Ендрит Шала. \r\nХарадинай подчерта, че няма намерение сега да премахва митата срещу Сърбия и Босна и Херцеговина, но че ще направи това незабавно, ако Белград признае независимостта на Косово. \r\n„Митата са решение на правителството. Това е законно решение на страната ни. Заинтересовани сме да ги премахнем. Ние незабавно ще ги премахнем, ако ни признае Сърбия“, каза Харадинай.  Юлиян Марков", "date": "2019.01.08", "title": "Рамуш Харадинай: Правителството обича президента Тачи, но митата за Сърбия няма да бъдат премахнати"}
{"url": "http://www.focus-news.net/news/2019/01/08/2609935/afp-bosnenskite-sarbi-praznuvat-natsionalniya-si-praznik-vapreki-zabranata-ot-2016-godina.html", "text": "Босненските сърби във вторник започнаха тържествата за \"националния празник\" на своята общност, Република Сръбска, като се противопоставиха на законовата забрана от 2016 г. и предизвикаха недоволството на босненски мюсюлмани, които ги възприемат като провокация, пише  AFP . \r\nМюсюлманите в Босна се противопоставят на събитието, тъй като тo бележи създаването на Република Сръбска в Босна на 9 януари 1992 г., три месеца преди етническа война, която отне живота на сто хиляди души и е прогонила от домовете им повече от два милиона души, припомня агенцията. \r\nСред основателите на Република Сръбска е и Радован Караджич, който бе осъден от международен съд за геноцид, извършен по време на конфликта от 1992-1995 г. \r\nКлючовото събитие е парад на полицейските сили на Република Сръбска, който ще се проведе в сряда в град Баня Лука, столицата на републиката. \r\nРепублика Сръбска е съставена предимно от православни сърби, които съставляват една трета от 3,5-те милиона жители на Босна. \r\nМюсюлманите съставляват половината от населението на страната, докато католиците хървати са третата основна етническа група, представляваща 15% от общия брой. \r\nБосненският сръбски лидер  Милорад Додик, който от ноември е представител на сърбите в тричленното  председателство на Босна, каза във вторник, че страната е \"провалено общество, което трудно може да оцелее без международна намеса\". \r\nДодик говори след поднасяне на венци на паметник на сръбски войници, загинали по време на войната в Босна и Херцеговина.  Юлиян Марков", "date": "2019.01.08", "title": "AFP: Босненските сърби празнуват „националния си празник“ въпреки забраната от 2016 година"}
{"url": "http://www.focus-news.net/news/2019/01/08/2609933/arlin-antonov-vseki-koyto-nyama-osnovno-obrazovanie-i-ima-dve-osaditelni-prisadi-ne-tryabva-da-uchastva-v-izbori.html", "text": "Всеки, който няма основно образование и има две осъдителни присъди, не трябва да участва в избори. Това каза в предаването „Това е България“ на  Радио „Фокус“  Арлин Антонов, военен, полицай и политик. Той уточни, че от 1989-та година насам всички партии правят отстъпки за ромите, защото на избори са им нужни гласовете и няма избор - от кмет до президент, върху който влияние да не са оказали ромските гласове. „На основните сили, които управляват държавата, тези 300 – 500 хиляди ромски гласове са им нужни. Вижте след избори какви коли си купуват ромските босове – по 100, по 200, по 300 хиляди получава някой, за да докара определено количество гласове. Гласовете минават по 200 – 300 лева на човек, а колко стигат до рома, който пуска гласа – може да са и 5 и 10 лева. Другите пари остават в босовете, които притискат тези, които живеят в компактната част на гетото. Имат сили и средства, имат собствени войски – хора, които са около тях – структура, с която притискат останалите.“ Арлин Антонов каза още, че е необходимо създаването на специално звено, независимо от властта, което да се занимава само с циганската престъпност. \r\nЦоня СЪБЧЕВА", "date": "2019.01.08", "title": "Арлин Антонов: Всеки, който няма основно образование и има две осъдителни присъди, не трябва да участва в избори"}
{"url": "http://www.focus-news.net/news/2019/01/08/2609931/afp-vazstanovena-e-normalnata-rabota-na-letishte-hiytrou.html", "text": "Възстановена е нормалната работа на летище „Хийтроу“, предава  AFP . \r\nЛондонското летище \"Хийтроу\", най-оживеното летище в Европа, прекрати излитанията за един час във вторник след забелязването на дрон, само три седмици след подобен инцидент на друго лондонско летище – „Гетуик“, което причини огромни затруднения непосредствено преди празниците, пише агенцията. \r\nВ 18:35 часа местно време (20:35 българско време) е възстановена нормалната работа на летището.  \r\nЛондонската полиция съобщи, че е реагирала на сигнал, подаден около 17:05 местно време (19:05 българско време) „за забелязване на дрон в близост до летище \"Хийтроу\"\". \r\nМинистърът на транспорта Крис Грейлинг заяви, че \"военните се готвят да разположат бързо оборудването, използвано на летище „Гетуик“ в района на  „Хийтроу“, ако се окаже необходимо\".  Юлиян Марков", "date": "2019.01.08", "title": "AFP: Възстановена е нормалната работа на летище „Хийтроу“"}
{"url": "http://www.focus-news.net/news/2019/01/08/2609621/pregled-na-osnovnite-temi-v-burgaskiya-pechat.html", "text": "„Над 1000 нови паркоместа и ремонт на основни улици“ е водещото заглавие в днешния брой на бургаския ежедневник  „Черноморски фар“ . Статията пояснява, че в общинския бюджет са предвидени средства за жилищни райони през тази година, ремонтите ще се изпълняват поетапно и задължително след подмяната на подземната инфраструктура. „Ще започне реконструкцията на най-широкия бургаски булевард „Демокрация“, пише още вестникът. Там ще преминава бърз коридор, който ще свързва жк. „Славейков“ с центъра на града. Улиците „Оборище“, „Екзарх Йосиф“, „Пиротска“ и „Алеко Константинов“ са планирани за ремонт, пояснява материалът. Тема на деня в днешния брой е „В проекта за бюджет на Бургас са планирани 8 366 566 лева за спорт и култура“. Общинските предприятия „Туризъм“ и „Летен театър, фестивали и концерти“ са с най-големи средства. Издръжката на спортните бази за масова физкултура възлиза на 1 400 000 лв.“, пише още вестникът. Първото обществено обсъждане е насрочено за 9 януари. „Бойните моряци откриха учебната година в Атия със зрелищни демонстрации“ е друга тема в днешното издание. След официалната церемония военните проведоха редица показни занятия с тяхно участие – представяне на водолазен костюм, демонстрация по прехвърляне на леки товари между два кораба на ход, както и унищожаване на открита морска мина, пояснява материалът. „В областна администрация вече издават апостили върху документи за чужбина“ и „Дете на свещеник е първото бебе за 2019 година в Поморие“ са други статии от страниците на ежедневника. Интервюто в днешния брой е с д-р Христо Вълчев.", "date": "2019.01.08", "title": "Преглед на основните теми в бургаския печат"}
{"url": "http://www.focus-news.net/news/2019/01/08/2609548/predstoyashti-sabitiya-v-stranata-za-8-yanuari-agentsiya-fokus.html", "text": "*** \r\nОт 14.00 часа на „Дондуков“ 2 президентът Румен Радев ще проведе среща с представители на браншови организации за автомобилен превоз.  \r\n***   \r\nНационалният съвет за тристранно сътрудничество ще проведе извънредно заседание в Гранитна зала на Министерския съвет.  \r\n*** \r\nОт 09.30 часа 14-и състав на Специализирания наказателен съд ще заседава по делото срещу Римял А., Атанас Г., на които са повдигнати обвинения за участие в организирана престъпна група. \r\n*** \r\nОт 10.00 часа 14-и състав на Специализирания наказателен съд ще заседава по делото срещу Десислава И., Биляна Х., на които са повдигнати обвинения за подкуп. \r\n*** \r\nОт 11.00 часа 11-и състав на Специализирания наказателен съд ще заседава по делото срещу Зураб Е., Росида Н. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа 18-и състав на Специализирания наказателен съд ще заседава по делото срещу Руси Д., Стоян Д. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в заседателната зала на УСБАЛ по онкология д-р Стефан Константинов ще направи отчет за управлението болницата през изминалата година и ще сподели предстоящите промени в нея през тази година. \r\n*** \r\nОт 11.30 часа в централата на ПП АБВ на улица „Врабча“ 23 ръководството на партията ще даде пресконференция. \r\n*** \r\nОт 13.30 часа във ВИП залата на Софийската опера и балет ще се проведе пресконференция, посветена на  премиерата на операта  - „Дон Паскуале“.  \r\n*** \r\nОт 15.00 часа в постоянната приемна на БСП - София на ул. \"Леге\" №10, етаж 1, лидерът на БСП – София Калоян Паргов и народният представител от „БСП за България“ проф. Румен Гечев ще бъдат на разположение на софиянци. \r\n*** \r\nОт 18.00 часа в галерия „Академия“ по повод 60-ата годишнина на проф. Боян Добрев, ще бъде представена изложба с произведения, създадени в периода 1986 – 2018 г. \r\n*** \r\nОт 14.00 часа в спортната зала на ПТГ „Н. Й. Вапцаров ще се проведе общинско първенство по хандбал от програмата на „Ученически игри” 18/19 г.  \r\n*** \r\nС военен церемониал и поднасяне на венци в Карлово ще бъдат отбелязани 141 години от освобождението на града на 8 януари 2019 година. От 11.00 часа в Пулевата къща ще има слово за паметната дата и действията на руските войски и българските опълченци през 1878 г. при освобождението на Карлово. След това ще бъдат поднесени  цветя пред паметната плоча. От 11.20 часа шествие ще премине по ул. „Васил Левски” и ул. „Ген. Карцов”, а в 11.40 часа венци и цветя ще бъдат поднесени и пред паметника на ген. Павел Карцов. \r\n*** \r\nОт 14.00 часа в Общинската художествена галерия ще бъде открита изложба Академични рисунки и етюди на Димитър Бакърджиев. \r\n*** \r\nОт 10.00 часа в зала 5 на Окръжния съд ще заседава по дело срещу Кристиян Б. за притежание на наркотици и нанасяна на лека телесна повреда на служители на реда при изпълнение на службата им. \r\n*** \r\nОт 10.00 часа в Апелативен съд ще гледа жалбата на задържания с мярка за неотклонение \"задържане под стража\" 20-годишен мъж, който заедно с майка си убил 63-годишен мъж. \r\n***   \r\nОт 11.00 часа до Източната порта, в подножието на Стария град на  ул. „Цанко Лавренов” №11 заместник- кметът по култура и туризъм на Община Пловдив инж. Александър Държиков ще открие нов Туристически информационен център. \r\n***   \r\nОт 17.00 часа в зала 74 на местната администрация ще се проведе публично обсъждане на проекта за бюджет на Община Търговище за 2019 г.", "date": "2019.01.08", "title": "Предстоящи събития в страната за 8 януари (Агенция „Фокус“)"}
{"url": "http://www.focus-news.net/news/2019/01/08/2609547/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Султанът на щата Перак Назрин Мийзудин Шах бе назначен за изпълняващ длъжността крал на Малайзия в рамките на извънредно заседание на Съвета на управляващите (наследствени султани), проведена след решението на  Мохамед V да се откаже от престола, съобщава англоезичното местно издание  The New Straits Times . \r\nВ срещата са участвали само шестима от общо деветимата султани, които са обсъдили и въпроса за насрочването на дата за извънредни избори за нов крал на страната. По-подробна информация за резултатите от заседанието не се привежда.  \r\nМохамед V бе избран за монарх през април 2016 г. за срок от пет години, но в неделя обяви изненадващото си решение да се оттегли от поста – за първи път в историята на Малайзия. Причините за решението му така и не бяха разкрити. В медиите вече се появи информация, че то е взето под натиска на Съвета на управляващите, които не одобряват брака му с руската кралица на красотата Оксана Воеводина.  \r\nВ съвременната Малайзия, която е конституционна монархия от 1957 г. насам, кралят изпълнява церемониални функции и е върховен главнокомандващ. Приемането на закони или назначаването на всеки министър изисква съгласието му, което монархът дава „по препоръка на парламента и правителството\". \r\n***  Под натиска на администрацията на държавния глава на САЩ Доналд Тръмп президентът на Косово Хашим Тачи е обещал да предприеме важна стъпка към преодоляването на нарастващото противопоставяне с балканския му конкурент Сърбия, съобщава водещото американско издание  The Washington Post . \r\nТръмп е направил необичаен директен призив към сръбските и косовските лидери след десетилетие на напрежение, което заплашва да прерасне в нов въоръжен конфликт на Балканите, и след като неговата администрация е използвала неразкрит по-рано канал за облекчаване на напрежението с подкрепяната от Русия Сърбия. \r\nПо-рано Тачи направи необявена предварително визита до Берлин, където се срещна с американския посланик в Германия Ричард Гренел, доверен служител на Тръмп. Тогава Тачи е обещал, че ще промени курса на наказателните мита, наложени за вноса на сръбски стоки в Косово.  \r\nВ кореспонденция с  The Washington Post , водена на английски език, Тачи е признал, че е „готов да обмисли премахването на митата, ако за Косово бъде открит ясен начин за постигане на окончателно мирно споразумение със Сърбия\". \r\nНаложените миналия месец тарифи - ход, който разгневи Сърбия и Русия, и разтревожи Европейския съюз - бяха придружени от заплахи от страна на Косово за набиране на постоянна армия в явно противоречие на споразумението с НАТО, което подкрепя най-младата държава на Балканите след отделянето й от Сърбия. \r\nСърбия не признава независимостта на Косово и предупреждава за опасността от въоръжена интервенция във връзка с последните разногласия между Белград и Прищина. Русия смята, че жизненоважната роля на САЩ за създаването на страната е незаконна. \r\n„Да, тарифите са изключителна мярка. Има желание от наша страна да я премахнем. То ще се превърне в по-силна решителност, ако почувстваме подкрепа и насоки от нашите партньори. От моя страна, ще уверя косовците в цялостната подкрепа“, е написал Тачи до редакцията.  \r\nПозицията на Тачи, която не е излагана до този момент, е представена на фона на политическа опасност от увеличаването на напрежението. Косовският президент не е в състояние сам да отмени митата, защото ще се изправи пред сериозна вътрешна опозиция в лицето на премиера Рамуш Харадинай. Но САЩ считат, че това е първа стъпка към спиране на ескалацията през последните два месеца и потенциално завръщане към онова, което се оказа най-плодотворното усилие за едно десетилетие към окончателното споразумение за мир – диалога. \r\n„Приятелите на Косово и аз споделяме ясно разбиране за огромното предизвикателство, което имаме пред нас по отношение на това, което сме призовани да изпълним като наше историческо задължение - да направим мира възможен и жизнеспособен”, подчерта косовският президент.  \r\nТръмп изпрати лични писма до лидерите на двете страни миналия месец, като ги призова да се върнат към мирните преговори. Въпреки че Белият дом не е обсъждал въпроса, Тачи и сръбският президент Александър Вучич публикуваха копия от получените писма в медийното пространство.   \r\n„Неуспехът да се извлече полза от тази уникална възможност би бил трагична пречка, тъй като е малко вероятно  скоро да се появи друг шанс за всеобхватен мир”, написа Тръмп до  косовския лидер. \r\n„Готови сме да подпомогнем Вашите усилия за постигане на споразумение, което да балансира интересите на Косово и Сърбия. Очаквам с нетърпение да посрещнем Вас и президента Александър Вучич в Белия дом, за да отпразнуваме историческото съгласие”, пише още в писмото до Тачи. \r\nИ двамата лидери заявиха, че са приели писмата като знак, че Тръмп е готов да поеме по-активна роля като посредник, въпреки че спроед американски официални лица Вашингтон подкрепя друг подход.  \r\n„За да се реши един сложен и труден въпрос като този вековен конфликт, е необходимо силно лидерство. Участието на великите сили с влияние в региона е задължително. Като лидер на една от най-големите нации в света, аз съм сигурен, че президентът Тръмп би могъл да даде важен принос за разрешаването на конфликта\", заяви на свой ред Вучич.  Той обаче изрази скептицизъм към искреността на Тачи, като заяви, че той и Харадинай играят на „лошо ченге, добро ченге“. \r\n„Опитайте се да се поставите на наше място. Какво бихте искали? Искаме възможно най-добрите взаимоотношения, надеждно партньорство и също така малко пространство за дишане, за да можем да се грижим за собствените си интереси. В замяна предлагаме истинска и надеждна подкрепа за мира и развитието на тази част на Европа, и взаимното уважение\", увери сръбският президент.  \r\nВ рамките на срещата си с Тачи Гренел е призовал за нормализиране на отношенията между Белград и Прищина и преки преговори между двете страни, заявиха представители на САЩ. Той също така е изразил загриженост относно правата на гейовете в Косово, включително за преследване срещу лесбийки, гейове, бисексуални и транссексуални, разкриха американски служители. Отделна среща с Вучич американският посланик в Берлин не е провеждал.  \r\nГренел бе говорител и съветник за сегашния съветник по националната сигурност на Белия дом Джон Болтън и други американски посланици в ООН по време на администрацията на Джордж Буш. Той бе и консервативен външен политически коментатор преди да заеме поста си в Берлин миналата година. Тачи твърди, че има близки отношения с американския посланик в Прищина, но се е обърнал към Гренел като към „премиер на Тръмп в Европа“.  \r\n„Тачи и аз говорихме за важността от вземането на дългосрочни решения, а не на реакциите краткосрочен план. Бях доволен, че той се съгласи и се ангажира да работи за премахване на митата, които наскоро бяха наложени на сръбските продукти“, заяви Гренъл пред редакцията. \r\n„Този ход би помогнал да се изпратят правилните сигнали, че той е сериозен в преговорите и за изграждането на доверие между страните\", допълни дипломатът. \r\nТачи нарече подходът на Тръмп „новаторски\" и заяви, че подкрепата на САЩ за Косово е от жизненоважно значение за бъдещето му.  \r\nПрез август Болтън заяви, че САЩ няма да се противопоставят на взаимно договорена размяна на територии като начин за постигане на окончателно споразумение. Това поставя администрацията на Тръмп в противоречие с Германия и много други европейски нации, които се страхуват, че всяка реорганизация на границите може да възобнови конфликтите, които разкъсаха Балканите през 90-те години на миналия век.  \r\nНо разговорите за голяма сделка между Косово и Сърбия се провалиха миналата есен и всяка от двете нации укрепи позициите си. \r\nКосовският премиер Рамуш Харадинай, който написа авторска статия за изданието на 28 ноември 2018 г., защити 100-процентовите мита за сръбските стоки като отбранителна акция „в името на справедливата търговия, националната сигурност и нашите жизненоважни национални интереси\". \r\nВ писмото си Тръмп зачеркна въпроса за размяна на територии, но езикът му подсказва, че ще приеме преначертана граница, ако и двете страни са съгласни.  \r\n„Писмото на президента Тръмп разкри много неща в ситуация, която доскоро бе белязана от нарастващо чувство на объркване и безпокойство поради цял набор от противоречиви позиции, изявления и идеи по отношение на Косово и Сърбия”, каза Тачи. Той призова за двустранни разговори „с водеща роля на САЩ в координирането на международния принос за окончателното мирно споразумение, което ще донесе признание за Косово от Сърбия“. \r\nДаниел Вайдич, бивш старши съветник за Европа и Евразия в Комитета по външни отношения на Сената, приветства намесата на Тръмп. „В момента има реален потенциал за решаване на един от последните оставащи териториални спорове в Европа“, каза Вайдич, президент на стратегическата консултантска фирма Yorktown Solutions и член на Атлантическия съвет. \r\n„Стратегическият интерес на САЩ е да разрешат спор, който Русия използва, за да изнудва Сърбия за подчинение и да запази Балканите постоянно дестабилизирани\", каза Вайдич. „Решаването на косовския въпрос на практика би премахнало влиянието на Русия върху Сърбия и нейното влияние на Балканите. Постигането на това трябва да бъде един от основните интереси на САЩ в Европа\", е съветът на сенатора. \r\n***  Вашингтон планира да задържи част от войските, които ще бъдат изтеглени от Сирия в американските военни бази в северния иракски град Киркук, съобщава турският вестник  Yeni Safak . \r\nГоворейки екскслузивно пред изданието, бившият иракски полковник от армията Вадала Нафи разкри, че американските войски, които вече са били изтеглени от Сирия през Ирак през последните няколко седмици, са били прехвърлени в американски военни бази в Киркук. \r\nВъпросните американски части са предислоцирани в авиобаза Киван в Киркук и в базата Айн ал-Асад в Анбар. Разместването на военнослужещите на САЩ е част от „американския заговор“ за разпалване на вътрешни бори в страната, твърди друг източник на изданието - бившия депутат Набил Харбул.„Целите са Багдад и Дамаск, за да се свърже алиансът Израел-ОАЕ-Саудитска Арабия\", посочи Харбул. „Те работят за поляризиране на населението по линиите араби-кюрди, туркмени-кюрди, шийти-сунити\", поясни иракчанинът. \r\nСпоред лидера на Иракския тюркменски фронт Йомер Бейоглу ходът на Вашингтон за пренасочване на войските си към Киркук е с цел контролиране на тръбопроводите, които изпомпват 400 000 барела в Иран, и е последният опит на Вашингтон да предаде контрола над Мосул и Талафар на пешмергите. Бейоглу предупреди за спокойствие преди бурята в региона, като се позовава на американския план за обсада на районите Киван и Ал Багара. \r\nМиналия месец Тръмп обяви решението си да изтегли две хилядите американски войници от Сирия, предизвиквайки критики от страна на много съюзници и съветници по сигурността, включително и такива от своя кабинет. След съобщението министърът на отбраната Джеймс Матис подаде оставка.", "date": "2019.01.08", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/08/2609549/stolichna-obshtina-predstavi-novi-mikrobusi-za-trudno-podvizhni-hora-obzor.html", "text": "Столична община разполага с 14 нови микробуса за трудно подвижни хора. Това заяви кметът на София  Йорданка Фандъкова  по време на представяне на първите 7 нови превозни средства средства. Специализираният транспорт за хора с увреждания ще бъде въведен поетапно в движение. Ползването на транспортната услуга ще може да се извършва след предварителна заявка на открита мобилна телефонна линия в отдел „Транспортно обслужване” при дирекция „Транспорт”. По време на събитието столичният кмет увери, че общината работи усилено за модернизацията на градския транспорт, и в това число не е забравила и трудно подвижните хора. Тя припомни, че повече от 10 години Столична община предлага специализирана услуга за предвижване от дома до мястото и адреса, където хората желаят да достигнат. „До този момент разполагахме с 5 микробуса, а от днес ги заменяме с нови, Евро 6, екологични и ще имаме възможност за пускане на още нови 8. Така че разполагаме с 13 нови микробуса, които са закупени по Оперативна програма „Развитие на човешките ресурси“ с участието на 20 столични района. 20 кмета бяха активни, спечелиха проекти, след изтичане на срока на ползване на 13 от тях, те ги предоставиха на Столичната община“, обясни тя. Хората с увреждания могат да ползват микробусите от 06.00 до 23.00 часа, включително и в празничните дни, билетът струва 1 лев в едната посока, независимо от разстоянието, което ще бъде изминато. „Има специално назначени шофьори, които помагат на хората да се качват и да слизат. Някои от тях имат асистенти, вътре в автобусите има специални места и за тях, така че да можем да подобрим тази услуга“, коментира Фандъкова. При представянето на новите пътни съоръжения стана ясно, че средно месечно 644 души използват микробусите за трудно подвижни хора, като според столичният кмет общината разполага с необходимия капацитет за разширяване на услугата.  \r\nЗам.-кметът на София   Албена Атанасова  информира, че един микробус за обслужване и превоз на трудно подвижни хора струва средно между 40 и 65 хил. лв., като към тази цена е включена и платформата за прикачване към транспортното средство. \"Когато започнах работа като зам.-кмет реших, че трябва да се увеличи капацитетът на транспортното звено. Това стана възможно“, допълни Атанасова и обясни, че за момента ще бъдат пуснати в експлоатация само 7-е превозни средства, а останалите, ако има нужда от тях. „Зависи от заявките. Ние имаме готовност да направим пускане и на следващите. До момента нямаме отказ на заявка“, изтъкна тя. Според нея подобна услуга е в голяма полза на нуждаещите се хора, защото трафикът в една столица често е натоварен. \r\nДаяна ДЮЛГЕРОВА", "date": "2019.01.08", "title": "Столична община представи нови микробуси за трудно подвижни хора (ОБЗОР)"}
{"url": "http://www.focus-news.net/news/2019/01/08/2609934/plovdiv-zapochna-kandidatstvaneto-za-priem-v-parva-grupa-na-detskite-gradini-v-grada-za-uchebnata-20192020-g.html", "text": "За родените през 2016 година деца, които навършват 3-годишна възраст през 2019 г. и следва да постъпят в първа възрастова група в детските градини през учебната 2019/2020 г., първото основно класиране ще е на 15 май 2019 г. Това съобщиха от  Община Пловдив . Свободните места за него са 1807 и са публикувани на сайта на  . \r\nВече могат да бъдат подавани заявления за участие в класирането. Крайният срок за подаване на заявленията по електронен път за новосформираните първи групи е 13 май 2019 г. За родителите, които нямат достъп до интернет, е предвидено подаване на заявления на хартиен носител при директорите на детските градини, които са първо желание за прием (за тях крайният срок е 10 май 2019 г.). По-ранната регистрация не дава предимство при класиране. \r\nПри промяна на обстоятелствата, посочени в заявлението,  родителят е длъжен да актуализира данните в системата онлайн или на място в детското заведение, където е подал заявлението. За отразяване на променените обстоятелства е необходимо да бъде създадено ново заявление, след анулиране на вече подаденото. Всички данни в подадените заявления следва да са актуални към крайния срок за подаването им за всяко от класиранията. \r\nЗаписаните деца за първа възрастова група следва да постъпят на 16 септември 2019 г., с изключение на децата, навършващи 3-годишна възраст след 30 септември 2019 г. Те могат да постъпят на 16 септември 2019 г., при желание на родителите, или при навършване на 3 години, но не по-късно от 31 декември 2019 г. \r\nПубликувани са и резултатите от първото за тази година текущо класиране за прием на децата в детските градини и ясли. В него участваха 405 деца, които кандидатстваха за обявените 198 свободни места. От всички участвали в класирането деца, 231 са на яслена възраст. Класирани са 33 деца. Следващото текущо класиране за настоящата учебна година е на 24.01.2019 г. Свободните места за него ще бъдат обявени в срок до 15 януари 2019 г. включително. \r\nРодителите на децата, на които им предстои да постъпят в детските градини и ясли на Община Пловдив през календарната 2019 година, могат да се запознаят с публикувания в раздел „Нормативни документи“ на интернет страницата на   График на дейностите. В него са описани всички важни срокове за предвидените класирания.", "date": "2019.01.08", "title": "Пловдив: Започна кандидатстването за прием в първа група на детските градини в града за учебната 2019/2020 г."}
{"url": "http://www.focus-news.net/news/2019/01/08/2609550/anadolu-agency-borbata-na-turtsiya-ne-e-sreshtu-kyurdite-a-sreshtu-teroristite.html", "text": "Борбата на Турция в региона не е срещу кюрдите, а срещу терористите от ПКК и „Ислямска държава“, заяви министърът на националната отбрана Хулуси Акар, отговаряйки на погрешното схващане на САЩ, предава  Anadolu Agency . \r\n„Борбата на турските въоръжени сили не е срещу нашите кюрдски братя, с които сме споделяли една и съща география и хляб от векове“. \r\n„Нашата борба в региона е срещу терористите от ПКК и „Ислямска държава“, които заплашват всички етнически и религиозни групи, особено нашите братя от кюрдски, арабски и туркменски произход“, каза Акар. \r\nКоментарите на Акар дойдоха ден след като американският съветник по националната сигурност Джон Болтън заяви, че САЩ няма да изтеглят войски от североизточна Сирия, ако турското правителство не гарантира, че няма да атакува „кюрдски бойци“. \r\nТерористите от ПКК никога не могат да бъдат представител на кюрдския народ, подчерта Акар. \r\n„Тази терористична група представлява заплаха за регионалната сигурност и стабилност и възпрепятства завръщането на сирийските бежанци, особено кюрдите, на техните територии“, добави той. Превод и редакция : Калоян Пенков", "date": "2019.01.08", "title": "Anadolu Agency: „Борбата на Турция не е срещу кюрдите, а срещу терористите“"}
{"url": "http://www.focus-news.net/news/2019/01/08/2609552/sport-vilyareal-privleche-futbolist-na-lestar.html", "text": "Виляреал обяви трансфера на Висенте Ибора от Лестър. Испанският халф подписа договор до лятото на 2023 г. Според медиите сумата за привличането на полузащитника е около 10 млн. евро. Ибора прекара неуспешен период в Лестър, където изигра едва 37 мача от лятото на 2017 г.", "date": "2019.01.08", "title": "Спорт: Виляреал привлече футболист на Лестър"}
{"url": "http://www.focus-news.net/news/2019/01/08/2609554/vzglyad-kak-da-spasim-sluzhitelite-na-federalnata-sluzhba-za-izpalnenie-na-nakazaniyata-ot-melanholiyata-i-beznadezhdnostta.html", "text": "Служителите на Федералната служба за изпълнение на наказанията (ФСИН) са под „огромен психологически натиск“ заради постоянната комуникация с престъпници, заяви в интервю за „Интерфакс“ Валерий Максименко, заместник-началник на ведомството. Много от затворниците излежават присъди за тежки и особено тежки престъпления, са социално неравностойни, хората са ядосани на живота и показват чувствата и емоциите си на другите. \r\n„Напоследък активистът по правата на човека Андрей Бабушкин каза, и аз съм съгласен с него, че по време на посещението си в колониите и в следствените изолатори той вижда морална умора и износване на служители, дори и на младите. В очите им, такава мъка, такава безнадеждност“, каза Максименко. В същото време той припомни, че във ФСИН работят повече от 3 хиляди психолози, а само през 2018 г. са извършили над 360 хиляди проучвания на служителите и повече от 180 хиляди индивидуални консултации. \r\nТой посочи и друг сериозен проблем на службата - увеличаване на броя на нападенията срещу служители на ФСИН от затворници. Максименко свързва това с факта, че те не желаят да използват срещу затворниците специални средства, когато е необходимо, поради страх да не попаднат под наказателно преследване. \r\nИля Шаблински, смята, че ръководството на службата донякъде преувеличава проблема, като говори за моралните страдания на техните подчинени. \r\n„Нямах такова впечатление, че са много депресирани. Много различни хора отиват да работят като охрана. Има обикновени служители, които се опитват да вършат работата повече или по-малко добросъвестно. Има и такива, които имат склонност към насилие“. \r\nСтрува си да припомним, че напоследък около ФСИН избухват няколко известни скандали. Миналото лято в пресата се появи видеозапис, в който се вижда как охраната на колония № 1 в Ярославския край бие брутално затворник. После се появиха още няколко случая на изтезания. През есента се вдигна шум около луксозния живот на опасния убиец Владислав Цеповяз в колонията в Амурския край. \r\nВъв връзка с това Шаблински не изключи, че настоящите думи на заместник-директора на ФСИН се дължат до известна степен на желанието да се обясни ситуацията. В същото време, експертът отбеляза, че Максименко е доста внимателен към проблемите вътре в службата, както се вижда в някои от неговите изявления. \r\nВладимир Макиенко смята, че няма никакви опити да се оправдаят предишните скандали, а само суровата действителност. „Ръководството на ФСИН говори за това и то е така. Това не е нещо, с което те извиват някакъв допълнителна численост или финансиране“, каза той пред вестник „ВЗГЛЯД“. \r\nШаблински е сигурен, че на служителите във ФСИН трябва да им увеличат заплатите. „Това е тежка работа, трябва да плащат повече за нея. В Германия, във Франция, знам, че на служителите се плащат много пари.“, отбеляза експертът. В същото време той се оплака, че не знае откъде държавата ще вземе пари за. \r\nМакиенко е също така сигурен, че е необходимо да се сформира ядро на персонала, като се идентифицират професионалистите по обективни критерии - например, да се въведе точковата система или да се прилагат някои съвременни техники за управление. \r\nТой предложи да се извърши ротация на персонала, както правят сега с ръководството на ФСИН. „Направете същото с персонала от по-ниско ниво. Човекът работи добре, защо да го държи в Курганска област, дайте да го повишим в Пермския край“, обясни той. Въпреки това, според Шаблински, има проблем с това, защото обикновените служители вече са обвързани с околните селища. \r\nВсички заинтересовани страни - Федералната служба на Русия, Министерството на правосъдието и правозащитните организации и законодателите - трябва съвместно да разработят необходимите промени в законите и в инструкциите, добави Макиенко. \r\nШаблински добави, че визуалният контрол също е необходим. „Трябва да предоставим на всичките ни поправителни колонии камери за наблюдение, записващи устройства - те все още не са достатъчни. Тогава ще бъде възможно спокойно да се разгледа всяка ситуация на екрана и да се разбере дали има случай на нападение срещу служител или, напротив, неразумен побой от служител на ФСИН“, заключава той.", "date": "2019.01.08", "title": "ВЗГЛЯД: Как да спасим служителите на Федералната служба за изпълнение на наказанията от \"меланхолията и безнадеждността\""}
{"url": "http://www.focus-news.net/news/2019/01/08/2609553/sport-yuventus-otseni-dibala-na-100-mln-evro.html", "text": "Шампионът на Италия Ювентус оцени Пауло Дибала на 100 млн. евро. От клуба съобщиха, че са получили оферти за аржентинеца, но те били отхвърлени. Според италианските медии, запитванията са дошли от Манчестър Сити, Байерн Мюнхен и Пари Сен Жермен.", "date": "2019.01.08", "title": "Спорт: Ювентус оцени Дибала на 100 млн. евро"}
{"url": "http://www.focus-news.net/news/2019/01/08/2609556/pravda-vazmozhen-li-e-referendum-na-kurilskite-ostrovi-v-zamyana-na-krim.html", "text": "„В навечерието на посещението на японския премиер в Москва дискусията за Курилите отново ескалира. Изразяват се възгледи, че Кремъл дори е готов да доведе въпроса до референдум на Курилите, който на теория трябва да се превърне в мост към повторен референдум за Крим, който накрая ще легитимира обединението му с Русия“- пишат в социалните медии. \r\nТвърди се, че „референдумът за Курилите трябва, според идеята на авторите й, да завърши със смазваща победа на Русия и това ще сложи край на курилския валс с японците“. \r\nОт някои намеци е известно, че такъв референдум може да се проведе сред жителите на самите острови, и каквито и да са резултатите, властите ще отидат към изпълнението на това решение.  \r\nСъжалявам, но това, независимо какво би казал всеки политолог, е невъзможно, докато Конституцията все още е в сила. Ето основните противоречия, произтичащи от нейните разпоредби: \r\nЧлен 31. Носител на суверенитета и единствен източник на властта в Руската федерация е нейния многонационален народ. \r\nЧл. 41. Суверенитетът на Руската федерация се простира върху цялата й територия. \r\nТоест, ако провеждат референдум, то само на територията на цялата Руска федерация. И именно Вятка, Якутия, Татарстан, Башкортостан и Калининград ще решат съдбата на всяка част от руската земя на всяко място ... - навсякъде. \r\nТези разпоредби могат да бъдат променени, при условие че предложението за преразглеждане ще бъде подкрепено от три пети от Федералното събрание, след което то трябва да бъде внесено за разглеждане в Конституционното събрание. \r\nНо и тук има проблем: за да може Конституционното събрание да приеме нови норми на държавната структура, Русия ще трябва да се откаже от принципите на федерализма и да премине към конфедеративна структура. \r\nА конфедерацията означава вече съюз на суверенни държави и, както разбираме, тази конструкция е още по-крехка за оцеляване от тази, която беше положена в основата на Съветския съюз с националното му разделение на границите. \r\nЗатова всяка информация за възможността за провеждане на референдум за Курилските острови е провокативна срещу цялата държавна структура на страната ни.", "date": "2019.01.08", "title": "Правда: Възможен ли е референдум на Курилските острови „в замяна“ на Крим"}
{"url": "http://www.focus-news.net/news/2019/01/08/2609936/naprezhenie-i-protesti-sled-tsigansko-napadenie-v-plovdivskoto-selo-voyvodinovo-obzor.html", "text": "За втора поредна вечер жители на село Войводиново излязоха на протест, след като двама цигани пребиха на Богоявление 33-годишния военнослужещ Валентин Димов. Над 200 души се отправиха към циганската махала в населеното място, но пътят им бе препречен от служители на жандармерия и полиция. До ексцесии не се стигна, а  кметът на Войводиново Димитър Тосев  обяви, че започва подписка с искане за максимално наказание за двамата цигани. По време на протеста жителите на селото заявиха, че действията им ще продължат и през следващите дни. Според тях голяма част от циганите са напуснали домовете си още в понеделник. Протестиращите настояват за събаряне на незаконните цигански постройки и призоват институциите за по-сериозни действия срещу циганските своеволия.  \r\nПрез деня в селото заседава извънреден щаб, за да реши какви мерки да бъдат предприети, за да стихне напрежението в селото. В него участваха министърът на отбраната Красимир Каракачанов и командирът на 68-ма бригада Специални сили бригаден генерал Явор Матеев. След заседанието  министър Каракачанов  поясни, че кметът на Община Марица Димитър Иванов ще издаде заповед за премахване на потенциално опасните за живеене сгради, които ще се събарят веднага, а за другите ще бъде спазена процедурата по закон, която предвижда предупредителни протоколи и 14-дневен срок на обжалване.  „Гетата в България трябва да се премахнат”, каза още Каракачанов. „Ако живееш тук и не си работил един ден в живота си, какво може да ти дойде в главата, освен да направиш престъпление, да ограбиш някой съвестен човек, да набиеш някой младеж, или да нападнеш полицай”, добави Красимир Каракачанов. Той посочи, че има достатъчно населени места, в които циганите може да си наемат квартири и с парите, които ще получават, ако се трудят, да си плащат наема, като другият вариант не е решение. Министър Каракачанов каза още, че Община Марица им е предоставила 18 парцела в регулация, за да си направят законни постройки, но това не е направено. Незаконни са почти всички цигански постройки в населеното място – те са около 200. \r\nОт своя страна  бригаден генерал Явор Матеев  коментира, че нападнатият от цигани в село Войводиново военнослужещ е ефрейтор, с 12-годишен стаж в Специалните сили. Той е от бойно формирование, разузнавач парашутист. „Тези нападатели са действали брутално професионално. Военнослужещият е изненадан в гръб, неговото яке е било използвано, за да му се вържат ръцете отзад, така че той да не може да реагира, и е бил зверски пребит”, поясни бриг. ген. Матеев и отбеляза, че военнослужещият по-никакъв начин не е изразявал агресия към нападателите си. „Иначе няма начин тези хлапета да набият един военнослужещ, особено от Специалните сили”, каза още бригаден генерал Явор Матеев. \r\nПо-късно от  Прокуратурата  съобщиха, че ще поискат от съда налагане на най-тежката мярка за неотклонение - „задържане под стража”, спрямо двамата цигани. Искането ще бъде внесено в съда след изтичане на 72-часовата мярка на задържане на двамата нападатели на военнослужещия на 10 януари. Законът предвижда наказание от 2 до 10 години лишаване от свобода за това престъпление. Тъй като единият от двамата цигани е непълнолетен, за него наказанието се редуцира на три години лишаване от свобода.  \r\n33-годишния ефрейтор Валентин Димов е в болница, предстои му операция. \r\nМариела РУСЕВА", "date": "2019.01.08", "title": "Напрежение и протести след циганско нападение в пловдивското село Войводиново (ОБЗОР)"}
{"url": "http://www.focus-news.net/news/2019/01/08/2609930/prezidentat-i-pravitelstvoto-podkrepiha-balgarskite-prevozvachi-obzor.html", "text": "Държавният глава Румен Радев се срещна с представители на транспортния бранш дни преди протеста им в Брюксел срещу част от мерките в пакета „Мобилност“. Президентът изрази абсолютната си подкрепа към бранша и намерението за справедлив протест. Според него исканията на превозвачите дават повод за обединение на всички институции. „Искам да уточня, че тази среща е не, за да се прави анализ дали някой до момента си е свършил или не си е свършил работата. Това го оставям като съвсем друга тема, не й е мястото тук“, коментира Румен Радев. Държавният глава беше категоричен, че борбата на превозвачите е справедлива,а промените в пакета „Мобилност“ грубо нарушават принципите на ЕС. „Това е дискриминация към българския бизнес, която не трябва да позволяваме да се осъществи“, обяви президентът.  \r\nПравителството също изрази подкрепата си към исканията на българските превозвачи по пакета „Макрон“. Премиерът Бойко Борисов проведе среща с министъра на транспорта Росен Желязков. Кабинетът се солидаризира с протеста на превозвачите. Транспортният министър обърна внимание, че ограниченията, които се налагат с пакета „Мобилност“, ще се окажат рестриктивни за превозваческия бизнес в периферните страни на Съюза и на практика ще го изтласкат от пазара. Премиерът Борисов изтъкна, че ако пакетът бъде приет без поправките, за които настояват българските превозвачи, България ще загуби голяма част от своя икономически потенциал. \r\nМежду управляващите и опозицията отново възникна напрежение, въпреки че представители и на ГЕРБ, и на БСП се очаква да присъстват на протеста на 10 януари в Брюксел и да подкрепят превозвачите. Лидерът на БСП Корнелия Нинова заяви, че пакетът „Макрон“ е антиевропейски, защото разделя Европа на малки и големи, Изток и Запад, център и периферия. Според левицата правителството е проспало възможността да защити националния интерес и е обрекло българските транспортни фирми. Нинова обяви, че БСП ще търси подкрепа от другите партии в ПЕС за позицията на България по пакета „Макрон“. Тя призова премиера Борисов да потърси такава от бившия канцлер Ангела Меркел и френския президент Еманюел Макрон.  \r\nОт ГЕРБ заявиха, че позицията на президента Радев за пакета „Мобилност“ е неадекватна. Председателят на ПГ на ГЕРБ и зам.-председател на партията Цветан Цветанов призова за обединение на партиите, независимо от кое политическо семейство, в защита на националния интерес. Според него протестът на превозвачите е национална тема, а не тема на партиите. Цветанов попита Нинова кого ще търси за подкрепа в ПЕС при положение, че Сергей Станишев няма да намери място в листата им. Той обърна внимание, че държавният ни глава е имал три срещи с френския си колега и на нито една не са обсъдени мерките в пакета „Мобилност“.  \r\nСлед срещата с президента превозвачите благодариха за подкрепата и отново апелираха, че пакетът „Макрон“ цели закриване на българския транспортен бранш. Росен Димитров от Националната транспортна асоциация уточни, че протестиращите се надяват членовете на транспортната комисия да ги чуят и да отхвърлят спорните текстове. Засега превозвачите ни са подкрепени от 17 от общо 49 членове на комисията. „Би било абсолютна демагогия, ако този ЕП, който си отива след 1 месец, гласува пакет, който е в абсолютен ущърб на страна членка на ЕС“, заяви той.  \r\nБългарските превозвачи ще протестират на 10 януари в Брюксел. Очаква се на площад „Люксембург“ да се съберат около 600 души. Белгийските власти са дали разрешение за 11 тежкотоварни автомобила на площада. Планирано е протестът да продължи от 8.00 до 13.00 часа. В деня на протеста европейската транспортна комисия ще обсъди и гласува мерките в пакета „Макрон“. В Брюксел превозвачите ни ще бъдат подкрепени от депутати, от евродепутати от всички политически семейства, както и от транспортния министър Росен Желязков. Превозвачите ни ще получат подкрепа и от техни колеги от Румъния, Полша, Унгария, Литва, Латвия и Ирландия. \r\nБиляна ИВАНОВА", "date": "2019.01.08", "title": "Президентът и правителството подкрепиха българските превозвачи (ОБЗОР)"}
{"url": "http://www.focus-news.net/news/2019/01/08/2609551/tass-pentagonat-uveri-che-izteglyaneto-na-amerikanskite-voyski-ot-siriya-nyama-da-bade-proizvolno.html", "text": "Изтеглянето на американските войски от Сирия има утвърдени стандарти и няма да бъде произволно. Това се посочва в изявление на Пентагона, съобщава агенция  TACC . \r\nЩабът на операция „Непоколебима решителност“ има утвърдена рамка за изтеглянето на войските от Сирия и в момента осъществява това изтегляне“, заяви американското министерство на отбраната. „Тази рамка се основава на съществуващите реалности и няма да доведе до изтеглянето на войските да бъде с произволен характер“, се казва в документа. \r\nНа 19 декември американският президент Доналд Тръмп обяви решението да започне изтеглянето на американски войски от Сирия. Той обясни това с факта, че победата над терористичната групировка „Ислямска държава“ в Сирия е достигната и, че борбата срещу терористите е единствената причина, поради която американските военни са там. Превод и редакция : Калоян Пенков", "date": "2019.01.08", "title": "ТАСС: Пентагонът увери, че изтеглянето на американските войски от Сирия няма да бъде произволно"}
{"url": "http://www.focus-news.net/news/2019/01/08/2609558/rossiyskaya-gazeta-narekoha-su-35-kralyat-na-samoletite.html", "text": "Ескадрилата на китайските военновъздушни сили, оборудвана с руски изтребители Су-35, се подготвя за първото пътуване в чужбина. Пилотите ще участват в международни учения с партньори на Китай. \r\nПодразделението се нарича „Южен Синдзян-Лидзян“ и е базирана на летище в провинция Гуандун. По-рано местните пилоти летяха със Су-27. Когато стана известно за подготовката за ученията, някои китайски военни експерти изразиха изненада, че трябва да отидат на международни учения със самолети от руското поколение 4 ++ , когато имат собствен изтребител от пето поколение - J-20. Той трябва да представлява Китай в чужбина. \r\nВ отговор пилотите на „Южен Синдзян Лидзян“ поставиха под въпрос компетентността на експертите, пише „Военен преглед“. \r\n„Не разбирам претенциите към Су-35. Тези, които ги изразиха, не само не знаят всички възможности на руския самолет, но и не знаят какви задачи ще трябва да разреши авиацията на ученията. Су-35 не може да се сравни с J-20, те имат съвсем различни задачи. Су-35 е кралят сред самолетите от четвърто поколение“ - каза пилотът в интервю за китайски телевизионен канал. \r\nПрез декември, Руската федерация изпълни задълженията си към Китай по договор от 2015 г. - за три години на страната са предадени 24 изтребителя Су-35.  \r\nСу-35 е проектиран за придобиване на въздушно превъзходство. Самолетът може да превозва до осем тона бомби и ракети на 12 точки на окачване. В близък бой ключовото предимство на руската машина става свръхманевреността. Повечето характеристики на руския изтребител отговарят на изискванията за самолет от пето поколение.", "date": "2019.01.08", "title": "Российская газета: Нарекоха СУ-35 „Кралят на самолетите“"}
{"url": "http://www.focus-news.net/news/2019/01/08/2609559/targovtsi-i-prevozvachi-na-goriva-podgotvyat-protest-po-primera-na-zhaltite-zhiletki-v-parizh-obzor.html", "text": "Националното сдружение на търговци и превозвачи на горива (НСТПГ) подготвя протест по примера на „жълтите жилетки“ в Париж с искане да не влиза в сила приетият през лятото на 2018 г. Закон за административното регулиране на икономически дейности, свързани с нефт и продукти от нефтен произход, по-известен като Закон за горивата. С него се въвеждат специални изисквания за регистрация на търговците с нефт и нефтопродукти - определен уставен капитал и обезпечение, както и високи санкции за нарушителите. От големите търговци на горива се изисква капитал, не по-малък от 1 млн. лева, а за дребните - 20 хил. лева. Дистрибуторите на бутилиран газ трябва да притежават минимум 10 000 бутилки за съхранение. Лице, което осъществява търговия с нефт и нефтени продукти без регистрация, ще подлежи на глоба в размер от 25 000 до 250 000 лв., а за повторно нарушение тя ще е в двоен размер. Забранява се също и на моторните превозни средства да зареждат от мобилни бензиностанции, за което се предвижда санкция от 20 000 до 200 000 лв. \r\nПламен Стоянов - член на Управителния съвет на НСТПГ, обясни, че след влизането в сила на този закон ще отпаднат много от малките обекти – най-вече тези, които захранват малките населени места. „Въвеждането на минимален обем не може да бъде покрито от малките пълначни станции и данъчни складове. А ако те отпаднат от пазара, българските граждани ще бъдат принудени да купуват от 2-3 големи доставчика и ще стане пазар без конкуренция – т.е. монопол“, заяви Стоянов. Той посочи, че въведеният минимум от 10 000 бутилки за съхранение ще струва около 500-600 хил. лв., а почти никой дребен търговец не може да си позволи това. „Този закон е обиден за всеки средно интелигентен човек в страната. С прилагането му държавният бюджет ще претърпи огромни загуби и главният потърпевш отново ще бъде българският гражданин, защото лобистките текстове водят до монопол, а монополът – до по-високи цени“, каза още Стоянов. По думите му след влизането в сила на закона 2000 души ще останат без работа, а цената на горивата се очаква да стане около 3 лв. \r\nЗаради всичко това от НСТПГ ще организират незабавни и безкрайни протестни действия, които ще започнат още през тази седмица. Говорителят на Сдружението Симо Симов обясни, че досега са се опитвали да спрат закона с дипломатически и юридически действия, но тъй като не са успели, се налага да излязат на улицата. Той посочи, че вече са отпечатани над 1000 жилетки с надпис „Националното сдружение на търговци и превозвачи на горива“ отпред и с надпис „Лобистките закони ни убият“ на гърба. „Предвиждаме затваряне на граници. Ще протестираме в големите градове пред институциите – там, където биха ни чули и където някой ще ни забележи. Очакваме институциите да ни обърнат внимание и да започнем диалог по този закон. Искаме връщане в пленарна зала и преразглеждане така, че законът да стане в интерес на потребителите и икономиката. Защото сегашният закон е в интерес на монопола“, заяви той. За организирането на протеста от НСТПГ ще се срещнат с човек, който е участвал в протеста на „жълтите жилетки“ в Париж, за да разберат как са успели да достигнат до сърцата на хората и как са ги изкарали на улицата. „Ние не вярваме на институциите и на държавата, вярваме на хората. Искаме те да дойдат при нас, за да им обясним, че те ще плащат тази сметка, която ще бъде утвърдена с влизането на този закон в действие“, заяви Симов. По думите му се очаква над 400 000 души да се включат в протеста. \r\nСимов обясни, че в момента, в който наредбата бъде обявена за официална, Сдружението ще я протестира във Върховния административен съд. „Очакваме омбудсманът Мая Манолова, която е единствената институция, която ни подкрепя, да внесе закона и в Конституционния съд от името на гражданите, които протестираха през лятото. Очакваме и решението на Европейската комисия. Смятаме, че то ще бъде в наша полза“, заяви още Симов. \r\nОт НСТПГ отказаха да съобщят датата, на която ще се проведе протестът, за да не бъде предотвратен по някакъв начин. За точния ден ще се разбере 24 часа по-рано. \r\nЦветилена СИМЕОНОВА", "date": "2019.01.08", "title": "Търговци и превозвачи на горива подготвят протест по примера на „жълтите жилетки“ в Париж (ОБЗОР)"}
{"url": "http://www.focus-news.net/news/2019/01/08/2609560/oshte-dvama-dushi-sa-zadarzhani-vav-vrazka-s-krazhbata-na-kartini-na-vladimir-dimitrov-maystora-i-na-plovdivskiya-hudozhnik-dimitar-kirov-obzor.html", "text": "Още двама души са задържани във връзка с кражбата на картини на Владимир Димитров-Майстора и на пловдивския художник Димитър Киров. В хода на проведеното разследване, свързано с извършена кражба на картини от частен дом в София, криминалисти на СДВР и ГД „Национална полиция“ са установили самоличността на двама мъже, съпричастни към престъплението и укривали се от полицията. В неделя е бил задържан единият от тях, 45-годишен мъж, а на следващия ден се е предал 27-годишният му съучастник. На двамата е наложена 24-часова полицейска мярка за задържане, а процесуално- следствените действия продължават.  \r\nСигналът за кражбата на 13 картини на български художници и други старинни вещи бе подаден в полицията на 3 януари. След извършен на място оглед, стартираха и оперативно-издирвателните действия, в антикварна къща в столицата бяха открити 10 от откраднатите платна. Малко по-късно бяха намерени и други две от картините, бяха  задържани и двама извършители на престъплението, които от години се занимават с търговия с културно-исторически ценности. Според експертите за картините са били платени над 10 000 лв., като е предстояло доплащане.  \r\nРазследването по случая продължава в рамките на образуваното досъдебно производство под наблюдението на прокуратурата.", "date": "2019.01.08", "title": "Още двама души са задържани във връзка с кражбата на картини на Владимир Димитров-Майстора и на пловдивския художник Димитър Киров (ОБЗОР)"}
{"url": "http://www.focus-news.net/news/2019/01/08/2609555/tass-tramp-i-makron-obsadiha-plana-za-izteglyane-na-sasht-ot-siriya.html", "text": "Американският президент Доналд Тръмп обсъди плановете за изтегляне на войските от Сирия в разговор с френския президент Еманюел Макрон, съобщава агенция  TACC . \r\n„Лидерите на двете страни обсъдиха ситуацията в Сирия, като потвърдиха общия ангажимент за унищожаването на групировката „Ислямска държава“, както и плановете за решително, целенасочено и координирано изтегляне на американски войски от Сирия“, заявиха от Белият дом. \r\nИнформацията  събеседниците са подчертали, че „всяка нова употреба на химическо оръжие в Сирия е неприемлива“. Превод и редакция : Калоян Пенков", "date": "2019.01.08", "title": "ТАСС: Тръмп и Макрон обсъдиха плана за изтегляне на САЩ от Сирия"}
{"url": "http://www.focus-news.net/news/2019/01/08/2609557/ria-novosti-kim-chen-un-e-na-poseshtenie-v-kitay.html", "text": "Лидерът на Северна Корея Ким Чен-ун е на посещение в Китай по покана на китайския лидер Си Дзинпин, съобщава агенция „Синхуа“. \r\nСъобщава се, че визитата ще продължи до 10 януари. \r\nПо-рано източници от Северна Корея и Китай съобщиха, че влак с някакъв високопоставен служител от Северна Корея пресича границата с Китай при гара Дандун. Малко преди пристигането на влака, членове на китайските сили за сигурност блокирали входа на гарата. След като влакът е пресякъл границата и се отдалечил, кордонът е бил премахнат. Превод и редакция : Калоян Пенков", "date": "2019.01.08", "title": "РИА Новости: Ким Чен-ун е на посещение в Китай"}
{"url": "http://www.focus-news.net/news/2019/01/08/2609561/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Правда : „В навечерието на посещението на японския премиер в Москва дискусията за Курилите отново ескалира. Изразяват се възгледи, че Кремъл дори е готов да доведе въпроса до референдум на Курилите, който на теория трябва да се превърне в мост към повторен референдум за Крим, който накрая ще легитимира обединението му с Русия“- пишат в социалните медии. \r\nТвърди се, че „референдумът за Курилите трябва, според идеята на авторите й, да завърши със смазваща победа на Русия и това ще сложи край на курилския валс с японците“. \r\nОт някои намеци е известно, че такъв референдум може да се проведе сред жителите на самите острови, и каквито и да са резултатите, властите ще отидат към изпълнението на това решение.  \r\nСъжалявам, но това, независимо какво би казал всеки политолог, е невъзможно, докато Конституцията все още е в сила. Ето основните противоречия, произтичащи от нейните разпоредби: \r\nЧлен 31. Носител на суверенитета и единствен източник на властта в Руската федерация е нейния многонационален народ. \r\nЧл. 41. Суверенитетът на Руската федерация се простира върху цялата й територия. \r\nТоест, ако провеждат референдум, то само на територията на цялата Руска федерация. И именно Вятка, Якутия, Татарстан, Башкортостан и Калининград ще решат съдбата на всяка част от руската земя на всяко място ... - навсякъде. \r\nТези разпоредби могат да бъдат променени, при условие че предложението за преразглеждане ще бъде подкрепено от три пети от Федералното събрание, след което то трябва да бъде внесено за разглеждане в Конституционното събрание. \r\nНо и тук има проблем: за да може Конституционното събрание да приеме нови норми на държавната структура, Русия ще трябва да се откаже от принципите на федерализма и да премине към конфедеративна структура. \r\nА конфедерацията означава вече съюз на суверенни държави и, както разбираме, тази конструкция е още по-крехка за оцеляване от тази, която беше положена в основата на Съветския съюз с националното му разделение на границите. \r\nЗатова всяка информация за възможността за провеждане на референдум за Курилските острови е провокативна срещу цялата държавна структура на страната ни. \r\n*** ВЗГЛЯД : Служителите на Федералната служба за изпълнение на наказанията (ФСИН) са под „огромен психологически натиск“ заради постоянната комуникация с престъпници, заяви в интервю за „Интерфакс“ Валерий Максименко, заместник-началник на ведомството. Много от затворниците излежават присъди за тежки и особено тежки престъпления, са социално неравностойни, хората са ядосани на живота и показват чувствата и емоциите си на другите. \r\n„Напоследък активистът по правата на човека Андрей Бабушкин каза, и аз съм съгласен с него, че по време на посещението си в колониите и в следствените изолатори той вижда морална умора и износване на служители, дори и на младите. В очите им, такава мъка, такава безнадеждност“, каза Максименко. В същото време той припомни, че във ФСИН работят повече от 3 хиляди психолози, а само през 2018 г. са извършили над 360 хиляди проучвания на служителите и повече от 180 хиляди индивидуални консултации. \r\nТой посочи и друг сериозен проблем на службата - увеличаване на броя на нападенията срещу служители на ФСИН от затворници. Максименко свързва това с факта, че те не желаят да използват срещу затворниците специални средства, когато е необходимо, поради страх да не попаднат под наказателно преследване. \r\nИля Шаблински, смята, че ръководството на службата донякъде преувеличава проблема, като говори за моралните страдания на техните подчинени. \r\n„Нямах такова впечатление, че са много депресирани. Много различни хора отиват да работят като охрана. Има обикновени служители, които се опитват да вършат работата повече или по-малко добросъвестно. Има и такива, които имат склонност към насилие“. \r\nСтрува си да припомним, че напоследък около ФСИН избухват няколко известни скандали. Миналото лято в пресата се появи видеозапис, в който се вижда как охраната на колония № 1 в Ярославския край бие брутално затворник. После се появиха още няколко случая на изтезания. През есента се вдигна шум около луксозния живот на опасния убиец Владислав Цеповяз в колонията в Амурския край. \r\nВъв връзка с това Шаблински не изключи, че настоящите думи на заместник-директора на ФСИН се дължат до известна степен на желанието да се обясни ситуацията. В същото време, експертът отбеляза, че Максименко е доста внимателен към проблемите вътре в службата, както се вижда в някои от неговите изявления. \r\nВладимир Макиенко смята, че няма никакви опити да се оправдаят предишните скандали, а само суровата действителност. „Ръководството на ФСИН говори за това и то е така. Това не е нещо, с което те извиват някакъв допълнителна численост или финансиране“, каза той пред вестник „ВЗГЛЯД“. \r\nШаблински е сигурен, че на служителите във ФСИН трябва да им увеличат заплатите. „Това е тежка работа, трябва да плащат повече за нея. В Германия, във Франция, знам, че на служителите се плащат много пари.“, отбеляза експертът. В същото време той се оплака, че не знае откъде държавата ще вземе пари за. \r\nМакиенко е също така сигурен, че е необходимо да се сформира ядро на персонала, като се идентифицират професионалистите по обективни критерии - например, да се въведе точковата система или да се прилагат някои съвременни техники за управление. \r\nТой предложи да се извърши ротация на персонала, както правят сега с ръководството на ФСИН. „Направете същото с персонала от по-ниско ниво. Човекът работи добре, защо да го държи в Курганска област, дайте да го повишим в Пермския край“, обясни той. Въпреки това, според Шаблински, има проблем с това, защото обикновените служители вече са обвързани с околните селища. \r\nВсички заинтересовани страни - Федералната служба на Русия, Министерството на правосъдието и правозащитните организации и законодателите - трябва съвместно да разработят необходимите промени в законите и в инструкциите, добави Макиенко. \r\nШаблински добави, че визуалният контрол също е необходим. „Трябва да предоставим на всичките ни поправителни колонии камери за наблюдение, записващи устройства - те все още не са достатъчни. Тогава ще бъде възможно спокойно да се разгледа всяка ситуация на екрана и да се разбере дали има случай на нападение срещу служител или, напротив, неразумен побой от служител на ФСИН“, заключава той. \r\n*** Российская газета : Ескадрилата на китайските военновъздушни сили, оборудвана с руски изтребители Су-35, се подготвя за първото пътуване в чужбина. Пилотите ще участват в международни учения с партньори на Китай. \r\nПодразделението се нарича „Южен Синдзян-Лидзян“ и е базирана на летище в провинция Гуандун. По-рано местните пилоти летяха със Су-27. Когато стана известно за подготовката за ученията, някои китайски военни експерти изразиха изненада, че трябва да отидат на международни учения със самолети от руското поколение 4 ++ , когато имат собствен изтребител от пето поколение - J-20. Той трябва да представлява Китай в чужбина. \r\nВ отговор пилотите на „Южен Синдзян Лидзян“ поставиха под въпрос компетентността на експертите, пише „Военен преглед“. \r\n„Не разбирам претенциите към Су-35. Тези, които ги изразиха, не само не знаят всички възможности на руския самолет, но и не знаят какви задачи ще трябва да разреши авиацията на ученията. Су-35 не може да се сравни с J-20, те имат съвсем различни задачи. Су-35 е кралят сред самолетите от четвърто поколение“ - каза пилотът в интервю за китайски телевизионен канал. \r\nПрез декември, Руската федерация изпълни задълженията си към Китай по договор от 2015 г. - за три години на страната са предадени 24 изтребителя Су-35.  \r\nСу-35 е проектиран за придобиване на въздушно превъзходство. Самолетът може да превозва до осем тона бомби и ракети на 12 точки на окачване. В близък бой ключовото предимство на руската машина става свръхманевреността. Повечето характеристики на руския изтребител отговарят на изискванията за самолет от пето поколение.", "date": "2019.01.08", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/01/08/2609564/independent-pravitelstvoto-shte-dade-po-golemi-pravomoshtiya-na-politsiyata-za-spravyane-s-bezpilotni-letatelni-aparati-sled-fiaskoto-na-letishte-getuik.html", "text": "Independent: Правителството ще даде по-големи правомощия на полицията за справяне с безпилотни летателни апарати след фиаското на летище „Гетуик“ \r\nПолицията ще получи нови правомощия, за да ограничи опасната употреба на дронове, обявиха от правителството. \r\nПо силата на новото законодателство служителите ще могат да принудят дрон да се приземи, след което да го изземат и да го претърсят. \r\nГоворейки в Камарата на общините, транспортният министър Крис Грейлинг заяви, че хаосът на летище „Гетуик“ миналия месец показа как трябва да се актуализират правилата за дроновете. \r\n„Прекъсването, причинено от безпилотни самолети на летище „Гетуик“ миналия месец, беше умишлено, безотговорно и изчислено и незаконно“, каза Грейлинг. \r\n„Когато бъдат хванати, отговорните лица трябва да бъдат изправени пред максимално възможното наказание“. \r\n„Този инцидент беше ярък пример за това защо трябва да продължим да гарантираме, че дроните се използват безопасно и сигурно“. \r\n„Инцидентът на „Гетуик“ е потвърдил факта, че е от решаващо значение регулацията и правоприлагането да са в крак с бързите технологични промени“. \r\nСъгласно предложения пакет от мерки, на полицията ще бъде дадена властта да принуди да приземява дрон и след това да го конфискува, включително всички данни, съхранявани вътре, ако е извършено сериозно престъпление. \r\nМинистерството на вътрешните работи също ще започне работа по нови технологии, които могат да откриват и отблъскват дроновете около чувствителни обекти като летища и затвори. \r\nЗоната на изключване около летищата, която в момента е определена на 1 км, ще бъде разширена до 5 км, с още по-големи разстояния около краищата на пистите. \r\nИ накрая, от ноември всеки, който работи с безпилотен самолет, ще бъде принуден да се регистрира и да направи онлайн тест, за да докаже способността да управляват безопасно устройствата. \r\nПолицията в Съсекс все още разследва фиаското с дрона на „Гетуик“ през декември, но все още не е установило кой стои зад продължителната атака. \r\nМъж и жена, които живеят само на пет мили от летището в Западен Съсекс, бяха арестувани, но по-късно бяха освободени без обвинение и са получили извинение от началника на полицията. \r\nЛетищата „Гатуик“ и „Хийтроу“ вече са решили да инвестират милиони паунда в технология за борба с безпилотни летателни апарати в опит да спрат повторението на хаоса.", "date": "2019.01.08", "title": "Independent: Правителството ще даде по-големи правомощия на полицията за справяне с безпилотни летателни апарати след фиаското на летище „Гетуик“"}
{"url": "http://www.focus-news.net/news/2019/01/08/2609563/tass-tryudo-i-tramp-obsadiha-situatsiyata-s-finansoviya-direktor-na-huawei-i-mitata-za-stomana-i-aluminiy.html", "text": "Канадският премиер Джъстин Трюдо и американският президент Доналд Тръмп проведоха телефонен разговор, по време на който обсъдиха ситуацията със задържаните канадски граждани в Китай. Това се посочва в съобщение, разпространено от пресслужбата на ръководителя на канадското правителство, предава агенция  TACC . \r\n„Лидерите обсъдиха ситуацията с искането към Канада от САЩ за екстрадиция на финансовия директор на Huawei“, отбеляза пресслужбата. „Те потвърдиха важността на зачитането на независимостта на съдебната власт и поддържането на върховенството на закона“. Освен това, Трюдо благодари на Тръмп „за решителни изявления на САЩ в подкрепа на двамата канадци, незаконно задържани в Китай“. \r\nТрюдо и Тръмп засегнаха темата за американските мита върху канадската стомана и алуминия. \r\n„Лидерите обсъдиха значението на двустранната търговия и създаването на работни места въз основа на успешното преразглеждане на споразумението за Северноамериканската зона за свободна търговия“, заявиха от пресслужбата. „Те обсъдиха следващите стъпки по отношение на американските мита върху стомана и алуминий“. \r\nПрез март 2018 г. Съединените щати започнаха да въвеждат мита върху вноса на стомана и алуминий, като предоставиха отсрочка на редица страни, включително Канада. От 1 юни рестриктивните мерки влязоха в сила по отношение на Канада, Мексико и Европейския съюз - най-близките икономически партньори на Съединените щати. След това администрацията на Тръмп обоснова решението си да наложи мита на канадските метали с необходимостта да се гарантира националната сигурност. Превод и редакция : Калоян Пенков", "date": "2019.01.08", "title": "ТАСС: Трюдо и Тръмп обсъдиха ситуацията с финансовия директор на Huawei и митата за стомана и алуминий"}
{"url": "http://www.focus-news.net/news/2019/01/08/2609562/ria-novosti-maduro-obeshta-izcherpatelen-otgovor-na-izyavlenieto-na-grupata-lima.html", "text": "Президентът на Венецуела Николас Мадуро обеща да даде достоен отговор на скорошното изявление на страните от групата „Лима“ относно неговата страна, съобщава  РИА Новости . \r\nПо-рано групата „Лима“ (12 държави от Америка) заяви, че не признава легитимността на следващия мандат на Мадуро и изисква от него да свика нови президентски избори и дотогава да прехвърли властта на парламента. Мексико отказа да се присъедини към тази декларация. Мадуро спечели изборите през май, но много страни не признаха победата му. Новият президентски мандат до 2025 г.започва на 10 януари. \r\nВенецуела е получи достатъчно подкрепа от международната общност след изявлението на групата от Лима, добави той. \r\n„Ние сме подкрепени от мнозинството правителства по света, те уважават международното право, зачитат Венецуела, и с тях ще поддържаме постоянни отношения, партньорски отношения, съвместни инвестиции, дипломатически и политически отношения“, заяви Мадуро. Превод и редакция : Калоян Пенков", "date": "2019.01.08", "title": "РИА Новости: Мадуро обеща изчерпателен отговор на изявлението на групата „Лима“"}
{"url": "http://www.focus-news.net/news/2019/01/08/2609566/daily-express-mey-se-bori-za-poveche-otstapki-ot-es-tay-kato-sdelkata-na-premiera-za-brekzit-shte-bade-othvarlena.html", "text": "Ръководителите на ЕС са готови да предложат на Тереза Мей обещание за намерението си да приключат търговските преговори с Обединеното кралство до края на 2021 г. в нов опит за излизане от безизходицата покрай Брекзит. \r\nДлъжностните лица на Уайтхол очакват „размяна на писма“ между Уестминстър и Брюксел в следващите дни, които ще определят крайния срок за следващия кръг от преговори с надеждата да се разсеят опасенията на депутатите от споразумението за оттегляне на министър-председателя. Те се надяват, че изричен сигнал, че пълна търговска сделка може да бъде сключена до края на прехода, ще покаже, че спорния защитен механизъм никога не се използва.  \r\nДобре осведомени правителствени източници се опасяват, че само писмо от ЕС няма да е достатъчно, за да убеди евроскептичните депутати да се откажат от заплахата си да отхвърлят споразумението за оттегляне и очакват премиерът да настоява за допълнителни отстъпки през следващите няколко дни. \r\nТереза Мей заяви, че продължава да оказва натиск върху Европейския съюз за „по-нататъшни гаранции“ за защитния механизъм в стремежа й да спечели подкрепата на депутатите за законопроекта за оттегляне. \r\n„В следващите дни това, което ще изложим, е не само за ЕС, но и за това какво можем да направим в страната“, каза тя по време на посещение в болница в Ливърпул. \r\nТереза Мей получи предупреждение за повече враждебни действия на парламента по време на Брекзит, когато източници на лейбъристите намекнаха, че партията може да подкрепи изменение, с което се цели блокиране на паричните средства на държавната хазна за подготовка при липса на сделка. \r\nИзточник, близък до лидера на Лейбъристката партия, Джеръми Корбин каза, че депутатите на партията могат да бъдат инструктирани да гласуват за изменението, внесено от Ивет Купър. \r\nПо време на сблъсъците в Камарата на общините Корбин каза на министрите, че „няма да има повече бягство“ от значимия вот. \r\nКорбин заяви на депутатите: „По-малко от три месеца, докато достигнем крайния срок по член 50, не може да има повече криене и повече бягство“. \r\nБританският премиер ще разговаря с председателя на Европейската комисия Жан-Клод Юнкер по-късно тази седмица, но не са планирани други срещи за преговори, заяви вчера представител на Брюксел. \r\nМаргаритис Схинас, говорител на Комисията, заяви, че министър-председателят и Юнкер са имали „приятелски разговор“ по телефона и „ще говорят отново тази седмица“. \r\nТой каза, че споразумението за оттегляне е „най-доброто и единственото възможно“ и няма да бъде предоговаряно. \r\nГоворителят на министър-председателя вчера потвърди, че Тереза Мей е говорила с редица лидери на ЕС по време на коледната почивка на парламента, включително германския канцлер Ангела Меркел, френския президент Еманюел Макрон, холандския премиер Марк Рюте и испанския премиер Педро Санчес, както и с председателя на Европейския съвет Доналд Туск и председателят на Европейската комисия Жан-Клод Юнкер. \r\nТя също е в контакт с ирландския премиер Лео Варадкар. Превод и редакция : Калоян Пенков", "date": "2019.01.08", "title": "Daily Express: Мей се бори за повече отстъпки от ЕС, тъй като сделката на премиера за Брекзит ще бъде отхвърлена"}
{"url": "http://www.focus-news.net/news/2019/01/08/2609565/the-guardian-kim-chen-un-pristigna-v-kitay-na-sreshta-sas-si-dzinpin.html", "text": "Лидерът на Северна Корея Ким Чен-ун пристигна в Китай на тридневно посещение по покана на китайския президент Си Дзинпин, съобщи китайската информационна агенция „Синхуа“. \r\nПосещението на Ким, което държавните медии потвърдиха, че ще продължи три дни, е неговата четвърта среща на върха със Си.То идва на фона на доклади за напреднали преговори за втора среща на върха между лидера на Северна Корея и президента на САЩ Доналд Тръмп. \r\nМиналата година Ким посети Китай три пъти, за да отдаде почитта си на президент Си Дзинпин. \r\nНито едно от пътуванията не беше обявено предварително, а най-ранните признаци за първото - през март, преди Ким да се срещна с южнокорейския президент Мун Дже-ин или Доналд Тръмп от САЩ - дойде, когато влакът му беше забелязан в Пекин. \r\nИмаше спекулации, че Ким е влязъл в Китай, след като специален севернокорейски влак е бил забелязан да влиза в Китай. \r\nВ китайския граничен град Дандун десетки превозни средства и служители за сигурност блокираха пътищата около гарата, преди влакът да премине, съобщи агенция „Йонхап“. \r\nПреговорите за денуклеаризация между Пхенян и Вашингтон са в застой, но спекулациите се засилиха за потенциална втора среща на върха между Ким и Тръмп. Превод и редакция : Калоян Пенков", "date": "2019.01.08", "title": "The Guardian: Ким Чен-ун пристигна в Китай на среща със Си Дзинпин"}
{"url": "http://www.focus-news.net/news/2019/01/08/2609567/pregled-na-nyakoi-ot-osnovnite-novini-v-britanskiya-pechat-agentsiya-fokus.html", "text": "Independent : Полицията ще получи нови правомощия, за да ограничи опасната употреба на дронове, обявиха от правителството. \r\nПо силата на новото законодателство служителите ще могат да принудят дрон да се приземи, след което да го изземат и да го претърсят. \r\nГоворейки в Камарата на общините, транспортният министър Крис Грейлинг заяви, че хаосът на летище „Гетуик“ миналия месец показа как трябва да се актуализират правилата за дроновете. \r\n„Прекъсването, причинено от безпилотни самолети на летище „Гетуик“ миналия месец, беше умишлено, безотговорно и изчислено и незаконно“, каза Грейлинг. \r\n„Когато бъдат хванати, отговорните лица трябва да бъдат изправени пред максимално възможното наказание“. \r\n„Този инцидент беше ярък пример за това защо трябва да продължим да гарантираме, че дроните се използват безопасно и сигурно“. \r\n„Инцидентът на „Гетуик“ е потвърдил факта, че е от решаващо значение регулацията и правоприлагането да са в крак с бързите технологични промени“. \r\nСъгласно предложения пакет от мерки, на полицията ще бъде дадена властта да принуди да приземява дрон и след това да го конфискува, включително всички данни, съхранявани вътре, ако е извършено сериозно престъпление. \r\nМинистерството на вътрешните работи също ще започне работа по нови технологии, които могат да откриват и отблъскват дроновете около чувствителни обекти като летища и затвори. \r\nЗоната на изключване около летищата, която в момента е определена на 1 км, ще бъде разширена до 5 км, с още по-големи разстояния около краищата на пистите. \r\nИ накрая, от ноември всеки, който работи с безпилотен самолет, ще бъде принуден да се регистрира и да направи онлайн тест, за да докаже способността да управляват безопасно устройствата. \r\nПолицията в Съсекс все още разследва фиаското с дрона на „Гетуик“ през декември, но все още не е установило кой стои зад продължителната атака. \r\nМъж и жена, които живеят само на пет мили от летището в Западен Съсекс, бяха арестувани, но по-късно бяха освободени без обвинение и са получили извинение от началника на полицията. \r\nЛетищата „Гатуик“ и „Хийтроу“ вече са решили да инвестират милиони паунда в технология за борба с безпилотни летателни апарати в опит да спрат повторението на хаоса. \r\n*** The Guardian : Лидерът на Северна Корея Ким Чен-ун пристигна в Китай на тридневно посещение по покана на китайския президент Си Дзинпин, съобщи китайската информационна агенция „Синхуа“. \r\nПосещението на Ким, което държавните медии потвърдиха, че ще продължи три дни, е неговата четвърта среща на върха със Си.То идва на фона на доклади за напреднали преговори за втора среща на върха между лидера на Северна Корея и президента на САЩ Доналд Тръмп. \r\nМиналата година Ким посети Китай три пъти, за да отдаде почитта си на президент Си Дзинпин. \r\nНито едно от пътуванията не беше обявено предварително, а най-ранните признаци за първото - през март, преди Ким да се срещна с южнокорейския президент Мун Дже-ин или Доналд Тръмп от САЩ - дойде, когато влакът му беше забелязан в Пекин. \r\nИмаше спекулации, че Ким е влязъл в Китай, след като специален севернокорейски влак е бил забелязан да влиза в Китай. \r\nВ китайския граничен град Дандун десетки превозни средства и служители за сигурност блокираха пътищата около гарата, преди влакът да премине, съобщи агенция „Йонхап“. \r\nПреговорите за денуклеаризация между Пхенян и Вашингтон са в застой, но спекулациите се засилиха за потенциална втора среща на върха между Ким и Тръмп. \r\n*** Daily Express : Ръководителите на ЕС са готови да предложат на Тереза Мей обещание за намерението си да приключат търговските преговори с Обединеното кралство до края на 2021 г. в нов опит за излизане от безизходицата покрай Брекзит. \r\nДлъжностните лица на Уайтхол очакват „размяна на писма“ между Уестминстър и Брюксел в следващите дни, които ще определят крайния срок за следващия кръг от преговори с надеждата да се разсеят опасенията на депутатите от споразумението за оттегляне на министър-председателя. Те се надяват, че изричен сигнал, че пълна търговска сделка може да бъде сключена до края на прехода, ще покаже, че спорния защитен механизъм никога не се използва.  \r\nДобре осведомени правителствени източници се опасяват, че само писмо от ЕС няма да е достатъчно, за да убеди евроскептичните депутати да се откажат от заплахата си да отхвърлят споразумението за оттегляне и очакват премиерът да настоява за допълнителни отстъпки през следващите няколко дни. \r\nТереза Мей заяви, че продължава да оказва натиск върху Европейския съюз за „по-нататъшни гаранции“ за защитния механизъм в стремежа й да спечели подкрепата на депутатите за законопроекта за оттегляне. \r\n„В следващите дни това, което ще изложим, е не само за ЕС, но и за това какво можем да направим в страната“, каза тя по време на посещение в болница в Ливърпул. \r\nТереза Мей получи предупреждение за повече враждебни действия на парламента по време на Брекзит, когато източници на лейбъристите намекнаха, че партията може да подкрепи изменение, с което се цели блокиране на паричните средства на държавната хазна за подготовка при липса на сделка. \r\nИзточник, близък до лидера на Лейбъристката партия, Джеръми Корбин каза, че депутатите на партията могат да бъдат инструктирани да гласуват за изменението, внесено от Ивет Купър. \r\nПо време на сблъсъците в Камарата на общините Корбин каза на министрите, че „няма да има повече бягство“ от значимия вот. \r\nКорбин заяви на депутатите: „По-малко от три месеца, докато достигнем крайния срок по член 50, не може да има повече криене и повече бягство“. \r\nБританският премиер ще разговаря с председателя на Европейската комисия Жан-Клод Юнкер по-късно тази седмица, но не са планирани други срещи за преговори, заяви вчера представител на Брюксел. \r\nМаргаритис Схинас, говорител на Комисията, заяви, че министър-председателят и Юнкер са имали „приятелски разговор“ по телефона и „ще говорят отново тази седмица“. \r\nТой каза, че споразумението за оттегляне е „най-доброто и единственото възможно“ и няма да бъде предоговаряно. \r\nГоворителят на министър-председателя вчера потвърди, че Тереза Мей е говорила с редица лидери на ЕС по време на коледната почивка на парламента, включително германския канцлер Ангела Меркел, френския президент Еманюел Макрон, холандския премиер Марк Рюте и испанския премиер Педро Санчес, както и с председателя на Европейския съвет Доналд Туск и председателят на Европейската комисия Жан-Клод Юнкер. \r\nТя също е в контакт с ирландския премиер Лео Варадкар.", "date": "2019.01.08", "title": "Преглед на някои от основните новини в британския печат (Агенция „Фокус“)"}
{"url": "http://www.focus-news.net/news/2019/01/08/2609571/sport-arsenal-i-manchestar-yunayted-shte-se-sreshtnat-v-4-krag-za-kupata-na-angliya.html", "text": "Жребият за следващата фаза в турнира за Купата на футболната асоциация отреди Арсенал и Манчестър Юнайтед да се изправят един срещу друг в най-интересния мач. Двата клуба са печелили отличието общо 25 пъти. По програма мачовете от четвъртия кръг ще се изиграят между 25 и 28 януари.", "date": "2019.01.08", "title": "Спорт: Арсенал и Манчестър Юнайтед ще се срещнат в 4 кръг за Купата на Англия"}
{"url": "http://www.focus-news.net/news/2019/01/08/2609572/sport-atletik-bilbao-pobedi-selta.html", "text": "Атлетик Билбао победи Селта като гост с 1:2 в мач от 18-ия кръг на Примера дивисион. Гостите поведоха в резултата след гол на Икер Муниаин в 19-та минута. Фран Белтран успя да изравни в продължението на първото полувреме, а Иняки Уилямс вкара победния гол в 54-та минута. След този мач Атлетик Билбао излезе от зоната на изпадащите и зае 16 място в класирането с 19 точки, докато отбора на Селта остана на 15-та позиция с 21 точки.", "date": "2019.01.08", "title": "Спорт: Атлетик Билбао победи Селта"}
{"url": "http://www.focus-news.net/news/2019/01/08/2609569/tass-yuzhna-koreya-privetstva-vizitata-na-kim-chen-un-v-kitay.html", "text": "Южна Корея изрази надежда, че посещението на лидера на Северна Корея Ким Чен-ун в Китай, което ще се проведе между 7-10 януари, ще повлияе положително на процеса на ядрено разоръжаване и установяването на мир на Корейския полуостров. Това съобщи агенция „Йонхап“, позовавайки се на представител на Министерството на външните работи на Южна Корея. \r\n„Правителството на Южна Корея очаква преговорите на високо равнище между Севера и Китай, включително срещата на лидера Ким Чен-ун и президента Си Дзинпин, да допринесат за пълната денуклеаризация и установяването на постоянен мир на Корейския полуостров“, съобщава агенцията. \r\nДипломатът също така посочи, че Южна Корея ще продължи да полага усилия за ускоряване на процеса на денуклеаризация и ще насърчава дипломатическите дейности между Севера и Юга, както и други страни в региона. Превод и редакция : Калоян Пенков", "date": "2019.01.08", "title": "ТАСС: Южна Корея приветства визитата на Ким Чен-ун в Китай"}
{"url": "http://www.focus-news.net/news/2019/01/08/2609568/tass-pompeo-zayavi-che-sasht-sa-unishtozhili-islyamska-darzhava-na-99.html", "text": "Съединените щати са унищожили терористичната групировка „Ислямска държава“ на 99%. Това изявление бе направено от държавния секретар Майкъл Помпео пред репортери на борда на самолета, който се отправи към Аман (Йордания). Стенограмата от разговора беше разпространена от Държавния департамент, предава агенция  TACC . \r\n„Ликвидирахме 99% от самопровъзгласилия се халифат... Всеки материал за новини трябва да започне с това. Съгласни ли сте?“- обърна се към журналистите ръководителя на американската дипломация. \r\n„Някой оспорва ли тези факти? Това беше изключително успешна кампания“, отбеляза държавният секретар. Нито един от присъстващите журналисти не оспори твърденията на Помпео. \r\nТой потвърди, че в предстоящата си реч в Кайро ще критикува действията на иранските власти. Превод и редакция : Калоян Пенков", "date": "2019.01.08", "title": "ТАСС: Помпео заяви, че САЩ са унищожили „Ислямска държава“ на 99%"}
{"url": "http://www.focus-news.net/news/2019/01/08/2609575/pregled-na-mezhdunarodnite-novini-do-6-chasa-agentsiya-fokus.html", "text": "Високопоставена делегация от областта на националната сигурност на САЩ пристигна в турската столица Анкара, за да обсъди последните събития, особено Сирия и терористичната група ФЕТО, съобщава турската  Anadolu Agency . \r\nСъветникът по национална сигурност Джон Болтън и неговата делегация пристига в Анкара след посещение в Израел. \r\nДелегацията включва ген. Джоузеф Дънфорд и специалния пратеник на САЩ за Сирия Джеймс Джефри. \r\nОчаква се делегацията да се срещне с турските власти и да обсъди координацията между Турция и САЩ след решението за изтегляне на американските войски от Сирия. \r\n„Очакваме с нетърпение да посетим Израел и Турция през януари“, съобщи Болтън миналата седмица. „Ще обсъдим предизвикателствата на сигурността, пред които са изправени съюзниците и партньорите в региона, включително следващата фаза на борбата срещу „Ислямска държава“, тъй като САЩ започват да изтеглят войски от Сирия“. \r\nОчаква се разговорите с турските власти да се съсредоточат върху борбата срещу терористичните групи ФЕТО и ПКК, пътната карта за Манбидж, изтеглянето на американските войски от Сирия, продажбата на американските отбранителни системи „Пейтриът“ за Турция и икономическите връзки. \r\nЗа Турция координирането на оттеглянето е много важно. Турция не желае никакъв вакуум в региона след изтеглянето на САЩ. \r\nТурция иска да види ясна карта за оттеглянето, както и пътната карта Манбидж да бъде финализирана преди приключването на изтеглянето. \r\nПо време на посещението си в Израел, Болтън заяви, че САЩ няма да изтеглят войските от североизточна Сирия, докато турското правителство не гарантира борбата си срещу „Ислямска държава“ и, че няма да атакува „кюрдски бойци“. \r\nТемата за терористичната организация ФЕТО също ще бъде обсъдена. Усилията за екстрадиране на Фетхуллах Гюлен, нейният лидер, който се намира в САЩ и други членове на ФЕТО са сред въпросите, които трябва да бъдат повдигнати по време на срещите. \r\n*** Министър-председателят Бенямин Нетаняху настоява да му бъде разрешено да се срещне с държавните свидетели по време на трите дела за корупция. \r\n„По време на разследването, настоявам да се изправя срещу държавните свидетели“, заяви Нетаняху. „Искам да ги погледна в очите и да им покажа истината. Поисках го два пъти и ми беше отказано“. \r\nНетаняху е изненадан защо исканията му са отхвърлени, казвайки, че такава среща ще помогне в разкриването на истината. \r\n„От какво трябва да се страхуват? Какво крият? Аз не се страхувам. Нямам какво да крия. Затова, тази вечер повтарям искането си за среща със свидетелите… Сигурен съм, че съм прав“, заяви той. \r\nНетаняху поясни в началото на своето изявление, че не се опитва да подкопае върховенството на закона, наричайки съдебната система една от основите на израелската демокрация. Въпреки това, добави той, подобно на парламента или правителството, съдебната власт не е имунизирана от критики. \r\nПолицията препоръча Нетаняху да бъде обвинен след като приключиха три разследвания. Дело 4000 (аферата „Безек-Вала!“) се счита, че има най-силните доказателства и може да донесе обвинителен акт за подкуп. Манделблит обвинява Нетаняху в злоупотреба с доверие, но не и в подкуп, в дело 1000 („Нелегалните подаръци“). Случай 2000 („Йедиот Ахронот“) все още може да бъде напълно закрит. \r\nПозовавайки се на Дело 4000, Нетаняху попита: „За какво говорят, когато казват подкуп?… Те говорят за положително медийно отразяване. Аз? Лицето, което е най-мразено от медиите? Това е абсурдно!“ \r\nНетаняху обвини лидера на „Йеш Атид“ Яир Лапид, че се е срещал десетки пъти с издателя на „Йедиот Ахронот“ Арнон Мозес, нещо, което Лапид отрече, подкрепяйки законопроекта, който ще затвори „Израел Хайом“, вестникът с най-високо разпространение в Израел и след това получи положително отразяване в „Йедиот“. \r\nМинистерството на правосъдието отговори, че разследванията срещу Нетаняху са професионални и задълбочени, под надзора на главния прокурор. \r\nПредседателят на партията на труда Ави Габай обвини Нетаняху, че атакува съдебните власти. \r\n„В една нормална страна премиерът няма да се държи така“, каза той. „Вместо да се грижи за сигурността на жителите на юга, за разходите за живот или за влошаващата се здравна система, Нетаняху е зает да се спаси от разследванията“. \r\nЛидерът на „Меретц“ Тамар Зандберг се подигра на Нетаняху, че говорителят му обявява часове преди изявлението, че прави „драматично изявление“. \r\n„Единственото драматично нещо тук е премиерът, който остава на поста, докато има три препоръки да му се повдигне обвинение за подкуп. Докато Нетаняху не напусне, това е предизборна кампания, която не трябва да се излъчва“ - заяви Зандберг. \r\n„Премиерът вече не е годен да изпълнява задълженията си“, каза лидерът на опозицията Шели Яхимович. „Видяхме цинична и жалка изборна реч на някой, който се опитва с всички сили да избяга от закона“. \r\n„Ние имаме драматичен министър-председател, вместо да имаме отговорен“, заяви Йоел Хасон. – „Обвинението чака зад ъгъла и само той не го вижда“. \r\nМинистърът на културата Мири Регев защити Нетаняху, като каза, че „не всеки ден чуваме за разследвани хора, които искат среща със свидетелите и им е отказано“. \r\n***  Изтеглянето на американските войски от Сирия означава, че Вашингтон променя тактиката в борбата срещу терористичната групировка „Ислямска държава“, както и в борбата срещу Иран. Това заяви държавният секретар Майкъл Помпео в интервю за CNBC, предава агенция  TACC . \r\n„Имаше много шум покрай изтеглянето на войските от Сирия“, - заяви ръководителят на американската дипломация. Както обясни той, по време на предстоящото пътуване до Близкия изток, той ще увери съюзниците и партньорите, че стратегията на САЩ не се е променила. „Що се отнася до нашето отношение към поражението на „Ислямска държава“ по целия свят, стратегията ни за противодействие на Иран не се е променила“, заяви той. Както добави Помпео, Съединените щати „все още имат за цел да сложат край на враждебното влияние“ на Иран. \r\n„Говорим за промяна на тактиката - ние изтегляме 2 хиляди войници - но целите, които преследвахме през 24-те месеца на сегашната администрация, останаха напълно същите“, отбеляза държавният секретар. Както той обясни, САЩ „ще продължат да укрепват съюзите“ в региона, за да изпълнят тези цели. \r\nВъншното министерство разпространи информацията, че Помпео ще посети Бахрейн, Египет, Йордания, Катар, Кувейт, Обединените арабски емирства, Оман и Саудитска Арабия от 8 до 15 януари по време на турне в Близкия изток. Ръководителят на американската дипломация планира да обсъди както въпросите на двустранните отношения с изброените държави, така и регионалния дневен ред и борбата с тероризма. \r\n*** Американският президент Доналд Тръмп ще се обърне към нацията заради „затварянето“ на федералното правителство, чийто бюджет не е договорен поради спор между президента и Демократическата партия за изграждането на стена на границата с Мексико. Това написа президентът в Twitter. \r\n„Радвам се да ви информирам, че ще се обърна към нацията във връзка със заплахата за националната сигурност и хуманитарната криза на южната ни граница. Във вторник в 21:00 часа“, написа той. \r\nОт 22 декември работата на федералното правителство е частично спряна в САЩ поради липсата на бюджетни средства. Това се дължи на факта, че републиканците и демократите в Конгреса все още не са успели да постигнат съгласие по параметрите на временния държавен бюджет, в който Тръмп и републиканците искат да включат средства за изграждането на физическа бариера на границата с Мексико. Демократите казват, че никога няма да одобрят отделянето на пари от хазната. \r\n***  В средата на януари следващият мигрантски керван от Централна Америка ще се опита да влезе в Мексико в опит да достигне границата със САЩ. Това съобщи министърът на вътрешните работи на Мексико Олга Санчес Кордеро, предава агенция  TACC .+ \r\n„Знаем, че се формира още един керван от мигранти, който да влезе в страната ни в средата на януари. Ние предприемаме необходимите мерки, за да гарантираме безопасното и законно влизане на тези хора“. По думите на Кордеро мексиканските власти няма да позволят на мигрантите да влизат в страната незаконно. \r\nВ краят на ноември около 500 души се опитаха да преминат от Тихуана в съседната страна. Американските сили за сигурност използваха сълзотворен газ срещу тях. Ден по-късно мексиканските власти изгониха 98 участници в инцидента и повишиха мерките за сигурност в града. \r\n***  Борбата на Турция в региона не е срещу кюрдите, а срещу терористите от ПКК и „Ислямска държава“, заяви министърът на националната отбрана Хулуси Акар, отговаряйки на погрешното схващане на САЩ, предава  Anadolu Agency . \r\n„Борбата на турските въоръжени сили не е срещу нашите кюрдски братя, с които сме споделяли една и съща география и хляб от векове“. \r\n„Нашата борба в региона е срещу терористите от ПКК и „Ислямска държава“, които заплашват всички етнически и религиозни групи, особено нашите братя от кюрдски, арабски и туркменски произход“, каза Акар. \r\nКоментарите на Акар дойдоха ден след като американският съветник по националната сигурност Джон Болтън заяви, че САЩ няма да изтеглят войски от североизточна Сирия, ако турското правителство не гарантира, че няма да атакува „кюрдски бойци“. \r\nТерористите от ПКК никога не могат да бъдат представител на кюрдския народ, подчерта Акар. \r\n„Тази терористична група представлява заплаха за регионалната сигурност и стабилност и възпрепятства завръщането на сирийските бежанци, особено кюрдите, на техните територии“, добави той. \r\n*** Американският президент Доналд Тръмп обсъди плановете за изтегляне на войските от Сирия в разговор с френския президент Еманюел Макрон, съобщава агенция  TACC . \r\n„Лидерите на двете страни обсъдиха ситуацията в Сирия, като потвърдиха общия ангажимент за унищожаването на групировката „Ислямска държава“, както и плановете за решително, целенасочено и координирано изтегляне на американски войски от Сирия“, заявиха от Белият дом. \r\nИнформацията  събеседниците са подчертали, че „всяка нова употреба на химическо оръжие в Сирия е неприемлива“. \r\n***  Южна Корея изрази надежда, че посещението на лидера на Северна Корея Ким Чен-ун в Китай, което ще се проведе между 7-10 януари, ще повлияе положително на процеса на ядрено разоръжаване и установяването на мир на Корейския полуостров. Това съобщи агенция „Йонхап“, позовавайки се на представител на Министерството на външните работи на Южна Корея. \r\n„Правителството на Южна Корея очаква преговорите на високо равнище между Севера и Китай, включително срещата на лидера Ким Чен-ун и президента Си Дзинпин, да допринесат за пълната денуклеаризация и установяването на постоянен мир на Корейския полуостров“, съобщава агенцията. \r\nДипломатът също така посочи, че Южна Корея ще продължи да полага усилия за ускоряване на процеса на денуклеаризация и ще насърчава дипломатическите дейности между Севера и Юга, както и други страни в региона.", "date": "2019.01.08", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/01/08/2609576/sofiya-prez-izminalata-nosht-ekipi-na-pochistvashtite-firmi-sa-obrabotili-sas-smesi-protiv-zaledyavane-patnite-platna-na-yuzhnata-daga-na-okolovrastniya-pat.html", "text": "През изминалата нощ екипи на почистващите фирми са обработили със смеси против заледяване пътните платна на Южната дъга на Околовръстния път. Това съобщиха от  Столична община . Опесъчени са  пътищата в природен парк „Витоша“  - Бояна- Златни мостове и Драгалевци- Алеко. Екипи на дирекция „Аварийна помощ и превенция“ извършват обходи и  следят състоянието на пътните настилки в столицата.  \r\nКъм момента се изпълняват всички маршрути на градския транспорт.  \r\nВъв връзка с ниските температури кризисните центрове за настаняване на хора работят денонощно. През изминалата нощ 129 души са потърсили подслон в центровете. Столична община напомня на гражданите ,че могат да подават сигнали за хора, останали без дом.на тел 112.", "date": "2019.01.08", "title": "София: През изминалата нощ екипи на почистващите фирми са обработили със смеси против заледяване пътните платна на Южната дъга на Околовръстния път"}
{"url": "http://www.focus-news.net/news/2019/01/08/2609578/aktualna-patna-obstanovka.html", "text": "Информация за състоянието на републиканските пътища към 05.30 часа, предоставена от  Агенция „Пътна инфраструктура“ . Метеорологична обстановка: \r\nТемпературите са в интервала от - 22° до - 1°. Времето над страната е облачно. \r\nСлаб до умерен вятър духа в областите: Бургас, Варна, Добрич, Пазарджик, Перник, Силистра, Сливен, София, Смолян, Ст.Загора, Търговище, Хасково и Шумен. \r\nСлаб сняг вали в областите: Габрово, Силистра, Сливен, Стара Загора, Търговище и Шумен. \r\nПътните настилки са предимно сухи, на места мокри, по усойните и планински райони частично заледени, обработени и проходими при зимни условия. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- до 10.01.2019 г. при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и изрично е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч до 31.05.2019 г. \r\nОбласт Стара Загора: \r\nВременно движението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nОбласт Сливен: \r\nВременно движението в района на с. Биково от км 254+500 до км 254+750 в посока Бургас се осъществява с повишено внимание поради нарушена цялост на предпазна ограда /мантинела/. Участъкът е сигнализиран с пътни знаци и е въведено ограничение на скоростта - до 110 км/ч до 11.01.2019 г. \r\nАМ „Хемус“:  \r\nОбласт София: \r\nДо 31.03.2019 г. е ограничено движението на МПС над 12 тона само в посока София в участъка от км 30+260 до км 47+060 /от п.в. „Витинска река“ до п.в. Ботевград/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 34+590 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920; \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ – отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ – забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т - целогодишно; \r\n- „Петрохан“ - целогодишно е забранено движението на МПС над 12 т. както и тегленето на ремаркета и полуремаркета; \r\n- „Превала“ – забранено е движението на МПС над 12 т, както и тегленето на ремаркета и полуремаркета; \r\n- „Троянски“ – забранено е движението на всички МПС; \r\n- „Твърдишки“ – забранено е движението на МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласата пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради снегонавявания и влошаване на метеорологичната обстановка. Срок до 08.01.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nОбходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.01.08", "title": "Актуална пътна обстановка"}
{"url": "http://www.focus-news.net/news/2019/01/08/2609570/ria-novosti-sasht-informiraha-sayuznitsite-kak-shte-napusnat-siriya.html", "text": "САЩ информираха подробно своите съюзници за това как ще се осъществи изтеглянето на американските войски от Сирия, съобщи държавният секретар на САЩ Майк Помпео, който започва обиколка на Близкия изток, предава  РИА Новости . \r\nТака Помпео отговори на въпроса на френски журналист, който каза, че французите имат много въпроси за американската стратегия за излизане от Сирия. \r\nВ средата на декември 2018 г. Тръмп обяви победа над „Ислямска държава“ в Сирия, отбелязвайки, че това е единствената причина за престоя на американските военни в страната. По-късно говорителят на Белия дом Сара Сандърс съобщи, че Съединените щати започват да изтеглят войските от Сирия, но победата над групировката не означава края на коалицията. Превод и редакция : Калоян Пенков", "date": "2019.01.08", "title": "РИА Новости: САЩ информираха съюзниците как ще напуснат Сирия"}
{"url": "http://www.focus-news.net/news/2019/01/08/2609582/predstoyashti-mezhdunarodni-sabitiya-za-8-yanuari-agentsiya-fokus.html", "text": "Националният екип на Косово за преговорите със Сърбия е на консултации в Брюксел. \r\n***  Съветникът на американския президент по националната сигурност Джон Болтън пристига в Анкара за обсъждане на изтеглянето на военнослужещите на САЩ от Сирия. \r\n***  Продължават преговорите между САЩ и Китай за разрешаване на търговските спорове. \r\n***  Започва процеса срещу заподозрения за убийството на руския посланик в Турция Андрей Карлов.  \r\n***  Кабинетът на британския премиер Тереза Мей се събира на първо заседание за годината. \r\n***  Министърът на външните работи на ФРГ Хайко Маас ще проведе преговори с ирландския си колега по въпросите за Брекзит. \r\n*** Държавният секретар на САЩ Майк Помпео започва обиколка в Близкия Изток. \r\n***  Заседание на Съвета за сигурност на ООН за резултатите от изборите в ДР Конго.", "date": "2019.01.08", "title": "Предстоящи международни събития за 8 януари (Агенция \"Фокус\")"}
{"url": "http://www.focus-news.net/news/2019/01/08/2609580/nimh-vremeto-shte-bade-studeno-s-temperaturi-mezhdu-minus-4-i-1.html", "text": "Днес над страната ще има разкъсана облачност, на места намаляваща до предимно слънчево. В източните райони ще духа слаб вятър от запад, северозапад. Студено, с максимални температури между минус  4° и 1°. \r\nТова съобщи за  Агенция \"Фокус\"  дежурният синоптик Красимир Стоев от  Националния институт по метеорология и хидрология (НИМХ).  Атмосферното налягане е по-високо от средното за януари - бързо ще се понижава. \r\nНад Черноморието ще има разкъсана облачност, по-значителна над северната част. Ще духа слаб северозападен вятър. Максималните температури ще са 0°-2°. Температурата на морската вода е около 6°. Вълнението на морето ще бъде 2-3 бала. Над планините облачността ще намалее, над много райони до предимно слънчево.  Ще духа предимно умерен северозападен вятър, който след обяд ще се усили. Максималната температура на височина 1200 метра ще е около минус 6°, на 2000 метра – около минус 13°.", "date": "2019.01.08", "title": "НИМХ: Времето ще бъде студено с температури между минус 4° и 1°"}
{"url": "http://www.focus-news.net/news/2019/01/08/2609579/predstoyashti-sabitiya-v-stranata-za-8-yanuari-agentsiya-fokus.html", "text": "*** \r\nОт 14.00 часа на „Дондуков“ 2 президентът Румен Радев ще проведе среща с представители на браншови организации за автомобилен превоз.  \r\n***   \r\nНационалният съвет за тристранно сътрудничество ще проведе извънредно заседание в Гранитна зала на Министерския съвет.  \r\n*** \r\nОт 09.30 часа 14-и състав на Специализирания наказателен съд ще заседава по делото срещу Римял А., Атанас Г., на които са повдигнати обвинения за участие в организирана престъпна група. \r\n*** \r\nОт 10.00 часа 14-и състав на Специализирания наказателен съд ще заседава по делото срещу Десислава И., Биляна Х., на които са повдигнати обвинения за подкуп. \r\n*** \r\nОт 11.00 часа 11-и състав на Специализирания наказателен съд ще заседава по делото срещу Зураб Е., Росида Н. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа 18-и състав на Специализирания наказателен съд ще заседава по делото срещу Руси Д., Стоян Д. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в заседателната зала на УСБАЛ по онкология д-р Стефан Константинов ще направи отчет за управлението болницата през изминалата година и ще сподели предстоящите промени в нея през тази година. \r\n*** \r\nОт 11.30 часа в централата на ПП АБВ на улица „Врабча“ 23 ръководството на партията ще даде пресконференция. \r\n*** \r\nОт 13.30 часа във ВИП залата на Софийската опера и балет ще се проведе пресконференция, посветена на  премиерата на операта  - „Дон Паскуале“.  \r\n*** \r\nОт 15.00 часа в постоянната приемна на БСП - София на ул. \"Леге\" №10, етаж 1, лидерът на БСП – София Калоян Паргов и народният представител от „БСП за България“ проф. Румен Гечев ще бъдат на разположение на софиянци. \r\n*** \r\nОт 18.00 часа в галерия „Академия“ по повод 60-ата годишнина на проф. Боян Добрев, ще бъде представена изложба с произведения, създадени в периода 1986 – 2018 г. \r\n*** \r\nОт 14.00 часа в спортната зала на ПТГ „Н. Й. Вапцаров ще се проведе общинско първенство по хандбал от програмата на „Ученически игри” 18/19 г.  \r\n*** \r\nС военен церемониал и поднасяне на венци в Карлово ще бъдат отбелязани 141 години от освобождението на града на 8 януари 2019 година. От 11.00 часа в Пулевата къща ще има слово за паметната дата и действията на руските войски и българските опълченци през 1878 г. при освобождението на Карлово. След това ще бъдат поднесени  цветя пред паметната плоча. От 11.20 часа шествие ще премине по ул. „Васил Левски” и ул. „Ген. Карцов”, а в 11.40 часа венци и цветя ще бъдат поднесени и пред паметника на ген. Павел Карцов. \r\n*** \r\nОт 14.00 часа в Общинската художествена галерия ще бъде открита изложба Академични рисунки и етюди на Димитър Бакърджиев. \r\n*** \r\nОт 10.00 часа в зала 5 на Окръжния съд ще заседава по дело срещу Кристиян Б. за притежание на наркотици и нанасяна на лека телесна повреда на служители на реда при изпълнение на службата им. \r\n*** \r\nОт 10.00 часа в Апелативен съд ще гледа жалбата на задържания с мярка за неотклонение \"задържане под стража\" 20-годишен мъж, който заедно с майка си убил 63-годишен мъж. \r\n***   \r\nОт 11.00 часа до Източната порта, в подножието на Стария град на  ул. „Цанко Лавренов” №11 заместник- кметът по култура и туризъм на Община Пловдив инж. Александър Държиков ще открие нов Туристически информационен център. \r\n***   \r\nОт 17.00 часа в зала 74 на местната администрация ще се проведе публично обсъждане на проекта за бюджет на Община Търговище за 2019 г.", "date": "2019.01.08", "title": "Предстоящи събития в страната за 8 януари (Агенция „Фокус“)"}
{"url": "http://www.focus-news.net/news/2019/01/08/2609577/ria-novosti-kitayski-ekspert-kaza-zashto-kim-chen-un-e-pristignal-v-kitay.html", "text": "Ким Чен-ун ще обсъди предстоящата си среща с президента на САЩ Доналд Тръмп с президента Си Дзинпин, а посещението му в самия Китай е косвено доказателство за предстоящата американско-севернокорейска среща на върха, заяви за  РИА Новости  старши научен сътрудник от центъра за анализи „Тайхе“ Дин Ифан. \r\nПо-рано агенция „Синхуа“ съобщи, че Ким Чен-ун е на посещение в Китай по покана на Си Дзинпин, което ще продължи до 10 януари. \r\nТръмп заяви пред репортери, че преговорите между Вашингтон и Пхенян вървят добре, страните също обсъждат мястото на втората среща на върха САЩ – Северна Корея. Първата среща на Тръмп и лидера на Северна Корея бе проведена през юни 2018 г., като страните потвърдиха ангажимента си за денуклеаризация на Корейския полуостров. \r\nЕкспертът отбеляза, че Северна Корея иска да използва опита на Китай в развитието на страната след изоставянето на ядрената програма в замяна на сигурност. „Ето защо, в хода на провеждането на мирните преговори със САЩ, трябва да се търси мнението на Китай. В крайна сметка Китай беше участник в корейската война, както и страна, подписала договора за прекратяване на войната“, каза Дин Ифан. \r\nСпоред китайския експерт фактът, че Пхенян информира Китай за хода на преговорите със САЩ, е доста логичен и рационален. Превод и редакция : Калоян Пенков", "date": "2019.01.08", "title": "РИА Новости: Китайски експерт каза защо Ким Чен-ун е пристигнал в Китай"}
{"url": "http://www.focus-news.net/news/2019/01/08/2609573/tass-erdogan-uveri-tramp-che-podkrepyanite-ot-sasht-sili-v-siriya-shte-badat-zashtiteni.html", "text": "Турският президент Реджеп Тайип Ердоган увери Доналд Тръмп в готовността на Анкара да гарантира сигурността на силите в Сирия, които са подкрепяни от Вашингтон. Това заяви държавният секретар Майкъл Помпео в интервю за телевизионния канал на CNBC, предава агенция  TACC . \r\nДържавният секретар беше попитан дали САЩ вярват, че турската страна няма да удари кюрдите в Сирия. „Президентът Ердоган, когато той и президентът Тръмп обсъдиха как трябва да бъде положението, пое ангажимент, че турците ще продължат кампанията срещу „Ислямска държава“, след нашето напускане и ще гарантират сигурността на всички, които се биха с нас и помогнаха в борбата срещу терористичната групировка“, каза Помпео. \r\n„Ето защо съветникът Болтън ще бъде там днес или утре, за да се консултира с турската страна за това как ще направим това в светлината на изтеглянето на САЩ“, добави държавният секретар.  Превод и редакция : Калоян Пенков", "date": "2019.01.08", "title": "ТАСС: Ердоган увери Тръмп, че подкрепяните от САЩ сили в Сирия ще бъдат защитени"}
{"url": "http://www.focus-news.net/news/2019/01/08/2609585/natsionalniyat-savet-za-tristranno-satrudnichestvo-shte-provede-izvanredno-zasedanie.html", "text": "Националният съвет за тристранно сътрудничество ще проведе извънредно заседание в Гранитна зала на Министерския съвет. Това съобщиха от  правителствената информационна служба . Заседанието е свикано съгласно чл. 9, ал. 3 от Правилника за организацията и дейността на съветите за тристранно сътрудничество, във връзка с получена декларация от Конфедерацията на независимите синдикати в България (КНСБ) с искане за провеждане на извънредно заседание на Съвета, на което да се обсъдят теми от енергийния сектор. „Фокус“ припомня:  В декларация до правителството в края на декември КНСБ изрази тревога от ситуацията на електроенергийния пазар, свързана с шоковото поскъпване на тока за индустрията. От профсъюза предложиха приемане на спешен комплекс от мерки, които да защитят населението от спекулативно поскъпване на основни стоки в разгара на зимния сезон.", "date": "2019.01.08", "title": "Националният съвет за тристранно сътрудничество ще проведе извънредно заседание"}
{"url": "http://www.focus-news.net/news/2019/01/08/2609584/tass-bivshiyat-rakovoditel-na-renault-nissan-za-parvi-pat-pristigna-v-sada-za-da-chue-prichinite-za-aresta.html", "text": "Бившият ръководител на френско-японския автомобилен алианс Рено - Нисан - Мицубиши Карлос Гон за първи път пристигна в окръжния съд в Токио, за да чуе лично причините за задържането си, съобщава агенция  TACC . \r\nТова събитие привлече вниманието на обществеността. Преди изслушването, около хиляда души се събраха край съда, които очакваха да стигнат до 14-те свободни места в залата. \r\nБившият ръководител на Рено-Нисан заяви, че обвиненията за финансови измами, отправени срещу него от токийската прокуратура, са фалшиви и арестът му е несправедлив. \r\n„Посветил съм 20 години от живота си на „Нисан“. Обвиненията срещу мен са лъжи, а арестът ми е несправедлив. Не съм причинил никакви щети на „Нисан“. Гон добави, че има „сърдечна привързаност и благодарност към „Нисан“. Бившият ръководител на съюза се появи в съда в черен костюм и бяла риза без вратовръзка. Той направи изявлението си на английски. \r\nПреди това престоят на бившия ръководител на алианса в ареста беше удължен до 11 януари включително. На 25 декември бившият член на борда на директорите на „Нисан“, един от най-близките сътрудници на Гон, Грег Кели, бе освободен под гаранция от 70 милиона йени (около 636 000 долара). \r\nГон и Кели бяха изпратени в затвора в Токио на 19 ноември, когато бяха арестувани по подозрение, че са нарушили японското финансово законодателство. Гон, с помощта на Кели, би могъл да скрие истинския размер на възнаграждението му като председател на борда на директорите на „Нисан“ между 2010-2015 г. Според разследването, само половината от приблизително 10 милиарда йени, разпределени за него (почти $ 89 милиона), е обявена. По това дело арестуваните вече са обвинени. Превод и редакция : Калоян Пенков", "date": "2019.01.08", "title": "ТАСС: Бившият ръководител на Renault - Nissan за първи път пристигна в съда, за да чуе причините за ареста"}
{"url": "http://www.focus-news.net/news/2019/01/08/2609574/novosti-ruska-voenna-politsiya-zapochna-da-patrulira-v-rayona-na-manbidzh.html", "text": "Руската военна полиция започна да патрулира на територия в района на Манбидж сирийската провинция Халеб близо до турската граница, заяви говорител на полицията Юсуп Маматов пред репортери. \r\nСлед като Съединените щати решиха да изтеглят войските от Сирия, кюрдските „отряди за защита“ призоваха правителството в Дамаск да установи контрол върху областите, които преди това са окупирали, включително Манбидж, и да ги защити от турското нашествие. В края на декември сирийските войски влязоха в Манбидж. В началото на януари сирийското министерство на отбраната съобщи, че Манбидж е оставил около 400 бойци, които се отправили към източния бряг на Ефрат - там отрядите възнамеряват да се концентрират върху борбата срещу терористичната групировка „Ислямска държава“. Превод и редакция : Калоян Пенков", "date": "2019.01.08", "title": "Новости: Руска военна полиция започна да патрулира в района на Манбидж"}
{"url": "http://www.focus-news.net/news/2019/01/08/2609586/zapochva-prodazhbata-na-elektronni-vinetki-za-2019-godina-v-poshtenskite-stantsii.html", "text": "От 12.00 часа започва поетапно продажбата на електронни винетки за 2019 г. в пощенските станции. Това съобщиха от пресцентъра на  „Български пощи“ . Продажбата ще се извършва на каса в офисите на „Български пощи“ ЕАД в рамките на работното време на съответната пощенска станция.", "date": "2019.01.08", "title": "Започва продажбата на електронни винетки за 2019 година в пощенските станции"}
{"url": "http://www.focus-news.net/news/2019/01/08/2609588/nimh-zhalt-kod-za-niski-temperaturi-e-v-sila-za-24-oblasti-v-stranata.html", "text": "Жълт код за ниски температури е в сила за 24 области в страната. Това сочи справка на сайта на   Националния институт по метеорология и хидрология (НИМХ) . Предупреждението се отнася за следните области: Видин, Монтана, Враца, София област, София, Перник, Кюстендил, Благоевград, Пазарджик, Смолян, Ловеч, Плевен, Габрово, Велико Търново, Русе, Търговище, Разград, Шумен, Варна, Добрич, Стара Загора, Кърджали, Пазарджик и Пловдив.  \r\nВъв всички области дневните температури ще останат отрицателни. На места сутрешните ще достигат до минус 14. В София дневните температури ще останат отрицателни, а нощните ще са до минус 13 градуса.", "date": "2019.01.08", "title": "НИМХ: Жълт код за ниски температури е в сила за 24 области в страната"}
{"url": "http://www.focus-news.net/news/2019/01/08/2609589/rakovodstvoto-na-pp-abv-shte-dade-preskonferentsiya.html", "text": "Ръководството на ПП АБВ ще даде пресконференция. Това съобщиха от  пресцентъра на партията . Събитието ще се проведе от 11.30 часа в централата на партията на улица „Врабча“ 23.  \r\nТемите, които ще бъдат дискутирани са: \r\n- Състояние и перспективи пред военновъздушните сили на България; \r\n- ПП АБВ организира международен енергиен форум на тема „Енергетика, икономика, сигурност – актуални измерения“; \r\n- Ще бъде представен и онлайн портала, посветен на развитието на българската енергетика  .", "date": "2019.01.08", "title": "Ръководството на ПП АБВ ще даде пресконференция"}
{"url": "http://www.focus-news.net/news/2019/01/08/2609591/denislav-peychev-api-vsichki-avtomagistrali-i-parvoklasni-patishta-sa-otvoreni-za-dvizhenie-pri-zimni-usloviya.html", "text": "Всички автомагистрали и първокласни пътища са отворени за движение при зимни условия. По тях няма ограничения, може да се пътува. Това каза дежурният в Ситуационния център на Агенция „Пътна инфраструктура“ (АПИ) Денислав Пейчев „Сутрешен блок“ по  БНТ.  \r\nПо думите му пътят Русе – Бяла е отворен след тежката катастрофа вчера. „Малко след 2.00 ч. тази нощ движението е възстановено напълно“, допълни дежурният в Ситуационния център. Пейчев обърна внимание, че има ограничение само на Троянския проход, където е забранено движението за всички автомобили и на Превала, където е ограничен трафикът само за камиони над 12 тона.  \r\n„Засега вятърът не е чак толкова силен. Снегонавявания има, но не толкова опасно. Пътищата се обработват, дори и превантивно заради ниските температури“, коментира Пейчев. \r\n„Температурите тази нощ паднаха по-ниско от минус 20“, посочи Пейчев и уточни, че става въпрос във високите части на Пазарджик и Драгоман.„Нека водачите да карат внимателно, със заредени резервоари, чистачки и телефони. Да карат съобразно изискванията, съобразно инструкциите. Да не изпреварват, да са внимателни“, каза още Пейчев. Той обърна внимание, че дистанцията е  много важна. „Съветваме шофьорите да се обадят при нас в Ситуационния център: 0700 13020“, посочи още той и припомни за интернет платформата LIMA и сайта на АПИ.", "date": "2019.01.08", "title": "Денислав Пейчев, АПИ: Всички автомагистрали и първокласни пътища са отворени за движение при зимни условия"}
{"url": "http://www.focus-news.net/news/2019/01/08/2609590/tass-maduro-zayavi-che-stanovishteto-na-grupata-lima-za-situatsiyata-vav-venetsuela-ne-e-ot-znachenie-za-stranata.html", "text": "Позицията на държавите-членки на групата Лима по отношение на положението във Венецуела не е от значение за Боливарианската република. Това становище бе изразено от президента на южноамериканската държава Николас Мадуро, предава агенция  TACC . \r\n„Колко е важно за нас, че „Лимският картел“ не признава конституционността на Венецуела? Това изобщо не е от значение за нас“, цитира държавният глава венецуелската радиостанция Union Radio. Мадуро добави, че е имал телефонни разговори с турския си колега Реджеп Тайип Ердоган, който изрази подкрепа за правителството си. \r\nПрезидентът на Венецуела изрази желанието си да отвърне на удара срещу онези, които не признават легитимността му като държавен глава. \r\n„На всеки, който не признава легитимността на венецуелските институции, ще дадем своевременен отговор“, каза Мадуро. На 10 януари политикът отново ще встъпи в длъжност като президент на южноамериканската държава. \r\nНа 4 януари членовете на групата Лима, с изключение на Мексико, обявиха, че не признават новия президентски мандат на Мадуро, който отново ще заеме поста държавен глава на 10 януари. Съответният документ бе подписан от представители на Аржентина, Бразилия, Гвиана, Гватемала, Хондурас, Канада, Колумбия, Коста Рика, Панама, Парагвай, Перу, Сейнт Лусия и Чили. Те призоваха Мадуро да не заема президентския пост и да предаде изпълнителната власт на парламента. Превод и редакция : Калоян Пенков", "date": "2019.01.08", "title": "ТАСС: Мадуро заяви, че становището на групата Лима за ситуацията във Венецуела не е от значение за страната"}
{"url": "http://www.focus-news.net/news/2019/01/08/2609593/denyat-8-yanuari-v-balgarskata-istoriya.html", "text": "През 1873 г. се провежда шестият разпит на Васил Левски. През 1949 г. от 8 до 9 януари България участва в създаването на Съвета за икономическа взаимопомощ (СИВ) в Москва. През 1996 г. стартира масовата приватизация.  \r\nНа 8 януари са родени: Ангел Иванов Марин- генерал-майор; Валя Младенова Балканска- народна певица. На тази дата умират: Иван Петров Кепов- журналист; Димитър Моллов - лекар, общественик и държавник .  \r\n2018 г.  \r\nПоказно убийство в София. Убит е бизнесменът Петър Христов. 49-годишният мъж е прострелян на улица „Ралевица“ в кв. „Манастирски ливади“.  \r\n2013г. \r\nЕвростат поставя България на последно място по „иновативна активност“ в Европейския съюз. Само 27% от предприятията в индустрията и услугите са внедрили иновативна технология или са създали иновативен продукт. \r\n1997 г. \r\nДемократичната левица номинира за премиер в оставащия двегодишен парламентарен мандат Николай Добрев – министър на вътрешните работи в кабинета в оставка на Жан Виденов. \r\nНиколай Кирилов Добрев е български политик, партиен и държавен деец. Роден е на 19 октомври 1947 г. в гр. Гоце Делчев. Завършва специалност \"Геофизика\" във Висшия минно-геоложки институт (1970 г.). Заема различни ръководни постове в ДКМС, включително секретар на ЦК (1979-1986 г.). Член е на Висшия съвет (от 1991 г.) и Изпълнителното Бюро на БСП (от 1994 г.). Депутат е в ХХХVI, ХХХVII и ХХХVIII Народно събрание. Министър е на вътрешните работи (1996-1997 г.). На 28 януари 1997 г. получава указ да състави ново правителство, но връща мандата си на 4 февруари 1997 г., намирайки национално отговорно решение за управлението на България в кризисен за гражданския мир момент. Умира на 17 април 1999 г. в София. \r\nВ периода януари – началото на февруари, 1997 г. България изпада в дълбока политическа и финансова криза. Големите градове са обхванати от протести, блокирани са пътища и улици, страната изпада в хаос. В началото на февруари България е изправена пред хиперинфлация, след като за по-малко от два месеца цената на един щатски долар достига до 3000 лв. от 500 лв. в началото на годината. Унищожени са спестяванията на огромното мнозинство от българите, но са стопени дълговете на т.нар. кредитни милионери, взели пари от банките, без да имат намерение да ги връщат. \r\n1996 г. \r\nСтартира масовата приватизация. \r\n1993 г. \r\nГлавният прокурор Иван Татарчев иска снемането на депутатския имунитет на Александър Лилов заради започналото следствие за предоставянето от страна на Българската комунистическа партия (БКП) на безвъзмездни помощи за страните от Третия свят. На 19 януари същата година парламентът одобрява това искане. \r\n1971 г. \r\nЗапочва да излиза в. \"Антени\" - седмичник за политика и култура. \r\n1949 г. \r\nОт 8 до 9 януари България участва в създаването на Съвета за икономическа взаимопомощ (СИВ) в Москва. Съобщението за образуването му е публикувано на 25 януари. Съветът за икономическа взаимопомощ е междуправителствен съюз (съкратено СИВ), учреден през 1949 г. от СССР, България, Чехословакия, Унгария, Полша и Румъния, който подпомага взаимната международна търговия и координацията на националните икономически планове. Доминиран е от СССР. Системно подчинява икономиката на политиката и интересите на Съветския съюз. Разпуснат е през 1991 г. \r\n1904 г. \r\nВ периода 8 – 13 януари се учредява Федерация на македоно-одринските благотворителни братства в София. \r\nМакедонските дружества и братства са организации на бежанци и преселници от Македония в България и някои други страни със задача да подпомагат своите сънародници от европейските предели на Османската империя, останали под властта на Високата порта по силата на решенията на Берлинския конгрес (1878 г.). \r\n1878 г. \r\nВ хода на Руско-турската освободителна война (1877-1878 г.) главната квартира на руската армия се премества от с. Бохот, Плевенско, в Ловеч. В хода на Руско-турската освободителна война (1877-1878 г.) Лявата колона на Южния отряд, командвана от ген. Николай Святополк-Мирски, влиза в бой при с. Шейново. Освободен е Казанлък. Турските части отстъпват от Сопот и Карлово. \r\nНа 31 юли 1877 г. руското командване сформира Южен отряд начело с генерал Фьодор Радецки. Задачата на отряда е да отбранява старопланинските проходи. \r\nФьодор Фьодорович Радецки е руски военен деец, генерал (от 1877 г.). Роден е през 1820 г. През 1845 г. завършва военно инженерно училище, през 1849 г. – Николаевската академия на Генералния щаб. Участва в Руско-турската освободителна война като командир на VIII-ми армейски корпус; сражава се при Шипка, Шейново и Одрин. След войната е командващ на войските на Киевския военен окръг и член на Държавния съвет (от 1889 г.). Умира през 1890 г. \r\nНиколай Иванович Святополк-Мирски е руски военачалник, генерал от кавалерията (1880 г.). Роден е през 1833 г. Започва военната си служба в Кавказ. Отличава се по време на Кримската война (1853-1956 г.). В Руско-турската освободителна война (1877-1878 г.) е командир на 9-та пехотна дивизия и на отделни временно формирани отряди. През юли 1877 г. като командир на Габровския отряд овладява Шипченския проход и действа с дивизията си в Южна България. По време на шипченските боеве през август 1877 г. охранява Хаинбоаз. През януари 1878 г. е командир на лявата колона, която минава Стара планина през Хаинбоаз и атакува Шейново от изток; участва в обкръжаването и пленяването на армията на Вейсел паша. В това сражение руските войски за пръв път използват разгръщането в предбоен ред в колони и след това в стрелкова верига по време на атака от движение. През 1881 г. е назначен за атаман на Донските казашки войски. Член е на Държавния съвет (от 1898 г.). Умира през 1898 г. \r\n1873 г. \r\nПровежда се шестият разпит на Васил Левски. Същия ден специалната комисия изпраща за одобрение от великия везир в Цариград присъдата на членовете на Революционния комитет в с. Голям извор, Тетевенско, които са участвали в обира при Арабаконак. На тази дата са родени: \r\n1942 г. \r\nРоден е Ангел Иванов Марин, български генерал-майор Ангел Иванов Марин – български генерал-майор (1991 г.), вицепрезидент на Република България (от 2001 г.). Завършва специалност “Земна артилерия” и “Радиоелектронна техника” във Висше военно-артилерийско училище – град Шумен (1965 г.) и специалност “Командно-щабна и оперативно-тактическа подготовка” във Военно артилерийската академия в Ленинград (1978 г.). Заема длъжностите началник на разчет, командир на стартов взвод и на стартова батарея в ракетни войски (1965-1974 г.). Командир е на ракетен дивизион (1978-1980 г.) и на артилерийски полк (1982-1984 г.) в Стара Загора. Началник е на ракетни войски и артилерия на II-ра дивизия в Стара Загора (1984-1987 г.). Командващ е ракетни войски и артилерия на III-та армия в Сливен (1987-1990 г.). Командващ е ракетни войски и артилерия на сухопътни войски в Българската армия (1990-1998 г.). Уволнен е поради несъгласие с начина на провеждане на реформата в армията (1998 г.). \r\n1942 г. \r\nРодена е Валя Младенова Балканска, българска народна певица \r\nВаля Младенова Балканска – българска народна певица. Солистка e в Държавен ансамбъл за народни песни и танци \"Родопа\", Смолян (от 1960 г.). Репертоарът й включва автентични родопски песни: \"Излел е Делю хайдутин\" (чийто запис е изпратен с междупланетна станция в Космоса), \"Девойко, болно ли ти е”, \"Шар планино\", \"Триста са пушки пукнали\", \"Хайдути не се молеха\" и др. Носител е на орден \"Стара планина\" (2002 г.). \r\n1936 г. \r\nРоден е Георги Христов Данаилов, български писател. Георги Христов Данаилов – български писател и филмов сценарист. Завършва химия. Председател е на Агенцията за българите в чужбина към Министерски съвет на Република България, инициатор е и е създател на списание \"Ек\" (1992-1995 г.). Сценарист е на: \"Деца играят вън\" (ТВ, 1973 г.), \"При никого\" (1975 г.), \"Хирурзи\" (1977 г.), \"Почти любовна история\" (1980 г., съавтор), \"Мъжка песен\" (ТВ, 1981 г.), \"Спирка по желание\" (ТВ, 1983 г.), \"В името на народа\" (ТВ, 1984 г.), \"Забравете този случай\" (1985 г.), \"За къде пътувате?\" (1986 г.), \"А сега накъде?\" (1988 г.), \"Време разделно\" (1988 г., в съавторство), \"Лагерът\" (1990 г., съавтор), \"Любовта е немирна птица\" (1990 г., съавтор), \"Карнавалът\" (1990 г.), \"Преспанските камбани\" (1993 г.), на документалния филм \"Жив документ\" (1990 г.). Съчинения: \"Деца играят вън. Повест за деца\" (1970 г.); \"Убийството на Моцарт. Размисли за възпитанието\" (1982 г.; 1986 г.), \"До Чикаго и назад – сто години по-късно. Пътепис\" (1990 г.; 1992 г.), \"Доколкото си спомням\" (част 1-3, 2000-2002 г.) и др. На тази дата умират: \r\n2000 г. \r\nУмира Стефан Савов, български политик \r\n1938 г. \r\nУмира Иван Петров Кепов, български журналист. Иван Петров Кепов - български журналист, историк, общественик. Роден е на 29 март 1870 г. в с. Бобошево, Кюстендилско. Завършва педагогическо училище в Кюстендил (1889 г.) и история във Висшето училище (дн. СУ) в София през 1892 г. Работи като учител в Берковица, Варна, Враца, Дупница, в Дирекцията по прехраната и в тютюнева фабрика до 1928 г. Редактира и издава (от 1901 г.) в-к “Изгрев”, редактира сп. “Младежка библиотека” (1904-1907 г.), редактор на “Учителски вестник” (1907-1915 г.). Участва в македонското освободително движение и в основаването на Радикалдемократическата партия заедно с Н. Цанов и Т. Г. Влайков (1903 г.), заема длъжности в учителските съюзи и в Министерството на просветата. Включва се в националноосвободителното движение на българите от Македония и Одринска Тракия. Участва и в учителското профсъюзно движение, от 1907 г. до 1915 г. редактира печатния орган на учителския съюз в. \"Учителски вестник\" (1903-1934 г.). Издава учебници по обща и българска история и книги с историческо съдържание - \"Христоматия по българска история\", \"Въстанието в Перущица през 1876 г.\", \"Минало и сегашно на Бобошево\" и др. Автор е на научни и научнопопулярни исторически трудове, разкази, преводи, на учебници по стара, обща и нова история. През последните години от живота си се занимава изключително с книжовна дейност. \r\n1937 г. \r\nУмира Борис Иванов Дякович, български археолог. Борис Иванов Дякович - български археолог, библиотековед. Роден е на 28 февруари 1868 г. в Болград, Бесарабия. Дядо му - Ал. Узунов, е сред създателите на българската гимназия в Болград; майка му Евдокия Дякович притежава артистичен и певчески талант, наградена е от руската императрица с голям бронзов медальон за изкуство. Баща му Иван Дякович е награден с \"Георгиевски кръст\" на руската армия заради героизъм по време на Руско-турската война и е включен в свитата на княз Дондуков-Корсаков. Борис Дяковоч получава начално образование в Болград. Учи в гимназия в София, но завършва Пловдивската класическа гимназия (1890 г.). Учи 5 семестъра в Юридическия факултет на Новорусийския университет в Одеса (1891-1893 г.); със стипендия на МНП заминава за Прага, където 1 година учи в Немския университет (1894 г.); в Сорбоната в Париж следва класическа история и археология (1895-1898 г.); посещава лекции в Колеж дьо Франс и в Лувъра. Под ръководството на проф. Калигнан и Потие изучава антично изкуство, история, култура, архитектура и скулптура във Франция и Италия. Проучва разкопките на Помпей. Уредник на Етнографски отдел в Народния музей (1898 г.) и заместник-директор на НБ в София (1900 г.); директор на НБ в Пловдив (1901-1932 г.), към която създава и археологически музей (1910 г.). Сред учредителите е на ББИ (1918 г.); на Пловдивско археологическо дружество (1923 г.; негов първи почетен член, 1937 г.). В периода 1901-1906 г. реформира дейността на НБ в Пловдив (на балканската изложба в Лондон през 1907 г. получава златен медал). Участва в подготовката на \"Закон за народното просвещение\" (1909 г.); автор е на раздела за културни институции (музеи и библиотеки); създава нов правилник за НБ в Пловдив (1919 г.). Сътрудничи на сп. \"Книжовник\" (1910 г.) и сп. \"Читалище\" (1911 г.), където публикува статии. Като първия български учен археолог прави важни разкопки и открития из страната. Съчинения: \"Исторически преглед на НБ и музея в Пловдив до Съединението\" (1907 г.), \"Народни библиотеки и читалища в Пловдивски окръг\" (1908 г.) и др. \r\n1924 г. \r\nВ един и същи ден се ражда и умира Стефан Савов, председател на Демократическата партия и председател на ХХХVІ Народно събрание. Стефан Димитров Сафов е български юрист, преводач, политик. Роден е на 8 януари 1924 г. в София. Завършва право в Софийски университет “Св. Климент Охридски” (1948 г.). Сътрудничи на вестник “Мир” (1938-1942 г.), на в-к “Демокрация” (от 1989 г.). Осъден е от Народния съд на 15 години затвор. Многократно е репресиран и изселван (до 1989 г.); политически затворник е в с. Босна. Превежда 30 книги от испански и латиноамерикански автори (1966-1990 г.): Асорин, Педро де Аларкон, Мигел Астуриас, Мария Матуте, Хосе Камило Села, Мигел Делибес, Ромуго Галиегос, Пабло Неруда, Хуан Карлос Онети и др. Председател е на Асоциацията на испанистите в България; член е на Управителния съвет на Съюза на преводачите. Председател е на Демократическата партия (1990 г.). Член е на Ротъри клуб. Носител е на две награди от Съюза на българските преводачи за преводи на А. Карпентиер и П. Неруда. Депутат е в VII Велико народно събрание и в ХХXVI, ХХXVII и ХХXVIII Народно събрание. Умира през 2000 година. \r\n1914 г. \r\nУмира Димитър Петров Моллов, български лекар. Димитър Петров Моллов - български лекар, общественик и държавник, действащ член на БАН (1884 г.). Роден е на 26 декември 1845 г. в Елена. Завършва медицина в Москва; асистент на руския хирург проф. В. А. Басов; д-р по медицина от Московския университет (1876 г.). Участва в Сръбско-турската (1876 г.) и Руско-турската война (1877-1878 г.). В България е назначен за губернски лекар във Видин (1877-1878 г.). Депутат е в Учредителното НС в Търново (1879 г.). Един от организаторите на държавното здравеопазване след Освобождението, съставя първия здравен закон в България (1879 г.), председател е на първия Висш медицински съвет (1879 г.), инициатор за създаване на Държавната химическа лаборатория и на Александровска болница. Главен лекар на София (1882 г.), министър на народното просвещение (1883-1887 г.). Участник в Сръбско-българската война (1885 г.). Последователен русофил, деен член на Народната партия след 1894 г. Кмет на София (1895-1896 г.). Участва в редакцията на сп. “Медицински напредък”, “Български лекар” и др. Председател е на Природо-математическия клон на БАН (1911-1913 г.). Трудове: “Временни правила за устройство на медицинската част в България” (1879 г.), “Домашен лекар” (1895 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE \r\nИсторически архив на Агенция “Фокус” - отдел “Архив и бази данни” и други.;", "date": "2019.01.08", "title": "Денят 8 януари в българската история"}
{"url": "http://www.focus-news.net/news/2019/01/08/2609592/prof-georg-kraev-babata-e-obraz-na-madrostta-tya-e-zhenata-koyato-prevrashta-divoto-v-pitomno.html", "text": "Бабата е образ на мъдростта, тя е жената, която превръща дивото в питомно. Това каза за сутрешния блок „Добро утро, България“ на  Радио „Фокус“  фолклористът проф. Георг Краев за празника Бабинден. Този ден е посветен на онази, която умее да изведе от утробата наследника на стария български стопанин, обясни той. „Всяка млада булка с дете до тригодишна възраст в ранни зори отива, полива ръце на бабата, а тя си бърше ръцете в престилката на булката. Знак тя да може да продължи да ражда и да има деца. И по стар български обичай, както винаги след всяка такава сериозна дейност, има и веселба. Това е бабинденската трапеза. А след тия веселби, надвечер бабите се юрват на хоро и отиват на реката, където къпят бабата, тоест отново я пречистват. И както на Йордановден хвърляме кръст, същото правят и с бабата, и вече пречистени и пияни-заляни, мъжете им ги прибират и празникът свършва“, обясни проф. Георг Краев. Той каза още, че на Бабинден за плодородие всяка булка носи специален кравай като дар за бабата. Изключително интересен и весел празник, в който вкъщи пее кокошката. Мъжете се крият, стоят в кръчмата и само си попийват, а бабите се веселят. Аналог на този ден е мъжкият голям празник Трифон Зарезан, добави фолклористът.    \r\nЙоланда ПЕЛОВА", "date": "2019.01.08", "title": "Проф. Георг Краев: Бабата е образ на мъдростта, тя е жената, която превръща дивото в питомно"}
{"url": "http://www.focus-news.net/news/2019/01/08/2609583/prezidentat-rumen-radev-shte-se-sreshtne-s-predstaviteli-na-organizatsii-ot-transportniya-bransh.html", "text": "От 14.00 часа на „Дондуков“ 2 президентът Румен Радев ще проведе среща с представители на браншови организации за автомобилен превоз. Това съобщиха от  прессекретариата на държавния глава . „Фокус“ припомня:  Срещата се провежда два дни преди готвения протест на български превозвачи на площад „Люксембург“ в Брюксел на 10 януари, когато транспортната комисия на ЕП ще гласува т.нар. пакет „Мобилност“. Превозвачите настояват Комисията по транспорт и Европейският парламент да приемат предложените няколко поправки в пакета „Мобилност 1“, касаещи регламента за командировките им, връщането до страната на регистрация на всеки 4 седмици и нощните им почивки. От бранша очакват на площад „Люксембург“ да се съберат около 800 български превозвачи и техни колеги от Румъния, Полша, Прибалтийските републики и Словакия. В протеста ще се включат и всички български евродепутати.", "date": "2019.01.08", "title": "Президентът Румен Радев ще се срещне с представители на организации от транспортния бранш"}
{"url": "http://www.focus-news.net/news/2019/01/08/2609587/otbelyazvame-babinden.html", "text": "На 21 януари (8 януари по нов стил) българинът отдава почит на своите баби акушерки, които някога са били единствената родилна помощ, помагали са не само в мига на самото раждане, но и преди и след него. Лекарите-акушери го отбелязват 21 януари, независимо, че по църковния календар се води на 8 януари. За тези сърцати жени народът ни е отделил хубав празник в календара си и постоянна признателност в душата си. Бабите са откликвали на голямата майчина грижа на българката. Те са знаели как да се изроди здраво дете, как може предварително да се определи полът му, как да се предпази от лоша орис. Рано сутринта на Бабинден жените, които имат деца от 1 до 3 години, наливат вода от чешмата, слагат в нея босилек или здравец, приготвят сапун и нова кърпа. Отиват в дома на бабата акушерка за обредно поливане и миене на ръцете. Поливането се извършва в градината, на дръвника (за да се пресече всичко лошо) или на стълбите. При миенето бабата хвърля вода нагоре (колкото са капките, толкова да са берекетът и здравето), подскача нагоре (да са пъргави децата). Жената дарява бабата с риза, чорапи, платно и кърпа с вързана в нея пара. Бабата връзва на детето мартеничка от бял и червен конец и паричка и също дарява детето с чорапки и ризка. На коляното на детето слагат малко сол да близне, за да няма разстройство през годината, или пепел, за да не го хващат бабици. Бабата обикаля къщите, в които е бабувала, и къпе малките. Носи бяла и червена вълна, мед и просо. Бялата вълна представлява магическа благословия, за да доживее детето дълги години, червената – за да е здраво и румено, просото – за да пълнее, медът – да е работно като пчелата и да умножи човешкия род. След къпането маже децата с прясно масло и мед. Това е начинът, по който тя миросва малките. С мед и благослов бабата миросва и булките: „Да са сладки на мъжете си, както е сладък медът.“ Бабата акушерка слага празнична трапеза (като за сватба или кръщене) за всички жени, на които е бабувала, и ги кани на гости. Дъщерите и снахите редят трапезата. Там всяка оставя своя дар: прясна погача, кокошка, баница, шише вино… Веселбата е бурна, с пиперливи подхвърляния и закачки. Наричанията и припевките са свързани със сексуалния живот, зачатието, раждането. \r\nНа места бабата, окичена с наниз люти чушки около врата, кади с керемида под полите на жените, за да раждат повече. Пеят се песни за семейството, любовта, честитите майки с многолюдна челяд. Бабата сее с решето просо на софрата, за да са плодовити жените. В началото на трапезата сядат само жени. Чак по-късно идват мъжете и веселието става още по-буйно, с музика, игри и песни. \r\nВечерта ритуалът продължава с обредно къпане на бабата акушерка, нарича се „влечугане“. Както тя е къпала децата на присъстващите, така и те нея къпят. Изнасят я навън, слагат я в двуколка, шейна или голям плетен кош и я влачат към реката. Мъжете са маскирани като волове, с кожени маски и рога. По пътя шествието нараства. Невестите гледат да срещнат някой мъж, опитват се да го разсъблекат, искат откуп. Мъжете пък гледат да не се доближават много близо до шествието. Накрая обръщат коша с бабата в реката и я изкъпват хубаво или изсипват на главата й само чаша вода. Вечерта на мегдана се вие общо хоро. Празникът завършва пред къщата на бабата, изпращат я, носят я на ръце, целуват й ръка и дават дарове. Така изразяват своята благодарност и обич към тази жена. \r\nАко на Бабинден времето е топло и ледът се топи, реколтата няма да е добра. Ако пече слънце, през февруари ще е мразовито. Добре е, ако вали сняг или дъжд. Предвещава плодородие през годината.", "date": "2019.01.08", "title": "Отбелязваме Бабинден"}
{"url": "http://www.focus-news.net/news/2019/01/08/2609596/tass-ruskiyat-poslanik-v-severna-koreya-obsadi-yadreniya-vapros-sas-zamestnik-ministara-na-vanshnite-raboti-na-stranata.html", "text": "Руският посланик в Пхенян Александър Мацегора се срещна със заместник-министъра на външните работи на Република Чой Сон-Хи за да обсъди начините за разрешаване на ядрения проблем на Корейския полуостров. Това съобщи във вторник руското посолство в Пхенян на своята Facebook страница. \r\nКакто отбеляза заместник-министърът на външните работи на Северна Корея, „тактиката и стратегията на външното министерство по пътя на денуклеаризацията ще бъдат изцяло основани на принципите, очертани от лидера на страната Ким Чен-ун в своята новогодишна реч“. \r\nОт своя страна руският посланик посочи, че Русия подкрепя инициативи за облекчаване на напрежението в Североизточна Азия и също така цели постигането на цялостно решение на корейските проблеми, като се вземат предвид опасенията на всички страни и като се вземат предвид интересите на Пхенян. Превод и редакция : Калоян Пенков", "date": "2019.01.08", "title": "ТАСС: Руският посланик в Северна Корея обсъди ядрения въпрос със заместник-министъра на външните работи на страната"}
{"url": "http://www.focus-news.net/news/2019/01/08/2609595/poklonenieto-pred-ivan-laskin-shte-e-v-hram-sv-sedmochislenitsi.html", "text": "В столичния храм „Свети Седмочисленици“ в 12.30 часа ще е опелото на актьора Иван Ласкин, предава  бТВ . Малко по-късно погребението му ще се състои в Алеята на творците на Централните софийски гробища. Един от най-талантливите български актьори почина на 48-годишна възраст след престой в тежко състояние във ВМА.", "date": "2019.01.08", "title": "Поклонението пред Иван Ласкин ще е в храм „Св. Седмочисленици”"}
{"url": "http://www.focus-news.net/news/2019/01/08/2609598/denyat-8-yanuari-v-svetovnata-istoriya.html", "text": "През 1863 г. Ейбрахам Линкълн пише отворено писмо в защита на отмяната на робството. През 1867 г. гражданите от афро-американски произход във Вашингтон получават право да гласуват. Белият дом предвижда съкращаване на американските сили в Европа и увеличаване на частите в Азиатско-гихоокеанския регион. Ким Чен Ир издава директива за назначаването на сина си Ким Чен Ун за лидер на Корейската работническа партия /КРП/.Също така Ким Чен Ир определя Ким Чен Ун за свой наследник. Чили признава независима и суверенна държава Палестина. Канада встъпва в Организацията на Американските Държави. Американските войски започват най-голямото настъпление в Южен Виетнам. На 8 януари са родени: Дейвид Бауи- поп певец; Николае Чаушеску- румънски политик; Елвис Пресли, американски певец. На тази дата умират: Александър Прохоров- руски физик, Нобелов лауреат; Франсоа Митеран – френски политик \r\n2018 г.  \r\nПоказно убийство в София. Убит е бизнесменът Петър Христов. 49-годишният мъж е прострелян на улица „Ралевица“ в кв. „Манастирски ливади“.  \r\n2018 г. \r\nНа 76 годишна възраст умира инструменталистът и певец Рей Томас, един от основателите на английската рокгрупа \"Муди блус\". \r\n\"Муди блус\" са сред основоположниците на арт рока. Те правят едни от първите експерименти със смесване на рок и класическа музика, най-вече с албума си „Days of Future Passed“ от 1967 година. \r\n2018 г. \r\nКосмическият товар Зума е загубен, след като е пуснат от SpaceX на ракета Falcon 9. Northrop Grumman, които е построили спътника, и SpaceX отказват да потвърдят неуспеха на мисията поради класифицирания ѝ характер. \r\n2017 г. \r\nУмира Али Акбар Хашеми Рафсанджани, (82 г.), четвърти президент на Иран (1989-97 г.) и де факто главнокомандващ на иранската армия по време на Иран-иракската война. \r\n2016 г. \r\nМексиканският флот възвръща избягалият наркобарон Хоакин Гусман, известен също като \"El Chapo\", в Лос Mochis, Синалоа. \r\n2015 г. \r\nВ Шри Ланка се провеждат президентски избори. \r\n2015 г. \r\nУчени откриват антибиотика теиксобактин, принадлежащ на нов клас антибиотици, който би могъл да реши проблема на нарастващата резистентност към лекарствата. \r\n2014 г. \r\nПровежда се референдум за нова конституция на Египет. \r\n2012 г. \r\nПрезидентът на САЩ Барак Обама обявява края на доктрината за „победа на два фронта“, с което САЩ ще спести към 500 милиарда долара през следващите 10 години. Белият дом предвижда съкращаване на американските сили в Европа и увеличаване на частите в Азиатско-гихоокеанския регион. Дори и в новия си вид бюджетът на въоръжените сили на САЩ надхвърля сумата на военните бюджети на 10-те страни, които харчат най-много средства за отбрана. \r\n2012 г. \r\nИран обявява, че е започнал обогатяване на уран в новото си подземно съоръжение „Фордо“, добре защитено от възможни въздушни удари. \r\n2011 г. \r\nЧили признава независима и суверенна държава Палестина. \r\n2009 г. \r\nКим Чен Ир издава директива за назначаването на сина си Ким Чен Ун за лидер на Корейската работническа партия /КРП/.Също така Ким Чен Ир определя Ким Чен Ун за свой наследник. \r\n2008 г. \r\nВойската на Северен Судан напуска Южен Судан. \r\n1993 г. \r\nВ САЩ са издадени пощенски марки с изображение на Елвис Пресли. Марките са пуснати в тираж 500 милиона екземпляра. Това е световен рекорд. \r\n1990 г. \r\nКанада встъпва в Организацията на Американските Държави. \r\nОрганизацията е създадена на 30 април 1948 г. на 9-та Интерамериканска конференция в Богота, Колумбия на базата на Панамериканския съюз, който съществува от 1889 г. В Организацията на Американските Държави членуват: Аржентина, Барбадос, Боливия, Бразилия, Венецуела, Хаити, Гватемала, Хондурас, Доминиканска Република, Колумбия, Коста-Рика, Мексико, Никарагуа, Панама, Парагвай, Перу, Салвадор, САЩ, Тринидад и Тобаго, Уругвай, Чили, Еквадор, Ямайка. До 1962 г. Куба като член на ОАГ взима участие в работата й. На Генералната асамблея на ОАГ през април 1971 г. е учреден институт на постоянни наблюдатели, каквито стават редица страни от Западна Европа, Канада, Япония и Израел. \r\n1989 г. \r\nВъв Великобритания Боинг 737, летящ от Лондон до Йоркшир, се разбива на магистрала М1 близо до близкото летище Източен Мидландс. Загиват 46 души. \r\n1979 г. \r\nСтотици Червени кхмери напускат Камбоджа след поражението им от Виетнамските войски. Виетнамските войски превземат столицата на Камбоджа Пном Пен и свалят от власт режима на Пол Пот и Червените кхмери на 7 януари 1979 г. \r\nЧервените кхмери, организирани от Пол Пот в джунглите на Камбоджа през 1960 г., подготвят радикална комунистическа революция, чрез която да премахнат западните влияния в Камбоджа и да установят аграрно комунистическо управление. През април 1975 г. кхмерите превземат столицата Пном Пен, свалят от власт проамериканския режим и провъзгласяват ново правителство начело с Пол Пот. Между 1975 г. и 1978 г. около 2 млн. камбоджанци умират от принудителен труд, глад и екзекуции. През 1978 г. Виетнамските войски навлизат в Камбоджа и в началото на 1979 г. завладяват столицата. Установява се ново умерено комунистическо правителство, а Червените кхмери заедно с техния водач се изтеглят обратно в джунглите. \r\nПрез 1985 г. Пол Пот официално се оттегля, но остава лидер на кхмерите, които продължават своята партизанска война. През 1997 г. в резултат на вътрешни разногласия в организацията, той е отстранен от лидерската позиция. Осъден e на доживотен затвор от “народния трибунал”, Пол Пот казва по-късно в интервю: “Моята съвест е чиста”. Надеждите на международната общност Пол Пот да бъде изправен на съд, където да отговаря за престъпленията си срещу човечеството не се оправдават. Лидерът на Червените кхмери умира под домашен арест през 1998 г. \r\n1977 г. \r\nВъв вагон на московското метро избухва взрив. Пострадалите са 44 души, 7 от които загиват. След две години по това дело са осъдени на смърт С. Затикян, А Степанян и З. Багдасарян. \r\n1966 г. \r\nАмериканските войски започват най-голямото настъпление в Южен Виетнам. \r\nПод председателството на Хо Ши Мин Северен Виетнам започва от 1958 г. периодични нахлувания с партизански части в Южен Виетнам, като в сраженията се включват и военни части на САЩ (на страната на Южен Виетнам). САЩ постоянно увеличават военното си присъствие там, като през 1969 г. броят на войниците е 550 000. След северновиетнамска офанзива през 1972 г. започва изтегляне на американските войски, което завършва окончателно през 1973 г. \r\n1940 г. \r\nВ Англия се въвеждат купони за захар. \r\n1931 г. \r\nРимският папа Пий XI издава енциклика срещу разводите и каквито и да било форми на контрол върху раждаемостта. \r\n1921 г. \r\nВъв Франция е обявено, че рентгенът може да се използва за установяване на възрастта на картините. \r\n1918 г. \r\nВ края на Първата световна война американският президент Удроу Уилсън отправя своите четиринадесет предложения за мир. Тяхната цел е да се гарантира създаването на справедлив и дълъг мир след победата на съюзниците през Първата световна война. Четиринадесетте предложения са част от речта на президента на общото събрание на американския Конгрес на 8 януари 1918 г. Те намират реализация в Лигата на нациите, основана след Парижката мирна конференция (1919 г.). \r\n1912 г. \r\nОснован е Африканският Национален Конгрес в Блумфонтейн, Южна Африка. \r\nКонгресът е социално-демократична политическа партия. Тя е управляваща партия в правителството на Южна Африка от 1994 г. Основана е с цел да увеличи правата на чернокожото население в страната. Неин първи президент е Джон Дюб. \r\n1908 г. \r\nПостроена е първата линия от Нюйоркското метро, свързвала Манхатън с континента. \r\n1900 г. \r\nПрезидентът на САЩ Уилям Маккинли обявява военно положение в Аляска. \r\n1889 г. \r\nАмериканският изобретател Херман Холерит патентова електронната броячна машина. Херман Холерит създава система за кодиране на информацията чрез серии от перфорирани дупки. Тази система се оказва полезна за статистическата работа и важна за развитието на дигиталния компютър. Машината на Холерит е използвана през 1890 г. при преброяване на населението в САЩ. \r\n1867 г. \r\nГражданите от афро-американски произход във Вашингтон получават право да гласуват след като Конгресът отхвърля наложеното от президента Андрю Джонсънвето. \r\n1863 г. \r\nЕйбрахам Линкълн пише отворено писмо в защита на отмяната на робството. \r\nЕйбрахам Линкълн е американски политик, 16-и президент на САЩ (1860-1865 г.), републиканец. Роден е на 12 февруари 1809 г. в Ходжънвил, Кентъки. Началник на пощенско бюро в Ню Сейлъм (1833 г.). Избран е за депутат през 1834 г., ръководител на партията на вигите. Обявява се против робството и срещу Мексиканската война (1846 г.). Печели огромна популярност в американските щати, които обикаля, разпространявайки идеите си. Един от основателите на Републиканската партия (1854 г.). По време на президентския му мандат Северът печели Гражданската война срещу Юга. Слага край на сепаратизма в Американския съюз. През 1864 г. е преизбран за президент. Няколко дни по-късно е убит от сектанта Дж. У. Буут, който стреля срещу него с вика: \"Отмъстих за Юга!\". Умира на 15 април 1865 г. във Вашингтон. \r\n1846 г. \r\nВестник “Српске новине” пише: “Според Сиприан Роберт /френски славист/, българите заемат голямата част от Европейска Турция и наброяват 4,5 милиона. Те се разпростират в Тракия, Румелия и Македония до Морея, така че в тези земи по-голямата част от селата обитават българите, а градовете - гърците.” \r\n1815 г. \r\nВ Нови Орлеан се състои последното англо-американско сражение. \r\nРешителното сражение се води призори, когато английският генерал Пакенам дава начало на фронтална атака. Става истинско клане, като генералът е убит заедно с най-важните си генерали. Над 2000 английски войници са убити, ранени или изчезнали. Американците имат 13 убити и 58 ранени войници. Англичаните се оттеглят, като отплават на 18 януари. Мирният договор е бил вече сключен, когато се води битката, но все още никой в Америка не знаел това. \r\n1813 г. \r\nНаполеоновата войска напуска Русия. Поражението на Наполеон във войната срещу Русия, започнала през 1812 г., слага началото на гибелта на неговата империя. \r\n1784 г. \r\nМежду Русия и Турция се сключва акт за присъединяването на Крим и Кубан към Русия. С това Османската империя признава своето поражение в борбата за тези територии. \r\n1709 г. \r\nВ Русия е пуснат първият граждански календар. \r\n1598 г. \r\nЕвреите са прогонени от Генуа. Евреите са народ, живеещ в различни страни по света – 14 милиона (към 1983 г.). Евреите са основното население на Палестина до първите векове след Христа, а по-късно се разселват. През 1937 г. наброяват около 17 милиона души. През II-рата световна война фашистите избиват около 6 милиона. През 1948 г. се образува еврейската държава Израел. Евреите използват предимно езика на народите, сред които живеят; част от тях говорят на идиш и иврит. Официален език в Израел е иврит. На тази дата са родени: \r\n1947 г. \r\nРоден е Дейвид Бауи, поп певец. Дейвид Бауи, псевдоним на Дейвид Робърс Джонс – поп-певец, китарист, саксофонист, киноактьор. В началото на 70-те години се утвърждава в стила глитър-рок. Певец № 1 на Англия за 1981 г. Участва в: \"Абсолютно начинаещи\" (1986 г.) и др. спектакли на Бродуей. Изнася благотворителни спектакли: Live Aids (1985 г.). Творчеството му оказва влияние върху музиката на \"Секс Пистълс\", \"Симпъл Майндс\", \"Дюран-Дюран\", \"Токинг Хедс\", \"Кълчър Клъб\" и др. \r\nДискография: \"The World of D. Bowie\" (1967 г.), \"Man of Words, Man of Music\" (1969 г.), \"The Man Who Sold the World\" (1970 г.), \"Hunki Dory\" (1971 г.), \"Alladin Sane\" (1973 г.), \"Pin-Ups\" (1973 г.), \"Images 1966/67\" (1973 г.), \"Station of Station\" (1976 г.), \"Low\" (1977 г.), \"Heroes\" (1977 г.), \"Stage\" (1978 г.), \"Christiane F” (1981 г.), \"Cat People\" (1982 г.), \"Tonight\" (1984 г.), \"Never Let Me Down\" (1987 г.), \"Black Tie White Horse\" (1993 г.), \"Outside\" (1995 г.), \"Earthling\" (1997 г.), \"Hours\" (1999 г.), \"London Boy\" (2001 г.), \"Rarest Live\" (2001 г.), \"Heaten\" (2002 г.), \"The Rise & Fall Of Ziggy Stardust\" (2002 г.). Той на 10 януари 2016 г. \r\n1937 г. \r\nРодена е Шърли Беси, американска поп-изпълнителка. Шърли Беси – американска поп-изпълнителка. Израства в семейство на преселници от Антилските острови. Успехът идва през 1957 г. с песен на Хари Белафонте. Известността й спада към средата на 60-те години, когато се налага рокмузиката. Продължава да пее във вариететни и телевизионни шоупрограми. Има записани песни с Лондонския симфоничен оркестър и в дует с Ален Делон. \r\n1935 г. \r\nРоден е Елвис Пресли, американски певец. Елвис Пресли – американски певец и китарист, киноактьор, наречен \"крал на рока\". Музикалната си кариера започва съвсем случайно: изпълнява непретенциозни песни, съчетаващи ритъм-енд-блус, кънтри-енд-уестърн и госпъл. В първия си филм – \"Обичай ме нежно\", Пресли се снима още през 1956 г. До 1972 г. участва общо в 33 филма без особена художествена стойност. За международното му признание в началото на 70-те години допринася предаваният чрез спътник концерт от Хавайските острови (1973 г.), който е гледан от над 2 млрд. зрители в 40 страни. Въпреки огромната си известност Пресли няма изнесени концерти извън САЩ, като се изключат 3 участия в Канада през 1957 г. и 1 импровизирана изява в Париж през 1959 г. Умира на 16 август 1977 г. от сърдечен удар в луксозното си имение \"Грейсланд\", превърнато по-късно в музей. \r\nИзбрани албуми: \"Elvis Presley\" (1956 г.), \"Elvis\" (1956 г.), \"Loving You\" (1957 г.), \"Elvis’s Golden Records: 50 000 000 Elvis Can’t Be Wrong, Vol. I, Vol. II\" (1958 г., 1959 г.), \"King Creole\" (1958 г.), \"For LP Fans Only\" (1959 г.), \"A Date with Elvis\" (1959 г.), \"Elvis is Back\" (1960 г.), \"His Hand in Mine\" (1960 г.), \"Something for Everybody\" (1961 г.), \"Blue Hawaii\" (1961 г.), \"Pot Luck\" (1962 г.), \"It Happened at the World’s Fair\" (1963 г.), \"Roustabout\" (1964 г.), \"Paradise, Hawaiian Style\" (1966 г.), \"How Great Thou Art\" (1967 г.), \"Glambake\" (1967 г.), \"Double Trouble\" (1967 г.), \"Speedway\" (1968 г.), \"Еlvis\" (1968 г.), \"From Elvis in Memphis\" (1969 г.), \"That’s the Way it is\" (1970 г.), \"I’m 10 000 Years Old, Elvis Country\" (1971 г.), \"Еlvis Live at Madison Square Garden\" (1972 г.), \"Aloha from Hawaii Via Satellite\" (1973 г.), \"Hits of the 70 s\" (1974 г.), \"The Sun Sessions\" (1976 г.), \"Еlvis, Scotty and Bill – the First Year\" (1979 г.), \"Еlvis Aaron Presley\" (1980 г.), \"This is Elvis\" (1981 г.), \"The Memphis Record\" (1987 г.), \"The Legend Begins\" (1992 г.), \"The king of Rock’n’Roll\" (1993 г.), \"The Complete 50’s Masters\" (1993 г.), \"From Nashville to Memphis\" (1994 г.), \"The Essential 60-s Masters, Vol.1” (1994 г.). Шлагери № 1 в класацията на САЩ: \"Heart-break Hotel\" (1956 г.), \"I Want You, I Need You, I Love You\" (1956 г.), \"Don’t Be Cruel\" (1956 г.), \"Hound Dog\" (1956 г.), \"Love Me Tender\" (1956 г.), \"Too Much\" (1957 г.), \"All Shook Up\" (1957 г.), \"Let Me Be Your Teddy Bear\" (1957 г.), \"Jailhouse Rock\" (1957 г.), \"Don’t\" (1958 г.), \"Hard Headed Woman\" (1958 г.), \"A Big Hunk O’Love\" (1959 г.), \"Stuck on You\" (1960 г.), \"It’s Now or Never\" (1960 г.), \"Are You Lonesome Tonight\" (1960 г.), \"Surrender\" (1960 г.), \"Good Luck Charm\" (1962 г.), \"Suspicious Minds\" (1969 г.), \"Elvis № 1\" (2002 г.). \r\n1918 г.  \r\nРоден е Николае Чаушеску, румънски политик. Николае Чаушеску – румънски държавник, общественик, политик. Генерален секретар е на румънската комунистическа партия (РКП) (от 1969 г.), председател е на Държавния съвет на Социалистическа република Румъния (от 1967 г.), върховен главнокомандващ е на въоръжените сили (от 1968 г.), президент е на Социалистическа република Румъния (март 1974 г. – декември 1989 г.). Като ръководител на румънските комунисти и държавник налага и усъвършенства тоталитарната система. Свален е от власт в резултат на преврат, извършен от ръководството на Румънската комунистическа партия. Заедно със съпругата си Елена е обвинен в кражба на 1 млрд. щатски долара от държавата; двамата са разстреляни на 25 декември 1989 г. Погребани са в Генчя, Букурещ. \r\n1891 г. \r\nРоден е Валтер Боте, Нобелов лауреат. Валтер Боте (Bothe) - немски физик, лауреат на Нобелова награда за физика за 1954 г. Ученик на М. Планк. Професор в Берлинския (1929 г.), Хесенския (1930 г.), Хайделбергския (1932-1934 г., 1946 г.) университет. От 1934 г. ръководи Физическия институт \"Кайзер Вилхелм\". Разработеният от него метод на съвпаденията получава широко приложение в атомната физика. През 1925 г. заедно с Гайгер доказва, че при разсейване на гама лъчите на електрони се спазва законът за съхранение на енергията. През 1929 г. (съвместно с В. Колхьорстер) прилага метода на съвпаденията към изследването на космическите лъчи. През 1930 г. заедно с Г. Бекер открива, че при облъчване на полоний, берил и някои други леки елементи с алфа частици възниква проникващо излъчване, което (както доказва Дж. Чедуик през 1932 г.) се състои от неутрони. През 1937 г. Б. и В. Гентнер първи наблюдават превръщането на тежки ядра под въздействие на гама излъчване. Умира на 8 февруари 1957 г. в Хайделберг. На тази дата умират: \r\n2017 г. \r\nУмира Али Акбар Хашеми Рафсанджани, (82 г.), четвърти президент на Иран (1989-97 г.) и де факто главнокомандващ на иранската армия по време на Иран-иракската война. \r\n2002 г. \r\nУмира Александър Прохоров, руски физик, Нобелов лауреат \r\n1996 г. \r\nУмира Франсоа Митеран. Франсоа Митеран – френски политик, 4-ти президент на Петата френска република (1981-1995 г.). Роден е на 26 октомври 1916 г. в семейство на дребен държавен чиновник. Участва във II-рата световна война. През 1944 г. е избран за генерален секретар по делата с военнопленниците във Временното правителство на ген. Дьо Гол. През 1945 г. е сред основателите на лявата партия Демократически и социалистически съюз на Съпротивата (ЮДСР); през 1946 г. е избран за депутат в Националното събрание, където остава до 1958 г. В периода на Четвъртата република прави блестяща политическа кариера: 1947-1948 г. е министър по делата на ветераните, 1948-1949 г. е държавен секретар към председателя на Министерския съвет, 1950-1951 г. е министър по делата на отвъдморските територии, през 1952 г. е държавен министър, през 1953 г. е министър по делата на Съвета на Европа, през 1956-1957 г. е министър на юстицията. Франсоа Митеран е един от основателите на Френската социалистическа партия, неин пръв генерален секретар (1971-1981 г.); заместник-председател на Социалистическия интернационал (1972-1981 г.); издига идеята за обединяване с други леви организации. Избран е за президент на изборите през 1981 г., срещу В. Жискар д’Естен. Разпуска Националното събрание, насрочва нови парламентарни избори, на които победител е Френската социалистическа партия. В края на президентския си мандат Франоа Митеран боледува от рак и напуска поста си преди да изтече пълният 7-годишен срок (1995 г.). \r\n1959 г. \r\nУмира генерал Шарл де Гол. Генерал Шарл де Гол е обявен за първи президент на новата Пета република във Франция по време на кратка церемония в Париж. Според новата конституция президентът де Гол е държавен глава на Френската общност – която включва по-голямата част от бившите френски територии в Африка. \r\nШарл Мари де Гол (Gaulle) е президент на Франция от 1959 г. до 1969 г., генерал. Роден е на 22 ноември 1890 г. Председател е на временното правителство (1944-1946 г.). Министър-председател е на Франция (юни – декември 1958 г.). Офицер е в I-вата световна война; бригаден генерал е в битката за Франция през май 1940 г. След капитулацията през юни 1940 г. възглавява комитета \"Свободна Франция\" в Лондон. През 1943 г. създава в Алжир Френския комитет за национално освобождение. Поставя основите на Петата република, създава нова конституция; ликвидира алжирската криза. Подава оставка след референдум, гласувал недоверие към реформите (1969 г.). Умира на 9 ноември 1970 г. \r\n1953 г. \r\nУмира Иван Романов, католически епископ. Иван Романов - католически епископ. На 29 октомври 1952 г. се провежда съдебно дело срещу него. Осъден е на 12 години строг тъмничен затвор за \"шпионаж\". Умира на 74-годишна възраст в затвора. \r\n1951 г. \r\nУмира Войдан Чернодрински. Войдан Чернодрински. “Чернодрински” е псевдоним – истинското му име е Войдан Попгеоргиев Кузманов. Роден е през 1875 г. в Дебарско, днес в Р. Македония. Автор е на драми (“Македонска кървава сватба”, 1900 г; “Робът и агата”, 1901 г.; “Зло за зло”, 1904 г.; “Цар Пир”, 1921 г.; “Бурите край Вардар”,1925 г. и други, между които множество едноактни пиеси и сценки), ръководител на пътуващата трупа “Скръб и утеха” (основана през 1901 г., преименувана през 1902 г. на “Столичен македонски театър”), актьор (освен в ръководените от него театрални формации, играе за кратко време в трупите на театър “Сълза и смях” и Народния театър). Войдан Чернодрински остава до края на живота си в България. Автор е на много драми, както и на либретото на операта на Маестро Атанасов “Цвета”, написано по “Македонска кървава сватба”. \r\n1896 г. \r\nУмира Пол Верлен, френски поет. Пол Верлен (Verlaine) - френски поет, един от най-видните представители на френския символизъм. Роден е на 30 март 1844 г. в Мец. Започва да пише под влиянието на литературния кръг \"Парнас\", романтиците и Ш. Бодлер. Верлен приближава лексиката и синтаксиса на поетичната реч към простата беседа. През 1871 г. служи в Бюрото по печата на Парижката комуна. По-късно живее в провинцията и два пъти посещава Белгия и Англия. Неговата книга \"Романси без думи\" (1874 г.) определя основните линии на естетиката на символизма. Издава сборник стихове - \"Далечно и близко\" (1874 г.), \"Паралелно\" (1889 г.), статии за Артур Рембо, Стефан Маларме и други (\"Прокълнатите поети\", 1884 г.). Верлен обогатява поезията с тънък лиризъм и изключителна музикална изразност. \r\n1642 г. \r\nУмира Галилео Галилей, италиански математик, физик и астроном. Ражда се на 15 февруари 1564 г. в Пиза. Основател е на експерименталната наука в Италия. Открива закона за изохронизма на малките трептения и използва веднага това откритие за стенните часовници (с махало). Открива също термометъра, хидростатичното равновесие, закона за земното притегляне, полага принципите на модерната динамика и построява пръв астрономическата тръба (Венеция, 1609 г.). Неговите наблюдения го приближават до теориите на Коперник. Галилей обявява, че Слънцето, а не Земята е център на планетната система и че Земята се върти около Слънцето, както и други планети, които отразяват неговата светлина. Това откритие предизвиква омразата на схоластиците и на Римския двор, които го обявяват за еретик. Поканен да се откаже тържествено от теориите си, той обещава да го направи, но въпреки това през 1632 г. излага писмено всички доказателства за проповядваните от него учения. Инквизицията принуждава Галилей, вече 70-годишен, да се отрече на колене пред инквизиторския съд от всичките си учения (1633 г.). Избягнал по този начин опасността да бъде изгорен жив, Галилей е поставен след това под строг надзор, ослепява и умира. Оправдан от обвинението в ерес от Ватикана (31.10.1992 г.), с което де факто католическата църква признава, че Земята е кръгла. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE \r\nИсторически архив на Агенция “Фокус” - отдел “Архив и бази данни” и други.;", "date": "2019.01.08", "title": "Денят 8 януари в световната история"}
{"url": "http://www.focus-news.net/news/2019/01/08/2609600/dobrich-patnite-nastilki-sa-prohodimi-pri-zimni-usloviya.html", "text": "Пътните настилки са проходими при зимни условия – заснежени, на места заледени, по информация за дежурния в Областния съвет за сигурност, предаде кореспондентът на  Радио „Фокус” – Варна . Няма въведени промени в движението на автомобили в областта. До 11 януари в рамките на „Интегриран проект за подобряване на водния сектор в град Добрич“ ЛОТ 2 ще се работи по улиците „Ген. Константин Манзей“, „Александър Кръстев“, „Хаджи Димитър“, „Филип Тотю“, „Иван Вазов“, „Цар Шишман“ и „Кирил и Методий“. Времето в Добрич е ясно, тихо, без снеговалеж, температурата на въздуха е около минус 8 градуса. Снежната покривка е незначителна. До края на месец януари е в ход ремонт на асфалтова настилка по част от пътя за Варна и по околовръстния път на Добрич - от км 99+500 до км 105+400 и от км 0+000 до км 7+500. Навсякъде движението на автомобили в зоните на ремонт се регулира с пътни знаци.  \r\nЖулиета НИКОЛОВА", "date": "2019.01.08", "title": "Добрич: Пътните настилки са проходими при зимни условия"}
{"url": "http://www.focus-news.net/news/2019/01/08/2609597/liderat-na-bsp-sofiya-kaloyan-pargov-i-narodniyat-predstavitel-ot-bsp-za-balgariya-prof-rumen-gechev-shte-provedat-priemna-za-grazhdani.html", "text": "От 15.00 до 17.00 часа, лидерът на БСП – София Калоян Паргов и народният представител от „БСП за България“ проф. Румен Гечев ще бъдат на разположение на софиянци в постоянната приемна на БСП - София на ул. \"Леге\" №10, етаж 1. Това съобщиха от  пресцентъра на БСП - София . Желаещите може да се запишат предварително на телефон 02/987 20 86.", "date": "2019.01.08", "title": "Лидерът на БСП – София Калоян Паргов и народният представител от „БСП за България“ проф. Румен Гечев ще проведат приемна за граждани"}
{"url": "http://www.focus-news.net/news/2019/01/08/2609601/plovdiv-s-voenen-tseremonial-i-podnasyane-na-ventsi-v-karlovo-shte-badat-otbelyazani-141-godini-ot-osvobozhdenieto-na-grada.html", "text": "С военен церемониал и поднасяне на венци в Карлово ще бъдат отбелязани 141 години от освобождението на града на 8 януари 2019 година. Това съобщиха от  Общината . В 11.00 часа в Пулевата къща ще има слово за паметната дата и действията на руските войски и българските опълченци през 1878 г. при освобождението на Карлово. След това ще бъдат поднесени  цветя пред паметната плоча. В 11.20 часа шествие ще премине по ул. „Васил Левски” и ул. „Ген. Карцов”, а в 11.40 часа венци и цветя ще бъдат поднесени и пред паметника на ген. Павел Карцов.", "date": "2019.01.08", "title": "Пловдив: С военен церемониал и поднасяне на венци в Карлово ще бъдат отбелязани 141 години от освобождението на града"}
{"url": "http://www.focus-news.net/news/2019/01/08/2609594/biznesmenat-aleksandar-vaklin-otnovo-shte-bade-razpitan-po-deloto-ivancheva.html", "text": "Бизнесменът Александър Ваклин отново ще бъде разпитан по делото „Иванчева”. Причината е в специални разузнавателни средства, в които се чува разговор на Ваклин с неизвестен мъж пред кабинета на кметицата, в който неизвестният споменава думите „оферта”, „специализираната прокуратура” и също „15 000 лева”, предаде  Нова телевизия . \r\nОчаква се до сряда да стане ясно и решението на специализирания апелативен съд - дали отстранената кметица на „Младост” и заместничката ѝ остават под домашен арест.", "date": "2019.01.08", "title": "Бизнесменът Александър Ваклин отново ще бъде разпитан по делото „Иванчева”"}
{"url": "http://www.focus-news.net/news/2019/01/08/2609604/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция „Фокус“ . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00.  \r\nНикола ПЕТКОВ", "date": "2019.01.08", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/01/08/2609602/blagoevgrad-normalno-intenziven-e-trafikat-po-glaven-pat-e-79-vtoroklasen-pat-19-simitli-gotse-delchev-i-avtomagistrala-struma-v-uchastaka-ot-oblastta.html", "text": "Нормално интензивен е трафикът по главен път Е-79, второкласен път 19 Симитли-Гоце Делчев и автомагистрала „Струма“ в участъка от Благоевградска област. Това съобщи за  Радио „Фокус“-Пирин  дежурният служител в Областно пътно управление-Благоевград. Пътните настилки са предимно сухи, на места мокри, по усойните и планински райони частично заледени, обработени и проходими при зимни условия. Няма регистрирани тежки пътни инциденти през изминалата нощ по пътищата, които са част от републиканската пътна мрежа. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.01.08", "title": "Благоевград: Нормално интензивен е трафикът по главен път Е-79, второкласен път 19 Симитли-Гоце Делчев и автомагистрала „Струма“ в участъка от областта"}
{"url": "http://www.focus-news.net/news/2019/01/08/2609607/gabrovo-slab-snyag-prevalyava-na-mesta-v-oblastta-nastilkite-sa-prohodimi-pri-zimni-usloviya.html", "text": "Частично мокра, на места заснежена, опесъчена и обработена е пътната настилка в района на прохода Шипка. Това съобщи за  Радио „Фокус“ – Велико Търново  дежурният в Областно пътно управление – Габрово. Там остава в сила забраната за товарни автомобили над 12 тона. Други въведени ограничения в областта няма. Времето е предимно облачно, със слаби превалявания от сняг. Пътните настилки са мокри, на места заснежени, в усойните и планински райони – частично заледени, но обработени и проходими при зимни условия. Ремонтни дейности текат по пътя между Севлиево и село Драгановци. Водачите трябва да се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.01.08", "title": "Габрово: Слаб сняг превалява на места в областта, настилките са проходими при зимни условия"}
{"url": "http://www.focus-news.net/news/2019/01/08/2609606/pazardzhik-ogranicheno-poradi-remont-e-dvizhenieto-na-mps-po-otsechkata-selo-dyulevo-strelcha.html", "text": "Натоварен е трафикът по главните  пътища в област Пазарджик,  съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.01.08", "title": "Пазарджик: Ограничено поради ремонт е движението на МПС по отсечката село Дюлево-Стрелча"}
{"url": "http://www.focus-news.net/news/2019/01/08/2609599/plovdiv-noshtta-v-selo-voyvodinovo-e-preminala-spokoyno-sled-protest-zaradi-napadnat-ot-tsigani-vonnosluzhesht.html", "text": "Нощта в село Войводиново премина спокойно след протест заради нападнат от цигани воннослужещ. Това стана ясно от думите на кмета на село Войводиново Димитър Тосев в ефира на „Сутрешен блок“ по  БНТ . „Нощта премина спокойно. Благодарение на намесата на полицията, която остана досега“, коментира кметът и уточни, че полицейският патрул още не е тръгнал. Тосев изрази надежда нещата да се развият в правилната посока. „Ако ние можем с един замах да го решим въпроса, значи сме най-добрите“, добави той.  Агенция „Фокус“  припомня: Снощи жителите на село Войводиново излязоха на протест заради това, че цигани нападнаха 33-годишен военнослужещ. На 6 януари около 13.30 часа в полицията е получен сигнал за конфликт на кръстовище в село Войводиново. На място униформените установили, че разпрата възникнала между 33-годишен шофьор на автомобил и двама пешеходци на 17 и 21 години. Според първоначалните данни, по време на скарването мъжът слязъл от колата и в прерасналата саморазправа помежду им бил ударен от младежите. След оказана медицинска помощ пострадалият е освободен за домашно лечение. По указание на дежурен районен прокурор нападателите са задържани за срок до 24 часа. Срещу тях е образувано досъдебно производство за нанасяне на телесна повреда по хулигански подбуди. По-късно стана ясно, че Районна прокуратура- Пловдив привлече като обвиняеми по бързо производство двамата нападатели.", "date": "2019.01.08", "title": "Пловдив: Нощта в село Войводиново е преминала спокойно след протест заради нападнат от цигани воннослужещ"}
{"url": "http://www.focus-news.net/news/2019/01/08/2609605/blagoevgrad-vremenno-otmenyat-taksa-sinya-zona-v-blagoevgrad-zaradi-ochakvani-niski-temperaturi.html", "text": "Заради очаквани ниските температури паркирането в „Синя зона“ в Благоевград ще бъде освободено от такса на 8 януари. Това съобщиха от пресцентъра на  Община Благоевград . Жителите и гостите на града ще бъдат своевременно информирани, в случай че срокът за свободен достъп бъде удължен. \r\nОбщина Благоевград апелира всички водачите на моторни превозни средства да спазват правилата за движение по пътищата и да паркират на обозначените за целта места.", "date": "2019.01.08", "title": "Благоевград: Временно отменят такса „Синя зона“ в Благоевград заради очаквани ниски температури"}
{"url": "http://www.focus-news.net/news/2019/01/08/2609610/burgas-patnata-obstanovka-v-oblastta-e-normalna-pri-zimni-usloviya.html", "text": "Пътната обстановка в областта е нормална при зимни условия, съобщиха за  Радио „Фокус“ – Бургас  от Областно пътно управление. Към момента няма затворени пътища или проходи на територията на областта. Не са въведени и ограничения поради мъгла. В момента почистващи машини обработват  пътищата в Дюленски проход, където на места има заледени участъци. Временно са въведени и няколко ограничения на движението на моторни превозни средства в областната пътна мрежа. Едното важи за пътя в участъка Обзор – Слънчев бряг от км 180+000 до км 202+000, където се извършват частични ремонтни дейности на асфалтовата настилка. Също така, движението в участъка Варна – Бургас в района на с. Баня се осъществява при стеснение на едното платно за движение поради ремонт на водосток. Максималната скорост на движение в посочения участък е намалена на 50 км/ч. Ограничено е и движението по пътя Слънчев Бряг – Бургас в участъка при обхода на гр. на Ахелой, където се извършват строително-монтажни работи. Освен това, по пътя в участъка Слънчев бряг – Бургас в района на обход на гр. Поморие се изгражда второ пътно платно и е необходимо водачите да се придвижват с повишено внимание и съобразена скорост. Движението във всички посочените участъци се регулира от пътни знаци. \r\nКъм момента без затруднения се осъществява придвижването на моторни превозни средства по пътищата в областта. Няма образувани колони от автомобили по входно-изходните пътни артерии на областния център, както и по централните градски улици и булеварди. \r\nМария ПОПЧЕВА", "date": "2019.01.08", "title": "Бургас: Пътната обстановка в областта е нормална при зимни условия"}
{"url": "http://www.focus-news.net/news/2019/01/08/2609608/plovdiv-zasnezheni-sa-patishtata-v-rayona-na-hizha-zdravets.html", "text": "Заснежени са пътищата в района на хижа „Здравец“, съобщиха за  Радио „Фокус“-Пловдив  от Областно пътно управление. Снежната покривка е около 2-3 см.. Пътните настилки са опесъчени и проходими при зимни условия. В останалата част от областта пътищата са сухи. Движението е натоварено на входно-изходните пътни артерии. Проходът Троян-Кърнаре остава затворен за движение на всички моторни превозни средства. До 2 февруари ще бъде ограничено движението на камиони над 12 тона по пътя Поповица-Болярци. Обходният маршрут е по пътя Поповица-Садово-Кочево-Болярци. Забранено е и преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Повишена опасност от падащи камъни има по направленията Асеновград-Смолян, Кричим-Стамболийски и Юговско ханче-Югово-Лъки-Здравец. \r\nПътните настилки в Пловдив също са сухи. До 17 януари са затворени за движение двете платна на бул. „Цар Борис III Обединител”, в отсечката от кръстовището с ул. „Цанко Дюстабанов“ и ул. „Граф Игнатиев“ до Тунела. По тази причина са променени маршрутите  на 12 автобусни линии от вътрешноградския транспорт. Причината за затварянето на булеварда е построяването на 30-метровата кула за откриващото събитие на Пловдив -Европейска столица на културата, което ще бъде на 12 януари. \r\nМария РУСЕВА", "date": "2019.01.08", "title": "Пловдив: Заснежени са пътищата в района на хижа „Здравец“"}
{"url": "http://www.focus-news.net/news/2019/01/08/2609613/montana-opesachen-e-prohodat-petrohan-vazmozhni-sa-zaledyavaniya-na-mesta-kato-temperaturata-e-minus-17-gradusa.html", "text": "Пътят през прохода Петрохан е заледен на места, но опесъчен, температурата е минус 17 градуса, съобщиха от  Областно пътно управление - Монтана . Трафикът в сутрешните часове е спокоен, остава забраната за преминаване на автомобили над 12 тона през прохода. В областта пътищата са проходими при зимни условия, почистени и опесъчени. Временно са въведени следните ограничения за движение на автомобили над 10 тона по път II-11Добри дол – Орсоя поради изпълнение на строително-монтажни дейности. Движението по път ІІІ-112 Тополовец – Монтана е ограничено за автомобили  над 12 т поради строително-монтажни работи. Движението по път II-81 Расово – Лом в посока Монтана е ограничено за автомобили над 10 т поради извършване на строително-монтажни работи. Движението по път ІІІ-8104 Замфирово – Пърличево е ограничено за всички автомобили поради пропадане на участък от пътя. Трафикът в област Монтана в сутрешните часове не е натоварен. Повече автомобили се движат по околовръстния път на града в посока за София. \r\nАнна ЛОЗАНОВА", "date": "2019.01.08", "title": "Монтана: Опесъчен е проходът Петрохан, възможни са заледявания на места, като температурата е минус 17 градуса"}
{"url": "http://www.focus-news.net/news/2019/01/08/2609612/pazardzhik-okrazhniyat-sad-shte-gleda-delo-sreshtu-mazh-zalyal-sas-syarna-kiselina-zhena-vav-velingrad.html", "text": "Окръжният съд ще гледа дело за причиняване на средна телесна повреда, съобщиха от пресцентъра на  Съда . Делото е образувано по въззивна жалба на мъж срещу присъда на Районен съд – Велинград, с която е признат за виновен в това, че на 08 ноември 2017 година в град Велинград е залял със сярна киселина жена и ѝ е причинил средна телесна повреда. Осъден е на 2 години лишаване от свобода при първоначален общ режим на изтърпяване на наказанието. На пострадалата е присъдено обезщетение за претърпени неимуществени вреди в размер на 15 000 лв. Началото на съдебното заседание е в 11.00 часа, съдия-докладчик е Кристина Пунтева.", "date": "2019.01.08", "title": "Пазарджик: Окръжният съд ще гледа дело срещу мъж, залял със сярна киселина жена във Велинград"}
{"url": "http://www.focus-news.net/news/2019/01/08/2609611/faz-regionalniyat-lider-na-alternativa-za-germaniya-v-bremen-e-napadnat-i-tezhko-ranen.html", "text": ". Депутатът и регионален лидер на \"Алтернатива за Германия\" в Бремен Франк Магниц е бил нападнат от група хора и тежко ранен, съобщава националният ежедневник  Die Frankfurter Allgemeine Zeitung .  \r\nНападението е извършено в късните часове на понеделник в района на един от най-посещаваните театри в града. Заради функциите на Магниц се приема, че атаката е била политически мотивирана. Прокуратурата в Бремен е започнала разследване по случая, а следователите издирват свидетели.  \r\nСпоред \"Алтернатива за Германия\" Магниц е бил нападнат от трима хулигани. В резултат той е настанен в болница с тежки наранявания.  \r\nМножество политици вече осъдиха нападението.\"Зеленият\" политик Джем Йоздемир бе сред първите осъдили атаката, като заяви, че се надява извършителите да бъдат идентифицирани и осъдени в най-кратки срокове. \"Дори и срещу \"Алтернатива за Германия\" насилието не е оправдано.Онези, които се борят с омразата с омраза, винаги печелят омраза\", коментира Йоздемир. Множество политици от \"Алтернатива за Германия\" също осъдиха нападението и пожелаха на Магниц бързо възстановяване. Превод и редакция:  Тереза Герова", "date": "2019.01.08", "title": "FAZ: Регионалният лидер на \"Алтернатива за Германия\" в Бремен е нападнат и тежко ранен"}
{"url": "http://www.focus-news.net/news/2019/01/08/2609614/ministar-rosen-zhelyazkov-sporat-za-libiyskiya-korab-e-chastno-praven-no-pridobi-diplomaticheski-ottenak.html", "text": "Спорът за либийския кораб е частно-правен, но придоби дипломатически оттенък. Това каза министърът на транспорта, информационните технологии и съобщенията Росен Желязков в предаването  „Сутрешен блок“  по  БНТ  във връзка с обвиненията на Либия, че България е участвала в отвличането на кораб в Черно море. „Безспорно става въпрос за частно-правни взаимоотношения с международен елемент - вземане на българска компания „Булгаргеомин“ от 1989 г., които са признати от либийските власти през този некратък период. Компанията е претърпяла трансформации през несъстоятелност, с продажба на предприятие заедно с правата и задълженията, но в крайна сметка се стига до това, че българската компания е упражнила морската ипотека, която документите сочат, че е учредена в Гърция с апостил на гръцкото външно министерство. В края на 2017 г. корабът е арестуван, а в последствие му се забранява отплаването, докато траят процедурите през ЧСИ. Тези действия водят до възлагане на публична продан на кораба на „Булгаргеомин“, която компания сменя регистрацията на кораба в Панама. Корабът е под панамски флаг и на 27 декември 2018 г., след предоставяне на необходимите документи на „Морска администрация“ корабът получава разрешение да отплава. В момента това, която знаем за локацията е около 20 мили от Созопол в изключителната икономическа зона извън териториалните води на България“, обясни министър Желязков. \r\nПо думите му спорът е частно-правен, но придоби дипломатически отенък, поради което говоренето е дипломатически съобразно от страните с оглед защитата на интерес на всяка една от тях.", "date": "2019.01.08", "title": "Министър Росен Желязков: Спорът за либийския кораб е частно-правен, но придоби дипломатически оттенък"}
{"url": "http://www.focus-news.net/news/2019/01/08/2609609/ministar-krasimir-valchev-iskam-da-uspokoim-roditelite-che-na-praktika-nyama-promyana-v-maturata-sled-7-klas.html", "text": "Искам да успокоим родителите, че на практика няма промяна в матурата след 7. клас. Това каза министърът на образованието и науката Красимир Вълчев в предаването „Тази сутрин“ по  бТВ . Вълчев обясни, че първата част от матурата включва 25 задачи, а втората – преразказ, като уточни, че втората част от изпита няма да е задължителна. „Така беше на практика и досега. Запазва се продължителността и формата на изпита. Това го анонсирахме. Изпитът ще бъде върху материал от седми  клас. Това, което променяме е, че вместо два модула, ще се казва две части и оценката ще бъде една. Ученикът може да излезе след първата част и да не влезе за втората, но съм убеден, че почти всички ученици ще искат да си опитат шансовете и да участват във втората част“, допълни министър Вълчев.  \r\nВъв връзка с отпадането от училище, министър Вълчев обясни: „Може би броят на рисковите деца, които констатираме е някъде между 60 и 70 хиляди. Много по-голяма част от работата по механизма – тези над 1100 екипа, които бяха създадени - вече е фокусирана върху ежедневната посещаемост. Факт е, че имаме проблем с осигуряването на ежедневната посещаемост. Екипите ходят по домовете“, коментира още Вълчев.  \r\nМинистърът обясни, че МОН прави проверки в редица училища. „Факт е, че в почти всяка област имаме поне едно училище, в което са въведени строги мерки по отношение на посещаемостта“, допълни министърът. Той допълни, че много училища водят ефективна битка да осъществят посещаемостта.  \r\nВълчев коментира, че между 2,5% и 3% от учениците отпадат от училище заради ранни бракове. „Имаме проблем с ранните бракове, с натрупването на образователни трудности и отпадане от образователната система. Имаме ангажимента на редица институции“, обясни още министърът на образованието.", "date": "2019.01.08", "title": "Министър Красимир Вълчев: Искам да успокоим родителите, че на практика няма промяна в матурата след 7. клас"}
{"url": "http://www.focus-news.net/news/2019/01/08/2609603/plovdiv-eksperti-ot-obshtina-maritsa-i-sluzhiteli-na-ru-trud-shte-izvarshat-proverka-na-nezakonnite-postroyki-i-adresnite-registratsii-v-tsiganskata-mahala-na-selo-voyvodinovo.html", "text": "Експерти от Община Марица и служители на РУ – Труд ще извършат проверка на незаконните постройки и адресните регистрации в циганската махала на село Войводиново. Това станаясно от думите на кмета на Община Марица Димитър Иванов в „Сутрешен блок“ по  БНТ   във връзка с протеста на жителите на селото с искане за събаряне на незаконните постройки, след като двама цигани нападнаха военнослужещ. По думите му проверката ще има няколко задачи. „Именно исканията на жителите бяха да се установи колко в момента жители живеят незаконно в тези постройки, да се установи дали са законни постройките още веднъж и на място да бъдат описани и съответните наказателни актове. След това след седем дни за тези незаконни постройки лично аз ще издам заповед за събаряне, за да можем да удовлетворим исканията на протестиращите“, каза още Иванов.  \r\nНа въпрос дали има цигани, които живеят без адресна регистрация в село Войводиново, кметът обясни, че има постоянно приходящи, които не се задържат. „Тази проверка, която след минути ще започне, ще установи именно това дали към настоящия момент има такива личности и ако има, ще бъдат съставени актове на място“, коментира кметът.  \r\nИванов обърна внимание, че този проблем е отпреди 20 години. „Първият сигнал беше през месец октомври. Бяха извършени проверки на тези жилища“, посочи той. Кметът на Марица обясни, че още тогава е установена незаконността на постройките.", "date": "2019.01.08", "title": "Пловдив: Експерти от Община Марица и служители на РУ – Труд ще извършат проверка на незаконните постройки и адресните регистрации в циганската махала на село Войводиново"}
{"url": "http://www.focus-news.net/news/2019/01/08/2609617/sport-uulvarhemptan-izhvarli-livarpul-ot-kupata-na-angliya-s-21-na-molinyu.html", "text": "Уулвърхемптън победи Ливърпул с 2:1 в мач от третия кръг на турнира за купата на английската Футболна Асоциация, игран на стадион „Молиню“. Следващият вторник ще се играят преиграванията на завършилите наравно четири срещи от състезанието, а мачовете от четвъртия кръг ще се играят на 26 януари.", "date": "2019.01.08", "title": "Спорт: Уулвърхемптън изхвърли Ливърпул от Купата на Англия с 2:1 на „Молиню“"}
{"url": "http://www.focus-news.net/news/2019/01/08/2609616/smolyan-zasnezheni-i-zaledeni-sa-patishtata-po-visokite-chasti-v-rodopite-nastilkite-sa-obraboteni.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а  температурите са в интервала от минус 17 до минус 9 градуса. Пътните настилки на места са заснежени и заледени, но са обработени с пясък и сол. Движението  е ограничено за товарни автомобили над 12 тона с ремаркета и полуремаркета през прохода Превала. Повишена е опасността от падащи камъни и дървета по пътищата в областта, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. Заради ремонтни дейности е въведена временна организация на движението за безопасност на пътя по път II-86 в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272 движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки по централните улици са мокри, а по част от второстепенните са заснежени, но обработени. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.08", "title": "Смолян: Заснежени и заледени са пътищата по високите части в Родопите, настилките са обработени"}
{"url": "http://www.focus-news.net/news/2019/01/08/2609620/ministar-rosen-zhelyazkov-ia-morska-administratsiya-otpravi-zapitvane-do-organite-v-panama-za-aktualnata-registratsiyata-na-konfiskuvaniya-korab.html", "text": "ИА „Морска администрация“ отправи запитване до органите в Панама за актуалната регистрацията на конфискувания кораб. Това каза министърът на транспорта, информационните технологии и съобщенията Росен Желязков в предаването  „Сутрешен блок“  по  БНТ  във връзка с обвиненията на Либия, че България е участвала в отвличането на кораб в Черно море. \r\nПо думите на министъра компетенциите на „Морска администрация“ са само и единствено в нормите и всички други твърдения седят на друга плоскост извън тези ангажименти. Единственото, което е изискано от „Морска администрация“ е вписването на кораба в регистъра в Панама, два пъти е изискано това и два пъти консулът (в Панама) е отговорил, че корабът е вписан в корабния регистър и има временно свидетелство за управление, което не означава, че ние няма па да се обърнем към Панама, за да видим дали няма промяна в обстоятелствата в рамките на новата година. Това още вчера е направено след едно съвещание, което бе проведено във външно министерство, „Морска администрация“ отправи запитване до панамския регистър и съответния орган за това какво е актуалното състояние с оглед регистрацията на кораба.", "date": "2019.01.08", "title": "Министър Росен Желязков: ИА „Морска администрация“ отправи запитване до органите в Панама за актуалната регистрацията на конфискувания кораб"}
{"url": "http://www.focus-news.net/news/2019/01/08/2609623/shumen-mokri-sa-patishtata-v-oblastta-nastilkite-sa-obraboteni-sreshtu-zaledyavane.html", "text": "Мокри са пътищата в областта. Това съобщи за  Радио „Фокус“ - Шумен  дежурният в Областното пътно управление. Настилките са обработени. Движението се извършва нормално при зимни условия. Времето е облачно, в по-ранните часове на места с превалявания от слаб сняг. Температурите на въздуха са между минус 8 и минус 3 градуса. Ришки проход е отворен без ограничения. Върбишки проход е затворен за всички пътни превозни средства. Движението в участъка Секулово – Тодор Икономово от км 9 до км 16 е ограничено за автомобили над 3.5 т поради компрометирано състояние на мостово съоръжение. Въведен е обход. Движението по пътя Радко Димитриево – Друмево e ограничено за автомобили над 10 т поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.01.08", "title": "Шумен: Мокри са пътищата в областта, настилките са обработени срещу заледяване"}
{"url": "http://www.focus-news.net/news/2019/01/08/2609619/kyustendil-dvizhenieto-mezhdu-selo-pastra-i-rilski-manastir-se-osashtestvyava-v-ednata-lenta-zaradi-avariyno-vazstanovitelni-deynosti.html", "text": "Движението между село Пастра и Рилски манастир се осъществява в едната лента заради аварийно-възстановителни дейности. Това съобщи за  Радио „Фокус” – Кюстендил  дежурният в Областно пътно управление – Кюстендил. Временната организация на движение е въведена в участък от 50 метра, който е сигнализиран с пътни знаци. Срокът е до 1 февруари 2019 година. Пътищата в областта са проходими при зимни условия. На места пътните настилки са хлъзгави. Видимостта навсякъде е добра. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.01.08", "title": "Кюстендил: Движението между село Пастра и Рилски манастир се осъществява в едната лента заради аварийно-възстановителни дейности"}
{"url": "http://www.focus-news.net/news/2019/01/08/2609622/ivo-dimov-kmet-na-dimitrovgrad-stabilen-i-osiguryavasht-finansova-samostoyatelnost-e-byudzhetat-na-obshtinata-za-2019-godina.html", "text": "Стабилен и осигуряващ финансова самостоятелност е бюджетът на Общината за 2019 година. Това каза за сутрешния блок „Добро утро, България“ на  Радио „Фокус“  кметът на Димитровград Иво Димов за приоритетните сфери за развитие през новата година. „Имайки предвид рамката на бюджета и всичко, което сме заложили чрез нея, на първо място ще запазим стабилността на общинските финанси чрез спазване на политика на финансова дисциплина. Основните приоритети и тази година ще бъдат образование, здравеопазване, социални дейности. В много по-малка степен инвестиционната програма на Общината като нетно изражение ще бъде сравнение с миналата година. Макар че общинския бюджет като нетно изражение е, може би, най-високият от последните 7-8 години, в никакъв случай той не може да се нарече предизборен. Основното увеличение идва от делегираните от държавата дейности, по-конкретно увеличението в сферата на образованието в размер на около 19%“, обясни Иво Димов. Той каза още, че и тази година се предвижда временен безлихвен заем за общинската болница. Община Димитровград ще запази политиката си по отношение на социалните дейности към хората в неравностойно положение. Общината ще продължи развитието си в различни сфери, включително и в инфраструктурата, като ще се опита да привлече външно финансиране по различни европейски програми и проекти, добави кметът на Димитровград.  \r\nЙоланда ПЕЛОВА", "date": "2019.01.08", "title": "Иво Димов, кмет на Димитровград: Стабилен и осигуряващ финансова самостоятелност е бюджетът на Общината за 2019 година"}
{"url": "http://www.focus-news.net/news/2019/01/08/2609615/ministar-krasimir-valchev-na-99-e-priklyuchil-sporat-mezhdu-ban-i-nimh-utre-imame-sreshta-za-spornata-sgrada.html", "text": "На 99% е приключил спорът между БАН и НИМХ. Това каза министърът на образованието и науката Красимир Вълчев в предаването „Тази сутрин“ по  бТВ . „Те изпълняват денонощни задачи, дежурства, във всеки един ден, 24 часа. Със закона предвидихме НИМХ да си запази цялото имущество, всички имоти, които е ползвал. Това, което миналата година формулирахме като принцип, е никой да не бъде ощетен. Кой каквото е ползвал - да остане с него. В момента има спор основно за една сграда. Тя не се ползва пълноценно нито от БАН, нито от НИМХ, но е в активите на Института. Утре имаме среща, надявам се, ще преодолеем това“, каза Вълчев. Той посочи, че с всеки един бюджет могат да се правят положителни крачки към НИМХ. Министър Вълчев заяви, че достигат повече средства до Института, отколкото през миналата година. „Това важи и за много други звена на МОН, просто ще се постараем при тях да бъде малко повече, защото имаме да компенсираме“, допълни министърът.", "date": "2019.01.08", "title": "Министър Красимир Вълчев: На 99% е приключил спорът между БАН и НИМХ, утре имаме среща за спорната сграда"}
{"url": "http://www.focus-news.net/news/2019/01/08/2609624/silistra-patishtata-v-oblastta-sa-zaledeni-na-mesta-18-mashini-sa-obrabotvali-nastilkite-sreshtu-zaledyavaniya.html", "text": "18 машини са обработвали пътните настилки в област Силистра. Това съобщи за  Радио „Фокус“ - Шумен  дежурният в Областното пътно управление. Пътищата са заледени, но опесъчени. Движението се извършва при зимни условия. Няма затворени или ограничени пътни участъци. Не е оказвана помощ на закъсали или бедстващи хора и автомобили. Времето е слънчево и с добра видимост. Температурата на въздуха е около минус 6 градуса. \r\nИвелина ИВАНОВА", "date": "2019.01.08", "title": "Силистра: Пътищата в областта са заледени на места, 18 машини са обработвали настилките срещу заледявания"}
{"url": "http://www.focus-news.net/news/2019/01/08/2609626/pregled-na-osnovnite-temi-vav-velikotarnovskiya-pechat.html", "text": "„Работодатели тормозят служители с груби обиди и сексуални намеци“ е заглавие на първа страница на областния всекидневник  „Янтра ДНЕС” . Зачестяват сигналите за лошо отношение и психически тормоз от страна на работодатели от Велико Търново и региона. Това обяви Иванина Янкова, областен координатор на КНСБ за Великотърновска област. Най-честите сигнали от жените са за сексуален тормоз, обиди и унижения от страна на работодателите. „Вече сме на 7-мо място в страната по най-ниски цени на горивата“, пише още вестникът. Седмо място в страната по най-ниски цени на горивата заема вече област Велико Търново. Новото място в класирането е три месеца след като регионът оглавяваше челните позиции с най-високи цени. „Изправят пред Темида обирджиите на лясковската бензиностанция“ е новина от криминалната хроника. В днешния брой има и стария, която ни учи как да избегнем следпразничната депресия. Страница 8-ма е посветена на „модния цвят на 2019“. „Иван Петров  – с най-красив гол за 2018 г.“ е новина от спортните страници.  \r\n„По поръка на премиера във Велико Търново вече умуват кои пътища да са без винетки“  е заглавие от другия областен ежедневник  „Борба“ . Премиерът поръча на кметовете на общини да определят по кои републикански пътища да се пътува без винетки и по него вече работят в Община Велико Търново, пише „Борба“. Бойко Борисов поиска конкретните отсечки в края на миналата седмица. „Община Павликени ще харчи 17.7 млн. тази година, и то без да вдига данъците“ е друга тема от вестника. С близо 2 млн. повече има да харчи Община Павликени тази година, и то без да вдига местните данъци и такси. Бюджетът ѝ за 2019 г. е в размер на 17.7 млн., срещу 16 млн. за миналата. „180 тона материали срещу заледяване с разпръснати по улиците на старата столица“ е друга новина от днес. В областния ежедневник ще намерите и материал за шефове от Великотърновска област, които „си искали от служителки и посягали на колеги“. Друга статия разказва за големия празник, който организираха в Регионалната библиотека „П. Р. Славейков“ по случай Ивановден.", "date": "2019.01.08", "title": "Преглед на основните теми във великотърновския печат"}
{"url": "http://www.focus-news.net/news/2019/01/08/2609627/plovdiv-ofitsialno-shte-bade-otkrit-turisticheski-informatsionen-tsentar-na-ul-tsanko-lavrenov.html", "text": "Официално ще бъде открит Туристически информационен център на ул. „Цанко Лавренов”, съобщиха от  Община Пловдив . Откриването ще се състои в 11.00 часа. На него ще присъства заместник-кметът по култура и туризъм на Община Пловдив инж. Александър Държиков. Новият център се намира в близост до Източната порта, в подножието на Стария град на ул. „Цанко Лавренов” 11. Посетителите ще могат да закупуват сувенири, пътеводители, луксозни печатни издания и книги за Пловдив, билети за музейни обекти, да получават полезна информация и карти, както и логистика за достъп до всички услуги, които градът ни предоставя като възможности за туризъм.", "date": "2019.01.08", "title": "Пловдив: Официално ще бъде открит Туристически информационен център на ул. „Цанко Лавренов”"}
{"url": "http://www.focus-news.net/news/2019/01/08/2609628/pregled-na-osnovnite-temi-v-dobrudzhanskiya-pechat.html", "text": "„Обществено обсъждане на общинските данъци за автомобилите“, съобщава на първа страница вестник  „Нова добруджанска трибуна“ . Община Добрич ще предложи на редовната януарска сесия на Общинския съвет промени в Наредбата за определяне размера на местните данъци във връзка с приетите изменения в Закона за местните данъци и такси. Проектът на Наредбата е публикуван в сайта на Община Добрич и е обявен за обществено обсъждане. Промяната в ставките е минимална и е съобразена с фиксираните стойности в Закона. Всекидневникът помества подробна информация за кампанията по раздаване на хранителни пакети в Добричка област, която започна днес в три от общините и ще продължи в цялата област до 28 февруари. Храните се предоставят лично на правоимащите срещу лична карта или на упълномощени от тях лица. „Кметът Йордан Йорданов дари със златна монета първото бебе на Добрич за 2019 г.“, съобщава изданието. Кметът е пожелал на щастливата майка и нейната рожба да бъдат здрави, да имат много радостни моменти заедно и да обичат родния си край. Новородените бебета в добричката болница за 2018 са 913 с 13 двойки близнаци.", "date": "2019.01.08", "title": "Преглед на основните теми в добруджанския печат"}
{"url": "http://www.focus-news.net/news/2019/01/08/2609618/ombudsmanat-maya-manolova-s-butaneto-na-nezakonnite-postroyki-nyama-da-se-varne-chuvstvoto-za-spravedlivost-tryabva-se-nakazhat-izvarshitelite-na-prestaplenieto-vav-voyvodinovo.html", "text": "С бутането на незаконните постройки няма да се върне чувството за справедливост, трябва се накажат извършителите на престъплението във Войводиново. Това каза омбудсманът Мая Манолова в ефира на  „Здравей, България“  по  Нова телевизия   във връзка с протеста на жителите във Войводиново след като цигани нападнаха военнослужещ. Манолова посочи, че отлагането на решаването на проблемите просто ги увеличава. „Не е нормално разкриването на едно престъпление да се решава чрез решаването на други отложени проблеми. Според мен в такива ситуации трябва да се действа внимателно, за да не се ескалира допълнително напрежение. Трябва да се връща чувството, че правилата важат за всички и че извършителите на престъпления ще бъдат наказвани. Това е, което взривява гражданите“, каза още Манолова.", "date": "2019.01.08", "title": "Омбудсманът Мая Манолова: С бутането на незаконните постройки няма да се върне чувството за справедливост, трябва се накажат извършителите на престъплението във Войводиново"}
{"url": "http://www.focus-news.net/news/2019/01/08/2609630/targovishte-mokri-i-na-mesta-zasnezheni-sa-patishtata-v-oblastta.html", "text": "Мокри и на места заснежени са пътищата в област Търговище. Това съобщи за  Радио „Фокус“ - Шумен  дежурният в Областното пътно управление. Настилките се почистват и опесъчават, на терен на 37 машини. Пътищата са проходими при зимни условия. Котленският проход е отворен за движение. Остава опасността от падащи камъни в прохода Боаза до село Пролаз. Времето е облачно, температурата на въздуха е от минус 8 до минус 3 градуса. \r\nИвелина ИВАНОВА", "date": "2019.01.08", "title": "Търговище: Мокри и на места заснежени са пътищата в областта"}
{"url": "http://www.focus-news.net/news/2019/01/08/2609629/partiya-fides-antipravitelstvenite-protesti-sa-plateni-ot-soros.html", "text": "Сред участниците в последните демонстрации срещу промените в унгарския Кодекс на труда са били организации, финансирани от американския милиардер Джордж Сорос, заяви председателят на парламентарната група на управляващата „Фидес“ пред държавното радио „Косут“, пише  електронното издание Hungary Today . \r\nМате Кочиш посочи, че митингите в неделя са били част от кампанията за Европейските избори през май, на които избирателите ще имат възможността да решат дали анти-имиграционните сили в ЕП трябва да станат по-силни, или по-слаби. \r\nПо неговите думи, партиите, участвали в съботните протести, подкрепят Сорос и миграцията, така е очевидно, че „Джордж  Сорос събира хората си в Унгария за битка“. \r\n„Идеята на опозиционните партии да участват с единна листа на европейските избори означава, че ще има анти-имиграционна листа на „Фидес“ и Християндемократите и „Листа наз Сорос“ за тези, подкрепящи миграцията и Сорос“, заяви Кочиш и добави, че в няколко европейски страни има протести срещу анти-имиграционни правителства. \r\nДействията на опозиционните партии в парламента при гласуването на закона за извънредния труд и в централата на обществените медии бяха усилия за предизвикване на смущения, привличане на внимание и генериране на истерия като част от кампанията, добави той. \r\nПроправителственият сайт „Ориго“ съобщи в неделя, че „протестърите на Сорос обявиха на демонстрацията, че [лидерът на ДК Ференц] Гюрчани, „Йоббик“, „Моментум, ЛМП и социалистите ще изготвят обща листа за европейските парламентарни избори“. \r\nКоментирайки информацията, Кочиш заяви на своята страница във Фейсбук, че това всъщност ще бъде листа на Сорос. Планираната листа за ЕП ясно показва, че в нея могат да бъдат поставени само тези, които подкрепят миграцията, добави той. \r\nЛидерът на социалистите Берталан Тот заяви по време на демонстрация в събота, че е създадено единство между опозиционните сили в парламента и по улиците. Той призова опозиционните партии да си сътрудничат както на европейските, така и на местните избори по-късно тази година. Той каза, че опозиционните партии трябва да излязат със съвместни кандидати навсякъде. \r\nПревод и редакция:", "date": "2019.01.08", "title": "Партия „Фидес“: Антиправителствените протести са платени от Сорос"}
{"url": "http://www.focus-news.net/news/2019/01/08/2609632/sofiya-katastrofa-mezhdu-dva-leki-avtomobila-e-stanala-na-bul-bryuksel.html", "text": "Катастрофа между два леки автомобила е станала на бул. „Брюксел“, съобщи  читател на Агенция „Фокус\" . Инцидентът е станал преди минути.  \r\nНа мястото има служители на полицията. Няма данни за пострадали. Шофьорите трябва да се движат с повишено внимание в района.", "date": "2019.01.08", "title": "София: Катастрофа между два леки автомобила е станала на бул. „Брюксел“"}
{"url": "http://www.focus-news.net/news/2019/01/08/2609631/ombudsmanat-maya-manolova-shte-vnesa-dve-konstitutsionni-zhalbi-sreshtu-tekstove-v-zakona-za-vik-i-sreshtu-zakona-za-gorivata.html", "text": "Ще внеса две конституционни жалби – срещу текстове в Закона за водата и срещу Закона за горивата. Това каза омбудсманът Мая Манолова в ефира на „Здравей, България“ по  Нова телевизия  .  \r\nВъв връзка с увеличаването на цената на водата в някои градове, Манолова коментира, че увеличението на цената не е довело до никакво подобрение в качеството на услугата, нито в качеството на водата и на инвестициите. По думите й загубата на вода отново е 62 %. „Какъв е смисълът, каква е ползата, какви са плюсовете от поредните увеличавания на цената на водата? Отговор няма. Тук проблемите са не просто и не само в слабия контрол от страна на КЕВР, защото регулаторът обикновено е по-благосклонен към монополистите, отколкото към гражданите. Тук проблемите са и в законодателството“, допълни още омбудсманът. Тя посочи, че със своя екип и с местния омбудсман на Шумен в четвъртък организира голям форум, на който да се обсъдят големи проблеми. „Подготвям конституционна жалба срещу текстове в Закона за ВиК“, допълни Манолова.  \r\nПо отношение на Закона за горивата, Манолова коментира, че собствениците на малки бензиностанции са прави. „Подготвям конституционна жалба и ще я депозирам в Конституционния съд още днес. Така нареченият Закон за горивата, който придоби по-широка популярност като „Картелният закон“, е тежък удар върху малките търговци и превозвачи на горива в полза на големите. Освен това е удар върху българските граждани в качеството им на потребители, защото фалитът на малките бензиностанции ще доведе до ограничаване на конкуренцията“, допълни още омбудсманът.  \r\nПо повод проблема с винетките, Манолова коментира: „Гражданите имат право на добро управление и на добра администрация. В случая точно това тяхно право, за което аз следя е драстично нарушено. Нещо повече, освен лошо управление и лоша администрация, в случая става дума за безхаберие и за абсолютна некадърност. Наистина не е нормално България, която се слави с едни от най-добрите IT специалисти, системата на електронните винетки, тол системата, за които ни подготвят цяла една година, че и повече, да започне с подобен провал. Ако се бяха обърнали към учениците от някои от професионалните техникуми и гимназии, те щяха да изработят този продукт и системата щеше да тръгне“, обясни омбудсманът. Тя посочи, че се срамува от провала на тази кампания и система. На въпрос дали трябва да има оставки на по-високо ниво, Манолова коментира, че това не е нейна тема. „Аз защитавам гражданите и в момента тяхното право на добро управление е драстично нарушено. Бих призовала институциите да се въздържат от санкциониране на граждани не просто до 15 януари, а докато абсолютно и в пълен обем тази система на електронните винетки не тръгне. Абсурдно е да си задължен да правиш нещо, което е  невъзможно“, допълни омбудсманът. Тя поясни, че ще поиска официално и ще изпрати препоръки до МРРБ, АПИ и отговорните институции да няма санкции  за гражданите до момента, в който цялата система не тръгне безупречно.", "date": "2019.01.08", "title": "Омбудсманът Мая Манолова: Ще внеса две конституционни жалби – срещу текстове в Закона за ВиК и срещу Закона за горивата"}
{"url": "http://www.focus-news.net/news/2019/01/08/2609633/pazardzhik-za-poslednite-24-chasa-sa-napraveni-nad-10-opita-za-telefonni-izmami-v-oblastta.html", "text": "За последните 24 часа са направени над 10 опита за телефонни измами в област Пазарджик, съобщи за  Радио „Фокус“ – Пазарджик  Мирослав Стоянов, говорител на ОД МВР-Пазарджик. По думите му, основна мишена остават възрастните хора.  „Използва се класическата схема, позната на разследващите. Обажда се непознат, обикновено мъж, на стационарен телефон и се представя за полицай. Той обяснява на пенсионера, че разполага със списък, който уж и телефонните измамници притежавали, а в този списък фигурирал адресът и телефонът на възрастния човек отсреща. В хода на разговора мнимият полицай обаче обяснява, че ще предприемат мерки и телефонните измамници ще бъдат заловени. За целта обаче било необходимо да се предостави на полицията, каквато парична сума или ценности притежава възрастният човек. Те щели да се използват са „стръв“ на измамниците, а след залавянето на престъпниците ще им бъде възстановена обратно. За да изглеждат още по убедителни, те казват на жертвата да позвъни на телефон 09 112 или някакъв друг телефон, за да се убеди, че наистина това са хора от полицията. Измамниците не затварят линията отсреща и така разговорът продължава отново с тях без пенсионерът отсреща да знае това. Ако човекът се усъмни в истинността на казаното от измамниците следват закани и заплахи за живота на жертвата или на членовете на неговото семейство“, уточни Стоянов. Той призова гражданите да не се доверяват на обаждания на непознати независимо за какви се представят. Да не предоставят пари, ценни предмети и вещи за нуждите на когото и да било. Ако има подобни обаждания, нека се свържат със свои близки, роднини или съседи. Ако това е невъзможно нека се обадят на телефон 112 или на кварталния полицай. \r\nАлбена ЖИЛЕКОВА", "date": "2019.01.08", "title": "Пазарджик: За последните 24 часа са направени над 10 опита за телефонни измами в областта"}
{"url": "http://www.focus-news.net/news/2019/01/08/2609625/blagoevgrad-zhiteli-na-selo-ribnovo-protestirat-zaradi-rezhim-na-vodata.html", "text": "Жители на село Рибново протестират заради режим на водата, предава  БНТ.  Над 400 домакинства от благоевградското село Рибново са на воден режим от седмица. Дългогодишният проблем и липсата на адекватни реакция от страна на местното ВиК дружество изкара хората на протест. Кметът Феим Иса коментира, че причините за проблема са няколко. \"Първо - ниските температури. Второ - липсата на поддръжка и на съоръженията от страна на ВиК. Тъй като за това нещо се изисква подготовка, тя не е направена, реагира се в последния момент, когато вече са налице проблемите. Опитваме се да въвеждаме някакъв режим, но при тези ниски температури е изключително опасен този режим, защото започват да гърмят водомери. Замръзват системите на хората. Проблемът е изключително сериозен\", каза той.", "date": "2019.01.08", "title": "Благоевград: Жители на село Рибново протестират заради режим на водата"}
{"url": "http://www.focus-news.net/news/2019/01/08/2609635/pss-loshi-sa-usloviyata-za-turizam-v-planinite-opasnost-ot-lavini-ima-po-severnite-sklonove-na-planinite.html", "text": "Лоши са  условията за туризъм в планините - опасност от лавини има по северните склонове на планините. Това съобщиха за  Агенция „Фокус“  от  Планинска спасителна служба (ПСС) към Българския червен кръст . Времето в планините е студено, ясно и тихо във високите части. Температурите варират между минус 15 и минус 19 градуса. Чувството за студ ще бъде много голямо. Пътеките не са разбити, навсякъде има около 90 см сняг, който не е отъпкан и хората ще трябва да правят партини. Ходенето ще бъде изключително трудно по високите части на планините. Тези, които предвиждат зимен маршрут, трябва да сметнат, че вървежът ще бъде много бавен. Лавинна опасност има на северните склонове по всички планини. Ситуацията не е за излизане извън пистите.  \r\nЛифтовете съоръжения работят навсякъде.  \r\nПрез изминалото денонощие няма регистрирани инциденти с туристи. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.01.08", "title": "ПСС: Лоши са  условията за туризъм в планините - опасност от лавини има по северните склонове на планините"}
{"url": "http://www.focus-news.net/news/2019/01/08/2609637/ministar-rosen-zhelyazkov-libiyskata-strana-savsem-estestveno-iska-da-eskalira-spora-za-konfiskuvaniya-korab.html", "text": "Либийската страна съвсем естествено иска да ескалира спора за конфискувания кораб. Това каза министърът на транспорта, информационните технологии и съобщенията Росен Желязков в предаването  „Сутрешен блок“  по  БНТ  във връзка с обвиненията на Либия, че България е участвала в отвличането на кораб в Черно море. Попитан дали има възможност български кораби и такива с български екипаж да бъдат задържани в либийски води и доколко сериозна е тази заплаха министър Желязков отговори, че в дипломацията винаги действат мерките на симетрия. „Доколко има симетричност поради това, че става въпрос за частни отношения между две компании - частна българска и държавна либийска, либийската страна съвсем естествено иска да ескалира спора дипломатически, за да може да прилага адекватни симетрични мерки. Ние считаме, че става въпрос за частно-правен спор“, заяви Желязков. \r\nМинистърът заяви, че няма данни дали и колко български кораби навлизат в либийски води. „Под български флаг няма много кораби. Голяма част от морските съдове са регистрирани под флагове на други държави, така че това не е темата. Това е част от дипломатическите маневри на Либия, за да може да осъществи своите виждания по казуса“, добави той.  \r\nМинистърът каза още, че българската компания „Булгаргеомин“, която претендира и е изпълнила своите вземания, през 2003 г. е била изгонена от Либия по неясни за нас причини. \r\nРосен Желязков отбеляза също, че конфискуваният кораб е извън българските териториални води. „Той има разрешение за еднократно направление до Истанбул за ремонт. Към настоящия момент с оглед очаквания отговор от Панама по отношение на флага, допълнително ще бъдат анализирани последиците и действията, които могат да се предприемат“, добави той.", "date": "2019.01.08", "title": "Министър Росен Желязков: Либийската страна съвсем естествено иска да ескалира спора за конфискувания кораб"}
{"url": "http://www.focus-news.net/news/2019/01/08/2609638/smolyan-minus-15-gradusa-e-temperaturata-v-pamporovo-snezhnata-pokrivka-v-kurorta-e-60-sm.html", "text": "Добри са условията за зимни спортове в Пампорово, съобщи за  Радио „Фокус“ – Смолян  дежурният в Планинската спасителна служба към Българския червен кръст в Пампорово. Снежната покривка в курорта е 60 см. Времето е слънчево, ясно и тихо, а температурата на въздуха е минус 15 градуса. В Пампорово работят всички лифтове. Отворени за зимни спортове са пистите „Снежанка 1“, „Снежанка 5“, „Снежанка 6“, „Снежанка 10“, „Снежанка 11“, „Снежанка 14“ и „Стойките 1“. Заради ниските температури, спасителите препоръчват на туристите и любителите на зимни спортове да излизат в планината винаги добре екипирани, да спазват предварително уточнения маршрут, да карат ски и сноуборд само по обработените писти и да носят в себе си заредени мобилни телефони. През изминалото денонощие са регистрирани няколко скиорски травми на крайници. \r\nНели ГЕРГЬОВСКА", "date": "2019.01.08", "title": "Смолян: Минус 15 градуса е температурата в Пампорово, снежната покривка в курорта е 60 см"}
{"url": "http://www.focus-news.net/news/2019/01/08/2609641/sliven-v-planinskite-rayoni-kray-kotel-i-tvarditsa-patishtata-sa-zasnezheni-no-pochisteni-i-opesacheni.html", "text": "При зимни условия се осъществява движението в Сливенска област. Няма въведени допълнителни ограничения по пътищата в областта.  По високите места, в планинските райони край Котел и Твърдица пътищата са заснежени, но почистени и опесъчени, съобщиха от  Областно пътно управление . \r\nТрафикът по пътищата в областта е интензивен. Затворени за тежки автомобили над 10 тона са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Ремонти има по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г. \r\nЛюдмила ЙОРГОВА", "date": "2019.01.08", "title": "Сливен: В планинските райони край Котел и Твърдица пътищата са заснежени, но почистени и опесъчени"}
{"url": "http://www.focus-news.net/news/2019/01/08/2609643/sport-viktoriya-tomova-i-elitsa-kostova-otpadnaha-v-parviya-krag-na-kvalifikatsiite-za-otkritoto-parvenstvo-na-avstraliya.html", "text": "Виктория Томова и Елица Костова отпаднаха в първия кръг на квалификациите за Откритото първенство на Австралия. Първата ни ракета загуби от представителката на САЩ Варвара Лепченко с 1:2 сета, а Костова отстъпи отново на американка – Никол Гибс, с 0:2 сета.", "date": "2019.01.08", "title": "Спорт: Виктория Томова и Елица Костова отпаднаха в първия кръг на квалификациите за Откритото първенство на Австралия"}
{"url": "http://www.focus-news.net/news/2019/01/08/2609644/pazardzhik-asarel-medet-poluchi-kupata-razvitie-na-tseremoniyata-futbolist-na-godinata.html", "text": "„Асарел-Медет“ АД получи купата „Развитие“ на церемонията „Футболист на годината“. Това съобщиха за  Радио „Фокус“ – Пазарджик  от отдел „Комуникации“ на „Асарел-Медет“ АД. „Ще продължим да подкрепяме този спорт“, заяви Цвета Величкова, директор „Човешки ресурси“. Церемонията „Футболист на годината“ събра елита на най-популярния спорт на 6 януари в столичния Военен клуб. Наградата е за инвестициите на компанията в развитието на детско-юношеския футбол, за отличните условия в зала „Арена Асарел“ и чудесната организация на международния детски турнир „Проф. д-р Лъчезар Цоцорков“, в чието първо издание през декември миналата година се включиха школите на „Ювентус“ и „Милан“, както и световни звезди от ранга на Франко Барези и Тото Скилачи. Отличието „Развитие“ беше връчено от многократната световна и европейска шампионка по спортна стрелба и основен организатор на събитието Весела Лечева.  \r\n„Синът ми тренира футбол от две години и виждам в него две нови неща – отговорност и организираност в ежедневието. Затова ще продължим да подкрепяме този спорт, защото той дава не само сила и здраве, а изгражда в децата умения, които наистина правят света по-добър“, заяви Цвета Величкова, директор „Човешки ресурси“ в „Асарел-Медет“ АД.  \r\nНа церемонията бяха поканени и председателят на Управителния съвет на ФК „Оборище“ Пламен Търкаланов, помощник-треньорът Янко Янков, управителят на „Спорт Инвест Панагюрище“ Иван Нетов, както и представители на дъщерните дружества „Тракийски хотелиери“ и „Асарел Инвестмънт“.  \r\n„Асарел-Медет“ АД подпомага финансово ФК „Оборище“ от сезон 2012/2013 г. В този период клубът постигна най-сериозните си успехи – влизане в „Б“ група и два сезона в професионалния футбол. Последният договор между партньорите бе подписан през месец август миналата година. От есента на миналата година броят на трениращите футбол момчета бе почти удвоен и вече занимания водят около 200 деца.", "date": "2019.01.08", "title": "Пазарджик: „Асарел-Медет“ получи купата „Развитие“ на церемонията „Футболист на годината“"}
{"url": "http://www.focus-news.net/news/2019/01/08/2609645/dots-d-r-veselin-tepavicharov-v-minaloto-se-e-smyatalo-che-zhenite-koito-pomagat-pri-razhdaneto-sa-personazhi-na-granitsata-mezhdu-profanniya-i-sakralniya-svyat.html", "text": "В миналото се е смятало, че жените, които са помагали при раждането, са персонажи на границата между профанния и сакралния свят. Това каза за   Агенция „Фокус“  етнологът доц. д-р Веселин Тепавичаров, ръководител на катедрата по „Етнология“ към Историческия факултет на Софийския университет СУ „Св. Климент Охридски“, по повод народните вярвания за празника Бабинден. „Поради тази причина т. нар. „баби“ са се занимавали с израждането на майките, защото се е вярвало, че децата също идват от друг свят“, каза доц. Тепавичаров, като подчерта, че именно затова, хората са започнали да им отдават почитат на този ден. \r\n„Има различни тълкувания за произхода на този празник. Но основните са, че това е празник, произлязъл от древните траки, като към това тълкование има най-много привърженици. Другата версия е, че е прабългарски празник. Този празник идва от езическата традиция, свързана със самия живот и с раждането“, подчерта етнологът, като посочи, че именно за това в живота на хората има три най-важни житейски празника - раждането, сватбата и смъртта. „В периода, в който жените са бременни, е имало и много забрани, които е трябвало да спазват, като една от тях е те да не стоят на праг, защото той се смята за граница между два свята и това е опасност за самата майка и за плода, който тя носи. Бременната жена не е трябвало да си играе и с въже, защото съществува поверие, че така детето може да се удуши. Вярвало се е, че на нея е трябвало да ѝ се дава всичко, което тя поиска, защото това означавало, че самото дете в утробата на майката го иска“, разказа доц. Тепавичаров.  \r\nТой отбеляза, че навремето жените, които не са могли да заченат са били маргинализирани. „Те са извършвали различни ритуали, за да могат да забременеят, някои от тях са това, че е трябвало да стоят под свещено дърво, да посещават места на светии не само на християнски, но и на мюсюлмански. Жените са ходели, също така, и на врачки, а любовната игра се е извършвала в определени дни“, допълни той. \r\nИрина ИВАНОВА", "date": "2019.01.08", "title": "Доц. д-р Веселин Тепавичаров: В миналото се е смятало, че жените, които помагат при раждането, са персонажи на границата между профанния и сакралния свят"}
{"url": "http://www.focus-news.net/news/2019/01/08/2609640/zam-kmetat-na-sofiya-doncho-barbalov-shte-proveri-izpalnenieto-na-remontnite-deynosti-v-parva-mnogoprofilna-bolnitsa-za-aktivno-lechenie.html", "text": "Зам.-кметът на София Дончо Барбалов ще провери изпълнението на ремонтните дейности в отделение „Хирургия“ на Първа многопрофилна болница за активно лечение, намираща се на бул. „Патриарх Евтимий“.  Това съобщиха от пресцентъра на  Столична община . Проверката ще се състои в 13.00 часа.", "date": "2019.01.08", "title": "Зам.-кметът на София Дончо Барбалов ще провери изпълнението на ремонтните дейности в Първа многопрофилна болница за активно лечение"}
{"url": "http://www.focus-news.net/news/2019/01/08/2609636/kyustendil-obichaite-za-praznika-babinden-shte-badat-presazdadeni-v-selo-tavalichevo.html", "text": "Обичаите за празника Бабинден ще бъдат пресъздадени в село Таваличево. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Празникът ще бъде отбелязан от 13.30 часа в читалище „Христо Ботев”. Читалището е основен организатор на проявата. По стара българска традиция бебетата, родени през годината, се измиват с вода, намазват се с мед и се даряват, а родилката дарява бабата-акушерка с кърпа и риза. Младата майка ритуално полива ръцете на акушерката.  \r\nБабинден е един от големите народни женски празници, посветен на бабите – жените, които помагат при раждане, и на младите булки и невести, които са раждали. \r\nВенцеслав ИЛЧЕВ", "date": "2019.01.08", "title": "Кюстендил: Обичаите за празника Бабинден ще бъдат пресъздадени в село Таваличево"}
{"url": "http://www.focus-news.net/news/2019/01/08/2609646/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Започваме първото за годината издание на предаването „Добре дошли в Свищов“ на  Радио „Фокус“ – Велико Търново  с ретроспекция на направеното през 2018 г. в Свищов и с въпроси към кмета на Общината Генчо Генчев за това какво предстои през 2019 година. Преди това ще отделим внимание на отминалия християнски празник Богоявление и неговото отбелязване в града. Преди няколко години Общината поде инициатива, при която организира изключително мащабни чествания, в които участват стотици жители и гости на Свищов. Как преминаха те ще ни разкаже зам.-кметът Борислав Замфиров. В края на предаването продължаваме с култура и с програмата за т.нар. Алекови дни, които предстоят в Свищов в края на седмицата. За събитията, включени в нея, ще попитаме Росен Маринов, директор на Дирекция „Култура и културно наследство“ в Общината. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.01.08", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/01/08/2609647/varna-po-usoynite-i-planinski-rayoni-sa-vazmozhni-zaledeni-uchastatsi-patishtata-sa-obraboteni-i-prohodimi-pri-zimni-usloviya.html", "text": "Слаб до умерен вятър духа в област Варна, предаде репортер на  Радио „Фокус“ – Варна . Пътните настилки са предимно сухи, на места мокри, като по усойните и планински райони са възможни заледени участъци. Пътищата са обработени и проходими при зимни условия. Спокойна е пътната обстановка по автомагистрала „Хемус“ и главните пътни артерии в областта. Въведено ограничение има в участъка Кранево – Варна при км 83 е ограничено за движение на моторни превозни средства над 10 тона. Осигуреният обходен маршрут е през Кичево и Оброчище. \r\nБояна АТАНАСОВА", "date": "2019.01.08", "title": "Варна: По усойните и планински райони са възможни заледени участъци, пътищата са обработени и проходими при зимни условия"}
{"url": "http://www.focus-news.net/news/2019/01/08/2609648/veliko-tarnovo-s-32-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 32 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 166 см, а температурата на водата 2.3 градуса. Ясно, но много мразовито, ще е времето над българския участък на Дунав днес. В часовете около и след обяд ще е слънчево. На изток ще духа слаб северозападен вятър. Ще остане много студено, с максимални температури между минус 4° и минус 2°. Вечерта от запад ще започне ново заоблачаване.", "date": "2019.01.08", "title": "Велико Търново: С 32 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/01/08/2609649/kmetat-na-karlovo-emil-kabaivanov-dade-na-sad-za-kleveta-kmeta-na-kalofer-rumen-stoyanov.html", "text": "Кметът на община Карлово д-р Емил Кабаиванов даде на съд за клевета кмета на Калофер Румен Стоянов. Това съобщи за  Агенция „Фокус“   кметът на Община Карлово Емил Кабаиванов. Повод за това e изявление на кмета на Калофер Румен Стоянов в телевизионно предаване от началото на октомври миналата година, в което той заяви публично, че отпуснатите на община Карлово 300 000 лева за ремонт на мемориалния комплекс на Христо Ботев в Калофер са били откраднати, без да е извършен ремонт. \r\n„С изказването си Стоянов петни не само моето име, той петни името и на община Карлово. Това е недопустимо. Крайно време е да стане ясно, че всеки трябва да носи отговорност за думите и действията си. Сега на г-н Стоянов ще му се наложи да влезе в съдебната зала, където ще трябва да докаже  твърденията си, че парите за ремонта на мемориалния комплекс са откраднати“, каза кметът на община Карлово д-р Емил Кабаиванов.  \r\nНаказателното дело ще бъде разгледано на 21 януари 2019 г. в Районен съд-Пазарджик.  \r\nКметът на Карлово заяви, че ако неговия иск за обезщетение за претърпени неимуществени вреди, вследствие клеветата, бъде уважен от съда, цялата присъдена сума ще бъде дарена на читалището в Калофер.", "date": "2019.01.08", "title": "Кметът на Карлово Емил Кабаиванов даде на съд за клевета кмета на Калофер Румен Стоянов"}
{"url": "http://www.focus-news.net/news/2019/01/08/2609650/ministar-rosen-zhelyazkov-tazi-godina-imame-zadachata-da-remontirame-lokomotivite-i-motrisite-na-bdzh.html", "text": "Тази година имаме задачата наличният състав да бъде ремонтиран- и локомотивите, и мотрисите. Да бъдат привлечени под формата на наемане тягови единици, които да са достатъчни за програмата. Да се подобри дисциплината, за да се намалят течовете в БДЖ. Това каза министърът на транспорта Росен Желязков в предаването „Сутрешен блок“ по  БНТ . „В БДЖ бяха предприети всички необходими промени. Започна се от „главата“, беше сменено ръководството на холдинга. От вчера има нов управител на „БДЖ- Пътнически превози““, посочи министърът. „Нито един от проблемите не може да бъде решен веднага. Всичко онова, което посочихме като пропуски и слабости е налице. Това са недобра организация на обществените поръчки, спрени процедури, такива, които трябва да започнат отново“, заяви Росен Желязков. „Важните предизвикателства в момента пред БДЖ е да бъде гарантиран графикът в рамките на тази година и то със собствени средства на компанията. Да се преразгледа подхода за обществените поръчки по отношение на технически задания, организация и на политика“, обяви той. „Дали да придобиваме нови тягови единици, ангажирайки огромни ресурси, или да подходим като Германия и Австрия. Да взимаме под наем, на лизинг. С по-малък ресурс да се решават по-краткосрочни задачи“, коментира транспортният министър. „Договорът на БДЖ с държавата е до 2024 година. След това или ще се премине към ново договаряне, или ще се върви към друга форма“, уточни Желязков. „Важно е да се осигури ремонтната дейност. Нещо, което не е направено през изминалите 1-2 години“, изтъкна той. „Важно е да се подобри билетоиздащата система, за което сме поставили вътрешен срок до юни месец, за нова информационна система, онлайн издаване на билети“, посочи министърът и уточни, че това ще позволи по-добър контрол на приходната база. „В момента собствените приходи на БДЖ са 17% от необходимия ресурс. Останалата част са 170 млн. лева субсидии от бюджета. Това само по себе си е лош атестат“, каза още Росен Желязков.", "date": "2019.01.08", "title": "Министър Росен Желязков: Тази година имаме задачата да ремонтираме локомотивите и мотрисите на БДЖ"}
{"url": "http://www.focus-news.net/news/2019/01/08/2609651/pregled-na-osnovnite-temi-v-shumenskiya-pechat.html", "text": "„Бюджет 2019 на Шумен – оптимален баланс между желаното, необходимото и възможното“ е водещото заглавие във вестник  „Шуменска заря“ . Проектът за Бюджет 2019 на Община Шумен премина през обществено обсъждане. Интерес към основния финансов документ проявиха граждани, общински служители, общински съветници, депутати. В началото кметът на Шумен поздрави присъстващите с новата година и призова за активност при дискутирането на бюджетната рамка. Определението на бюджета като оптимален баланс на желаното, необходимото и възможното е на Татяна Костова, заместник-кмет на Община Шумен. „Желаното е всичко заложено в мандатната програма, предложения  и потребности на граждани, идеи на бизнеса и НПО. Необходимото – всичко задължително, което трябва да обезпечим през 2019 г. „Шуменският университет в рейтинговата система на висшите училища“ е заглавие от стр. 2 в броя. Министерство на образованието и науката обяви рейтингова система на висшите училища в България за 2018 г. Актуализираното издание на системата съдържа информация за 51 висши училища в България, които предлагат обучение по специалности, разпределени в 52 професионални направления. „Бюджетът на Община Велики Преслав е без дефицит“, пише изданието. Новата 2019 г. Община Велики Преслав започва с леко завишение на субсидиите от републиканския бюджет. От там за държавно делегираните дейности ще дойдат 7 027 900 лв. Завишението на субсидията е 859 900 лв. „Благоустрояване и по-високи заплати с Бюджет 2019 в Смядово“, информира ежедневникът. Близо 6 млн. лв. Бюджет ще има общинската администрация в Смядово, за да решава проблемите на общината. Средствата са разпределени и ще бъдат използвани за благоустрояване, увеличение на работни заплати, образование, социални дейности, култура и др. Завишена с 40 000 лв. е общата изравнителна субсидия, а с 37 000 лв. повече са капиталовите разходи.“ Дискусия за качеството на водата се организира в Шумен“, съобщава всекидневникът. Омбудсманът на Република България Мая Манолова и общественият посредник на община Шумен Иван Капралов организират обществена дискусия на тема: „Право на заплащане на качествена ВиК услуга“. Форумът ще се състои в зала „Тича“ на хотел „Шумен“ на 10 януари от 12.00 часа. За участие в дискусията са пока нени граждани и граждански организации, представители на МРРБ, МОСВ, КЕВР, членовете на Асоциацията по ВиК в област Шумен.", "date": "2019.01.08", "title": "Преглед на основните теми в шуменския печат"}
{"url": "http://www.focus-news.net/news/2019/01/08/2609652/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни върху пътното платно. \r\nВенцеслав ИЛЧЕВ", "date": "2019.01.08", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/01/08/2609654/sliven-mbal-d-r-ivan-seliminski-poluchi-darenie-za-zakupuvaneto-na-kuvyoz-poluchi-ot-pmg-dobri-chintulov.html", "text": "ПМГ „Добри Чинтулов“ направи дарение на Отделението по неонатология на МБАЛ „Д-р Иван Селимински“ – Сливен за закупуването на кувьоз. Това съобщиха от  лечебното заведение . Сумата е 1252 лева. Ръководството на болницата и работещите в Неонатологията благодарят сърдечно на учениците и преподавателите на гимназията за проведената кампания в името на живота и здравето на недоносените деца, за чиято грижа е необходима животоспасяваща апаратура. \r\nТова е четвъртото училище, което дарява за най-малките пациенти на болницата. \r\nСредства дариха Основно училище „Елисавета Багряна“, Професионалната гимназия по хотелиерство и туризъм „Акад. Неделчо Неделчев“ и Професионалната гимназия с преподаване на западни езици „Захарий Стоянов“.", "date": "2019.01.08", "title": "Сливен: МБАЛ „Д-р Иван Селимински“ получи дарение за закупуването на кувьоз получи от ПМГ „Добри Чинтулов“"}
{"url": "http://www.focus-news.net/news/2019/01/08/2609642/dimitar-toskov-kmet-na-voyvodinovo-protestat-na-zhitelite-na-seloto-prodalzhava-i-dovechera.html", "text": "Протестът на жителите на село Войводиново продължава и довечера от 18.00 часа. Това съобщи за  Радио „Фокус” - Пловдив  кметът на селото Димитър Тосков. Протестите ще продължат, докато не се успокоят жителите. „В момента нападнатият от цигани Валентин Димов е в болница и по информация от баща му нещата не са добре, предстои му сложна операция”, каза кметът. Пострадалият е с многобройни фрактури и счупени костици по лицето, в областта на синусите, от нанесените удари. 33-годишният мъж, който е бивш военен, е бил нападнат ненадейно на Богоявление, след като е направил забележка на двамата младежи, които са се движили по пътното платно произволно. Според кмета Тосков обстановката в селото в момента е привидно спокойна, но там остава да дежури жандармерия и полиция. „Циганите са се заключили в къщите, въпреки че не е имало самоуправство досега“, каза кметът Тосков. \r\n„Циганите във Войводиново са около 250, от всичките 2500 души, които населяват селото. Всичките постройки, в които живеят те, са незаконни”, каза още Димитър Тосков. „Постройките им ще бъдат съборени, но процедурата е дълга, трябва да се направят констативни актове и да се спази законът. Така че това не може да започне веднага”, каза още кметът. \r\nПо думите му протестите на хората ще продължат. Конфликти между местните и циганите е имало и досега, но не в такъв размер. „Сега вече има ясно изразена гражданска позиция”, посочи още Димитър Тосков. \r\nЦветана ТОНЧЕВА", "date": "2019.01.08", "title": "Димитър Тосков, кмет на Войводиново: Протестът на жителите на селото продължава и довечера"}
{"url": "http://www.focus-news.net/news/2019/01/08/2609634/ministar-rosen-zhelyazkov-bezsporno-v-paketa-mobilnost-vizhdame-protektsionistki-interesi-koito-za-nas-sa-diskriminatsionni.html", "text": "Безспорно виждаме протекционистки интереси, които за нас са дискриминационни. Заради това ние казваме, че в момента разделението не е на Изток и Запад, а на централни и периферни държави. Това каза министърът на транспорта Росен Желязков по повод предстоящия протест на българските превозвачи на 10 януари в Брюксел срещу пакета „Мобилност“ в предаването „Сутрешен блок“ по  БНТ . „Заради конкурентните ни предимства бизнесът, синдикатите, политиката на страните от Централна и Западна Европа, Скандинавските страни очевидно се опитват да изтласкат българския бизнес“, заяви той. „Важно е да се знае, че българският транспортен бранш се възползва от предимствата на общия пазар, от основните права и свободи, свободно движение на хора, капитали и услуги“, коментира министърът и уточни, че за това камионите ни са толкова много и най-модерните в Европа. „За нуждите на нашия пазар са необходими около 5 хил. камиона. Има около 60 хил. камиона, които не могат да поемат минималната икономика на България за това осъществяват една добра услуга в рамките на Централна и Западна Европа“, обясни Росен Желязков. „В нашия отбор са страни като Финландия, Естония, Полша, Унгария, Литва, Латвия, защо не частично като интереси и Португалия и Испания, и Ирландия ни подкрепя. Това са страни, които са периферни на Съюза, и за които всички ограничения ще бъдат затормозяващи“, поясни транспортният министър. „В наш интерес в пакета е отпадането на задължението за прибиране на камиона. С оглед тактиката в транспорта комисия, нейният член германецът Ертук внесе наново законодателна инициатива камионът пак да се връща“, посочи Желязков. „Логиката на протеста е страните, които сме застрашени от прилагането на тези мерки да покажем солидарност. Това са страните, които ще загубят голяма част от своя икономически потенциал и вътрешния си продукт и ще бъдат принудени да изнесат бизнеса си на друго място“, обяви Росен Желязков. „България и страните, които сме единомислещите, купуваме най-модерните камиони, които се предлагат на пазара, а се влагат рестрикции те да не могат да се използват“, каза още министърът.", "date": "2019.01.08", "title": "Министър Росен Желязков: Безспорно в пакета „Мобилност“ виждаме протекционистки интереси, които за нас са дискриминационни"}
{"url": "http://www.focus-news.net/news/2019/01/08/2609656/sofiya-148-dushi-sa-prenoshtuvali-v-tsentara-za-krizisno-nastanyavane-na-bezdomni-hora.html", "text": "Агенция „Фокус“ директорът на Кризисния център в кв. \"Захарна фабрика\" Йорданка Темелкова. Тя обясни, че не са имали проблеми и не се е наложило да бъде викана Бърза помощ. Темелкова допълни, че заради зимните условия и ниските температури хората остават денонощно в центъра.", "date": "2019.01.08", "title": "София: 148 души са пренощували в Центъра за кризисно настаняване на бездомни хора"}
{"url": "http://www.focus-news.net/news/2019/01/08/2609657/blagoevgrad-dimitar-kuzmanov-shte-igrae-tenis-s-detsa-v-zala-skaptopara-na-10-yanuari.html", "text": "Димитър Кузманов ще играе тенис деца и приятели на спорта в зала „Скаптопара“ на 10 януари от 13.00 часа. Това съобщиха от пресцентъра на  Община Благоевград . В залата ще бъдат изградени мини кортове, а изпратилият най-силната си година тенисист ще играе срещу всички желаещи по време на специалната среща, чиито домакин ще бъде Община Благоевград.  \r\nКузманов ще зарадва присъстващите и с автографи върху специални картички, посветени на участието му в Sofia Open 2019. Изключително силното четвърто издание на турнира е от 3 до 11 февруари. Мико ще покани лично благоевградчани да се насладят на играта на звездите от световния елит и да подкрепят българите в София.  \r\nКузманов заминава за турнири във Франция за старта на сезон 2019, но точно преди това ще зарадва любителите на тениса и децата на Благоевград. Мико и община Благоевград ще направят някои от присъстващите още по-щастливи. Кузманов ще изтегли имена на късметлии, които ще получат билет за всички състезателни дни от Sofia Open 2019. \r\nСедем играчи от топ 30 на световната ранглиста и бившият №3 Стан Вавринка (Швейц) са сред големите звезди, потвърдили участие. \r\nОсвен Вавринка, който има три титли от големия шлем (Australian Open 2014, „Ролан Гарос“ 2015 и US Open 2016) и общо 16 трофея в кариерата си, в „Арена Армеец“ ще играят и: №11 в света Карен Хачанов (Рус), №15 Стефанос Циципас (Гър), №16 Данийл Медведев (Рус), №21 Николоз Басилашвили (Груз), №24 Роберто Баутиста Агут (Исп), №28 Фернандо Вердаско (Исп) и №29 Гаел Монфис (Фр). \r\nЗа много силното четвърто издание на Sofia Open участие заявиха още: Мартон Фучович (Унгария), Андреас Сепи (Италия), Мартин Клижан (Словакия), Адриан Манарино (Франция), Матю Ебдън (Австралия), Робин Хаасе (Холандия), Михаил Кукушкин (Казахстан), Матео Беретини (Италия), Ян-Ленард Щруф (Германия), финалистът в София от 2018 г. Мариус Копил (Румъния), шампионът от третото издание в България Мирза Башич (Босна и Херцеговина), Денис Истомин (Узбекистан) и Ласло Джере (Сърбия). \r\nБългарските любимци Адриан Андреев и Димитър Кузманов се включват с „уайлд кард“ директно в основната схема на турнира и разчитат на българската публика за мощна подкрепа в „Арена Армеец.“ Билетите за Sofia Open 2019 са в продажба в мрежата на Eventim.", "date": "2019.01.08", "title": "Благоевград: Димитър Кузманов ще играе тенис с деца в зала „Скаптопара“ на 10 януари"}
{"url": "http://www.focus-news.net/news/2019/01/08/2609658/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Вицепремиерът на Италия Луиджи ди Майо призова „жълтите жилетки“ във Франция да не се предават“ и заяви, че Рим следи тяхната „битка, от деня, в който започна за първи път“, пише  европейската редакция на Politico . \r\nИзданието припомня, че движението на „жълтите жилетки“ започна през ноември в рамките на протеста срещу увеличаването на цените на петрола и акциза върху горивата, от което правителството в Париж в последствие се отказа. \r\nВ понеделник на официалната страница на Движението 5 Звезди бе публикуван материал на ди Майо, в който той казва ,че във Франция и Италия „политиката е станала глуха за нуждите на гражданите, които са били държани извън най-важните решения, засягащи хората“. \r\nТой добави, че \"викът, който се издига силно от френските площади, в крайна сметка е от „пуснете ни да участваме!“ \r\nТой призова демонстрантите да продължат, като отбеляза, че Движението 5 Звезди е влязло в италианския парламент по-малко от четири години след създаването си, „въпреки обидите и насмешките“ и добави, че „тези, които ни дразнеха (в миналото), днес ги няма на политическата сцена“. \r\nОсвен това ди Майо предложи подкрепата на своята партия и заяви, че може да предостави на протестиращите „да използват някои от функциите на нашия софтуер, например призивите за действие за организиране на срещи, или система за гласуване, чрез която да се избират кандидати за избори“. \r\n***  Сред участниците в последните демонстрации срещу промените в унгарския Кодекс на труда са били организации, финансирани от американския милиардер Джордж Сорос, заяви председателят на парламентарната група на управляващата „Фидес“ пред държавното радио „Косут“, пише  електронното издание Hungary Today . \r\nМате Кочиш посочи, че митингите в неделя са били част от кампанията за Европейските избори през май, на които избирателите ще имат възможността да решат дали анти-имиграционните сили в ЕП трябва да станат по-силни, или по-слаби. \r\nПо неговите думи, партиите, участвали в съботните протести, подкрепят Сорос и миграцията, така е очевидно, че „Джордж  Сорос събира хората си в Унгария за битка“. \r\n„Идеята на опозиционните партии да участват с единна листа на европейските избори означава, че ще има анти-имиграционна листа на „Фидес“ и Християндемократите и „Листа наз Сорос“ за тези, подкрепящи миграцията и Сорос“, заяви Кочиш и добави, че в няколко европейски страни има протести срещу анти-имиграционни правителства. \r\nДействията на опозиционните партии в парламента при гласуването на закона за извънредния труд и в централата на обществените медии бяха усилия за предизвикване на смущения, привличане на внимание и генериране на истерия като част от кампанията, добави той. \r\nПроправителственият сайт „Ориго“ съобщи в неделя, че „протестърите на Сорос обявиха на демонстрацията, че [лидерът на ДК Ференц] Гюрчани, „Йоббик“, „Моментум, ЛМП и социалистите ще изготвят обща листа за европейските парламентарни избори“. \r\nКоментирайки информацията, Кочиш заяви на своята страница във Фейсбук, че това всъщност ще бъде листа на Сорос. Планираната листа за ЕП ясно показва, че в нея могат да бъдат поставени само тези, които подкрепят миграцията, добави той. \r\nЛидерът на социалистите Берталан Тот заяви по време на демонстрация в събота, че е създадено единство между опозиционните сили в парламента и по улиците. Той призова опозиционните партии да си сътрудничат както на европейските, така и на местните избори по-късно тази година. Той каза, че опозиционните партии трябва да излязат със съвместни кандидати навсякъде. \r\n*** . Депутатът и регионален лидер на \"Алтернатива за Германия\" в Бремен Франк Магниц е бил нападнат от група хора и тежко ранен, съобщава националният ежедневник  Die Frankfurter Allgemeine Zeitung .  \r\nНападението е извършено в късните часове на понеделник в района на един от най-посещаваните театри в града. Заради функциите на Магниц се приема, че атаката е била политически мотивирана. Прокуратурата в Бремен е започнала разследване по случая, а следователите издирват свидетели.  \r\nСпоред \"Алтернатива за Германия\" Магниц е бил нападнат от трима хулигани. В резултат той е настанен в болница с тежки наранявания.  \r\nМножество политици вече осъдиха нападението.\"Зеленият\" политик Джем Йоздемир бе сред първите осъдили атаката, като заяви, че се надява извършителите да бъдат идентифицирани и осъдени в най-кратки срокове. \"Дори и срещу \"Алтернатива за Германия\" насилието не е оправдано.Онези, които се борят с омразата с омраза, винаги печелят омраза\", коментира Йоздемир. Множество политици от \"Алтернатива за Германия\" също осъдиха нападението и пожелаха на Магниц бързо възстановяване. \r\n***  Ръководителите на ЕС са готови да предложат на Тереза Мей обещание за намерението си да приключат търговските преговори с Обединеното кралство до края на 2021 г. в нов опит за излизане от безизходицата покрай Брекзит. \r\nДлъжностните лица на Уайтхол очакват „размяна на писма“ между Уестминстър и Брюксел в следващите дни, които ще определят крайния срок за следващия кръг от преговори с надеждата да се разсеят опасенията на депутатите от споразумението за оттегляне на министър-председателя. Те се надяват, че изричен сигнал, че пълна търговска сделка може да бъде сключена до края на прехода, ще покаже, че спорния защитен механизъм никога не се използва.  \r\nДобре осведомени правителствени източници се опасяват, че само писмо от ЕС няма да е достатъчно, за да убеди евроскептичните депутати да се откажат от заплахата си да отхвърлят споразумението за оттегляне и очакват премиерът да настоява за допълнителни отстъпки през следващите няколко дни. \r\nТереза Мей заяви, че продължава да оказва натиск върху Европейския съюз за „по-нататъшни гаранции“ за защитния механизъм в стремежа й да спечели подкрепата на депутатите за законопроекта за оттегляне. \r\n„В следващите дни това, което ще изложим, е не само за ЕС, но и за това какво можем да направим в страната“, каза тя по време на посещение в болница в Ливърпул. \r\nТереза Мей получи предупреждение за повече враждебни действия на парламента по време на Брекзит, когато източници на лейбъристите намекнаха, че партията може да подкрепи изменение, с което се цели блокиране на паричните средства на държавната хазна за подготовка при липса на сделка. \r\nИзточник, близък до лидера на Лейбъристката партия, Джеръми Корбин каза, че депутатите на партията могат да бъдат инструктирани да гласуват за изменението, внесено от Ивет Купър. \r\nПо време на сблъсъците в Камарата на общините Корбин каза на министрите, че „няма да има повече бягство“ от значимия вот. \r\nКорбин заяви на депутатите: „По-малко от три месеца, докато достигнем крайния срок по член 50, не може да има повече криене и повече бягство“. \r\nБританският премиер ще разговаря с председателя на Европейската комисия Жан-Клод Юнкер по-късно тази седмица, но не са планирани други срещи за преговори, заяви вчера представител на Брюксел. \r\nМаргаритис Схинас, говорител на Комисията, заяви, че министър-председателят и Юнкер са имали „приятелски разговор“ по телефона и „ще говорят отново тази седмица“. \r\nТой каза, че споразумението за оттегляне е „най-доброто и единственото възможно“ и няма да бъде предоговаряно. \r\nГоворителят на министър-председателя вчера потвърди, че Тереза Мей е говорила с редица лидери на ЕС по време на коледната почивка на парламента, включително германския канцлер Ангела Меркел, френския президент Еманюел Макрон, холандския премиер Марк Рюте и испанския премиер Педро Санчес, както и с председателя на Европейския съвет Доналд Туск и председателят на Европейската комисия Жан-Клод Юнкер. \r\nТя също е в контакт с ирландския премиер Лео Варадкар.", "date": "2019.01.08", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/01/08/2609653/nimh-nay-niskata-temperatura-prez-noshtta-e-otchetena-v-knezha-minus-20-gradusa.html", "text": "Най-ниската температура през нощта е отчетена в Кнежа – минус 20 градуса. Това съобщиха за  Агенция „Фокус“  от  Националния институт по метеорология и хидрология (НИМХ) . Минус 14 градуса са отчетени в Кюстендил и в Гоце Делчев, минус 13 във Враца, минус 12 в Ловеч и Плевен.  \r\nДеница КИТАНОВА", "date": "2019.01.08", "title": "НИМХ: Най-ниската температура през нощта е отчетена в Кнежа – минус 20 градуса"}
{"url": "http://www.focus-news.net/news/2019/01/08/2609659/targovishte-15-koshcheta-za-bokluk-sa-schupeni-ot-vandali-na-ploshtad-svoboda.html", "text": "Серия вандалски прояви са станали в Търговище по време на коледните и новогодишни празници и са нанесли щети на общинската собственост. Това съобщиха от  Общината . Сред тях са 15 кошчета за боклук на централната алея от площад „Свобода“ до Драматичния театър, които са били взривени с пиратки. Според постъпили в Община Търговище сигнали, се касае за група младежи, които в новогодишната нощ са хвърляли пиротехнически средства в съдовете за отпадъци. Щетите се отстраняват от Общинското предприятие БКС, което вече е подменило по-голямата част от кошчетата, които са нови, поставени през лятото на 2018 г. Изпочупена е и информационна табела на ул. „Велико Търново“, указваща за извършените ремонти на четири улици и квартал „Запад“ 2, като част от линейната инфраструктура в Търговище по Оперативна програма „Региони в растеж“. Предприети са мерки за подмяната на повредената табела с нова. В администрацията през изминалата седмица са постъпили сигнали и за счупени улични лампи. Община Търговище изразява съжаление, че заради подобни хулигански прояви е принудена да пренасочва средства за отстраняване на щети, вместо да инвестира в нови съоръжения и процесът на трошене на елементи от градската инфраструктура е непрестанен.", "date": "2019.01.08", "title": "Търговище: 15 кошчета за боклук са счупени от вандали на площад „Свобода“"}
{"url": "http://www.focus-news.net/news/2019/01/08/2609661/gabrovo-40-sm-e-snezhnata-pokrivka-v-grada-spreni-sa-avtobusite-kam-selo-tranito.html", "text": "40 см достигна снежната покривка в Габрово след снеговалежа. Това съобщиха за  Радио „Фокус“ – Велико Търново  от Общината. По високите части в региона снегът е 70 - 80 см. Всички пътища са проходими при зимни условия. Температурата, измерена тази сутрин на прохода Шипка, е била минус 15 градуса. И там настилката е почистена и обработена. Снежната покривка е 60 см. Остава в сила забраната за движение на МПС с обща маса над 12 тона. Пътят към курортен комплекс Узана също е почистен и обработен,  снежната покривка там е около 80 см. \r\nГрадските и междуградски автобусни линии на Общински пътнически транспорт са покрити, с изключение на автобуса за село Трънито. \r\nОткъснати населени места, както и такива без ток, вода и основни хранителни продукти няма. \r\nВсички деца, подлежащи на задължителен учебен процес, са превозени до училищата. \r\nЛуиза ТРАНЧЕВА", "date": "2019.01.08", "title": "Габрово: 40 см е снежната покривка в града, спрени са автобусите към село Трънито"}
{"url": "http://www.focus-news.net/news/2019/01/08/2609662/pazardzhik-pochti-dva-dni-tarsiha-bogoyavlenskiya-krast-v-ledenite-vodi-na-reka-matnitsa-v-grad-kostandovo.html", "text": "Почти два дни търсиха Богоявленския кръст в ледените води на река Мътница в град Костандово. Това съобщиха за  Радио „Фокус“ – Пазарджик  от община Ракитово. От там уточниха, че 29-годишният Николай Тумбев е намерил Богоявленския кръст. Той, заедно с още младежи от градчето, са продължили да търсят кръста и на Ивановден. Към тях са се присъединили и две момчета от село Дорково, които дошли да им помогнат. Младежите сами са си организирали багер, който прерови тинята. Допълнително, те с лопати са преровили коритото и източили с помпи водата, за да могат да открият хвърления от отец Стоил християнски символ. Кръстът бе намерен на 50 сантиметра дълбочина, разказаха спасителите. Техните усилия и най-вече вдигането на кръста от Ники Тумбев бяха посрещнати с ръкопляскания и одобрителни възгласи от близо стотината зрители на двата бряга на реката. Така, след като Богоявленският кръст бе изваден след повече от денонощие издирване, костандовци си отдъхнаха, че градчето няма да бъде сполетяно от някакво нещастие или лоша поличба.", "date": "2019.01.08", "title": "Пазарджик: Почти два дни търсиха Богоявленския кръст в ледените води на река Мътница в град Костандово"}
{"url": "http://www.focus-news.net/news/2019/01/08/2609660/pregled-na-osnovnite-temi-vav-varnenskiya-pechat.html", "text": "„До март кондукторите изчезват от автобуси и тролеи“, пише на първа страница на вестник  „Черно море“ . Ориентировъчно до март хартиените билети във варненския градски транспорт трябва да останат в миналото. Гражданите на Варна ще плащат изцяло за електронни карти и билети. Това съобщи пред журналисти кметът Иван Портних. Той уточни, че това ще стане след приемане от Общинския съвет на новата тарифна и транспортна схема на Варна. Ориентировъчно до края на януари – средата на февруари във всички автобуси трябва да заработи електронната билетна система, която ще улесни всички. „Варненци искат разширяване на „синята зона“, пише още изданието. Граждани на Варна внасят подписки в общината, за да се разшири обхвата на „синята зона“. Те живеят в периферията на платеното паркиране или в съседни улици. Това съобщи пред медиите кметът на Варна Иван Портних. Общинският съвет трябва да разгледа втория етап от проекта за „синята зона“, който да обхване район между Бизнес хотела, Кооперативния пазар, МБАЛ „Св. Анна“, кметство „Приморски“ и ВВМУ „Н. Й. Вапцаров“. „Зоопаркът приема коледни елхи за храна на животните“ се казва още във вестника. Всеки ден от 9.00 до 16.30 часа на касата на зоопарка ще се приемат коледните елхички, които варненци така или иначе предстои да изхвърлят. Ако си направите труда да ги занесете до зоологическата градина, ще помогнете. Ако елхите са все още свежи, те стават за храна на част от животните, защото в тях има ценни хранителни вещества. „Обучиха нови 138 водни спасители“, се съобщава във вестника. БЧК ² Варна, обучи нови 138 водни спасители през 2018 г. Други 585 със сертификати за завършен курс получиха възможност за работа, след като преминаха успешно проверката за физическа пригодност. „Пътят до Златни пясъци става общински“, пише още във вестника. „Не се притеснявайте за винетки до Тополи и Златни пясъци“, посочи кметът на Варна Иван Портних на брифинг в общината с медиите навръх имения си ден. След приклȊчване на ремонта на пътя до Златните той трябва да бъде прехвърлен от републиканската пътна мрежа в общинската, както е по обхвата на общия устройствен план. Това важи за пътищата до Звездица, Константиново, Тополи, Казашко и летището. „Водата във Варна спира заради големите инфраструктурни ремонти“, се казва още във вестника. Качеството на водата на „ВиК“ – Варна, е над 95% по стандарта, правят се засичания от РИОКОЗ. „Необходимостта от спиранията на водата във Варна не са от нашето дружество. В града се строи усилено, темповете са високи и всички водопроводи на ВиК преминават през трасето на новия бул. „В. Левски“. Това налага изместването на водопроводи, захранващи както центъра, така и други части на Варна. Няма как да стане мигновено. Нека хората да бъдат търпеливи. „ВиК“ – Варна, спира водата по желание на строителя. Чрез общината има искане до нас и ние оказваме съдействие“, каза в сутрешния блок на тв „Черно море“ Валентин Вълканов, управител на „ВиК“ – Варна. На 8 и 10 януари ще бъде спряна водата за по 12 ч. от ул. „Струга“, в районите вдясно и вляво.", "date": "2019.01.08", "title": "Преглед на основните теми във варненския печат"}
{"url": "http://www.focus-news.net/news/2019/01/08/2609663/kyustendil-minus-14-gradusa-e-otchetenata-nay-niska-temperatura-v-oblastta.html", "text": "Минус 14 градуса е отчетената най-ниска температура в Кюстендил. Това съобщиха за  Радио „Фокус” – Кюстендил  от Националния институт по метеорология и хидрология (НИМХ). За област Кюстендил е обявен жълт код за опасни метеорологични явления. Дневните температури ще останат отрицателни през целия ден. Към 8.00 часа в оперативния център на Община Кюстендил няма постъпили сигнали, касаещи студеното време. Не са подавани сигнали за бедстващи хора или населени места без електроенергия, както и населени места без достъп до тях. \r\nВенцеслав ИЛЧЕВ", "date": "2019.01.08", "title": "Кюстендил: Минус 14 градуса е отчетената най-ниска температура в областта"}
{"url": "http://www.focus-news.net/news/2019/01/08/2609664/montana-49-godishen-mazh-e-zadarzhan-za-sbivane-v-grad-varshets.html", "text": "49-годишен мъж е задържан за сбиване в град Вършец. Това съобщиха от  ОДМВР – Монтана . На 07 януари около 18.10 часа на ул. „България” в град Вършец възниква словестен спор между 40-годишен мъж с инициали И.Д. от град Монтана и 49-годишен мъж с инициали И.Ц. от гр. Вършец, който впоследствие преминава във физическа саморазправа. При сбиването е причинена фрактура на носната кухина на 40-годишния мъж. По случая са установени свидетели очевидци. След проведени оперативно-издирвателни мероприятия служители на РУ - Вършец са установили в дома му извършителя – 49-годишният мъж. Задържан е с полицейска мярка за срок до 24 часа. По случая е образувано досъдебно производство.", "date": "2019.01.08", "title": "Монтана: 49-годишен мъж е задържан за сбиване в град Вършец"}
{"url": "http://www.focus-news.net/news/2019/01/08/2609639/politico-italianskiyat-vitsepremier-di-mayo-prizova-zhaltite-zhiletki-da-ne-se-predavat.html", "text": "Вицепремиерът на Италия Луиджи ди Майо призова „жълтите жилетки“ във Франция да не се предават“ и заяви, че Рим следи тяхната „битка, от деня, в който започна за първи път“, пише  европейската редакция на Politico . \r\nИзданието припомня, че движението на „жълтите жилетки“ започна през ноември в рамките на протеста срещу увеличаването на цените на петрола и акциза върху горивата, от което правителството в Париж в последствие се отказа. \r\nВ понеделник на официалната страница на Движението 5 Звезди бе публикуван материал на ди Майо, в който той казва ,че във Франция и Италия „политиката е станала глуха за нуждите на гражданите, които са били държани извън най-важните решения, засягащи хората“. \r\nТой добави, че \"викът, който се издига силно от френските площади, в крайна сметка е от „пуснете ни да участваме!“ \r\nТой призова демонстрантите да продължат, като отбеляза, че Движението 5 Звезди е влязло в италианския парламент по-малко от четири години след създаването си, „въпреки обидите и насмешките“ и добави, че „тези, които ни дразнеха (в миналото), днес ги няма на политическата сцена“. \r\nОсвен това ди Майо предложи подкрепата на своята партия и заяви, че може да предостави на протестиращите „да използват някои от функциите на нашия софтуер, например призивите за действие за организиране на срещи, или система за гласуване, чрез която да се избират кандидати за избори“. \r\nПревод и редакция:", "date": "2019.01.08", "title": "Politico: Италианският вицепремиер ди Майо призова „жълтите жилетки“ да не се предават"}
{"url": "http://www.focus-news.net/news/2019/01/08/2609666/kyustendil-petima-dushi-sa-postradali-pri-paten-intsident-na-krastovishteto-na-ul-spartak-i-ul-stoyan-venev.html", "text": "Петима души са пострадали при пътен инцидент в Кюстендил, съобщиха от  ОДМВР – Кюстендил . Инцидентът е възникнал на 7 януари на кръстовището на улиците „Спартак“ и „Стоян Венев“ в Кюстендил. 18-годишен водач на лек автомобил е отнел предимство на движеща се по улица „Спартак“ друга кола, автомобилът се е завъртял и се е ударил в насрещно движещ се лек автомобил. При произшествието са пострадали единият от шофьорите и четирима пътници, оказана им е медицинска помощ в кюстендилската болница. По първоначални данни са без опасност за живота. По случая е започнато досъдебно производство в Районно управление – Кюстендил, уведомен е дежурен прокурор.", "date": "2019.01.08", "title": "Кюстендил: Петима души са пострадали при пътен инцидент на кръстовището на ул. „Спартак“ и ул. „Стоян Венев“"}
{"url": "http://www.focus-news.net/news/2019/01/08/2609667/montana-48-godishen-mazh-otkradnal-400-lv-i-lichni-dokumenti-ot-64-godishen-mazh-v-selo-septemvriytsi.html", "text": "48-годишен мъж откраднал 400 лв. и лични документи от 64-годишен мъж в село Септемврийци. Това съобщиха от  ОДМВР – Монтана . На 7 януари около 14.00 часа на ул. „Марица” в с. Септемврийци неизвестен извършител блъснал в гърба и повалил на земята 64-годишен местен жител и му отнел от джоба на връхна дреха 400 лв. и лични документи. Сигналът за кражбата е подаден около 16.00 ч. в участък Вълчедръм при РУ Лом. В резултат на незабавно проведените оперативно-издирвателни действия служители на участъка са установили извършителя - криминално проявеният и многократно осъждан 48-годишен мъж с инициали И.М. от същото село. По случая е образувано досъдебно производство. Извършени са процесуално-следствени действия, проведени са разпити на свидетели. Личните документи и сумата в размер на 355 лв. са върнати на собственика. Извършителят е задържан за срок от 24 часа в РУ Лом. Работа по изясняване и документиране на случая продължава в Участък Вълчедръм.", "date": "2019.01.08", "title": "Монтана: 48-годишен мъж откраднал 400 лв. и лични документи от 64-годишен мъж в село Септемврийци"}
{"url": "http://www.focus-news.net/news/2019/01/08/2609665/varna-stotitsi-abonati-v-grada-shte-badat-bez-voda-zaradi-izgrazhdane-na-novi-vodoprovodni-vrazki-po-bul-vasil-levski.html", "text": "Стотици абонати във Варна остават без водоподаване за половин денонощие поради изграждане на нови водопроводни връзки по трасето на новия бул. „Васил Левски“. Това съобщиха за  Радио „Фокус“ – Варна  от дружеството „Водоснабдяване и канализация“. До около 21.00 часа днес без вода ще бъдат адреси в района, заключен между улиците – „Струга“, „Капитан Райчо“, „Д-р Пискюлиев“, „Отец Паисий“ и бул. „Сливница“, както и в района на автогарата. \r\nДиана СТОЕВА", "date": "2019.01.08", "title": "Варна: Стотици абонати в града ще бъдат без вода заради изграждане на нови водопроводни връзки по бул. „Васил Левски“"}
{"url": "http://www.focus-news.net/news/2019/01/08/2609668/vidin-3-godishno-dete-e-s-mnozhestvo-izgaryaniya-sled-pozhar-v-belogradchik.html", "text": "3-годишно дете е с множество изгаряния след пожар в Белоградчик. Това съобщиха от  ГД „Пожарна безопасност и защита на населението“ . Детето е транспортирано в УМБАЛСМ „Пирогов“. Сигналът за пожара е подаден на 7 януари в 9:07 часа. Пожарът е възникнал в едноетажна къща на ул. „Г. С. Раковски“ №12. При инцидента са пострадали и двама мъже на 22 и на 23 години. Единият е настанен е за лечение в ЦСМП- Видин с порезни рани и изгаряния, а другият е с изгаряния и е освободен за домашно лечение.", "date": "2019.01.08", "title": "Видин: 3-годишно дете е с множество изгаряния след пожар в Белоградчик"}
{"url": "http://www.focus-news.net/news/2019/01/08/2609655/emagazinmakedoniya-v-makedonskiya-parlament-v-sryada-zapochva-finala-na-promenite-na-konstitutsiyata-shte-ima-li-kvalifitsirano-mnozinstvoi.html", "text": "На заседание 75, насрочено за сряда в македонския парламент, започва последният дебат за конституционните промени, произтичащи от Договора за името между Скопие и Атина, с който, освен другото, името на западната ни съседка ще стане Северна Македония, пише един от най-големите онлайн ресурси в Македония  „еМагазин“ . \r\nОстава да се види дали премиерът Зоран Заев ще успее да осигури мнозинство от две трети, което е нужно за финализирането на процеса по промяна на Конституцията. \r\nДвижението БЕСА е предложило три промени на Конституцията и една на Конституционния закон, за да се прецизира, че държавата не е моноетническа, както предполага частта „македонско гражданство“. \r\n„Алианса на албанците“ на Зиядин Села иска премахване на „македонско“ от документите за гражданство на албанците в страната, както и въвеждане на албанския език като конституционна категория. \r\nОт друга страна, посочва изданието, неофициално се е разбрало, че осемте отцепници от ВМРО-ДПМНЕ няма да гласуват за конституционните промени, ако Заев се съгласи на исканията на БЕСА. \r\nВероятно, най-късно до 15 януари ще се знае как ще завърши всичко в македонския парламент относно промените на Конституцията, а след това ще остане ратификацията на Преспанския договор в гръцкия парламент, като последно условие, за да влезе той в сила. \r\nПревод и редакция:", "date": "2019.01.08", "title": "„еМагазин“(Македония): В македонския парламент в сряда започва финала на промените на Конституцията: Ще има ли квалифицирано мнозинство?"}
{"url": "http://www.focus-news.net/news/2019/01/08/2609677/razgrad-dvama-mazhe-sa-postradali-pri-vzriv-na-gazova-butilka-v-kashta-v-grada.html", "text": "Двама мъже са пострадали при взрив на газова бутилка в къща в Разград. Това съобщиха от  ОДМВР - Разград . Инцидентът станал около 14.30 часа на 7 януари при боравене с неизправна бутилка, която се възпламенила. Двамата пострадали са откарани в МБАЛ - Разград. В Хирургично отделение е оставен за лечение 44-годишен мъж. Другият е с втора степен изгаряния и опасност за живота, като е транспортиран в МБАЛ - Русе. По случая е започнато досъдебно производство.", "date": "2019.01.08", "title": "Разград: Двама мъже са пострадали при взрив на газова бутилка в къща в града"}
{"url": "http://www.focus-news.net/news/2019/01/08/2609676/vidin-nivoto-na-reka-dunav-se-e-povishilo-s-22-sm-pri-novo-selo-prez-izminaloto-denonoshtie.html", "text": "Нивото на река Дунав се е повишило с 22 см при Ново село през изминалото денонощие и водният стоеж е 194 см, съобщиха от местната  Хидрометеорологична станция . Нивото на реката край Видин е 227 см, регистрираното повишение е от 10 см.  Край Лом през последното денонощие е измерено повишение от 4 см и водният стоеж е 253 см. Нивото на реката край Оряхово е 136 см, там е регистрирано понижение за последното денонощие от 7 см. Температурата на водата край Ново село е 1.9 градуса, край Оряхово е 4.1 градуса.", "date": "2019.01.08", "title": "Видин: Нивото на река Дунав се е повишило с 22 см при Ново село през изминалото денонощие"}
{"url": "http://www.focus-news.net/news/2019/01/08/2609672/sport-arsenal-manchestar-yunayted-e-derbito-na-4-iya-krag-na-fa-kap.html", "text": "Жребият за 4-ия кръг на ФА Къп определи Арсенал да приеме Манчестър Юнайтед. Двата тима са спечелили общо 25 пъти трофея. Мачовете от този етап на Купата на Англия ще се проведат от 25 до 28 януари. Сред другите двойки са: \r\nМилуол – Евертън \r\nЧелси срещу Шефилд Уензди или Лутън \r\nМанчестър  Сити – Бърнли \r\nКристъл Палас - Тотнъм", "date": "2019.01.08", "title": "Спорт: Арсенал – Манчестър Юнайтед е дербито на 4-ия кръг на ФА Къп"}
{"url": "http://www.focus-news.net/news/2019/01/08/2609674/pazardzhik-chetiri-snegorina-i-dve-mashini-za-opesachavane-se-izpolzvat-za-zimnoto-pochistvane-na-patishtata-v-obshtina-peshtera.html", "text": "Спокойна е обстановката в община Пещера след обилния снеговалеж от последните дни. Това каза за  Радио „Фокус“ – Пазарджик  Иван Спиров, директор на ОП „Чистота и поддържане на пътната инфраструктура“. По думите му снежната покривка към момента е около 4 см. „Обработени с луга са основните улици в Пещера и прилежащите две села, както и пътя към летовище „Свети Константин“. Пътят от Пещера до язовир Батак е проходим. През зимния период разчитаме на четири снегорина и две машини за опесъчаване, като на едната от тях можем да пригодим също гребло и да я използване за чистете на сняг при по-екстремни условия“, уточни Спиров. Той допълни, че маркировката по общинските пътища е в добро състояние, единствено тази до летовището се нуждае от освежаване. \r\nАлбена ЖИЛЕКОВА", "date": "2019.01.08", "title": "Пазарджик: Четири снегорина и две машини за опесъчаване се използват за зимното почистване на пътищата в община Пещера"}
{"url": "http://www.focus-news.net/news/2019/01/08/2609675/varna-86-godishen-mazh-e-postradal-pri-pozhar-v-apartament-v-zhk-vladislav-varnenchik.html", "text": "86-годишен мъж е пострадал при пожар в апартамент в града. Това съобщиха от  ГД „Пожарна безопасност и защита на населението“ . Сигналът за инцидента е подаден на 7 януари в 16.56 часа. Пожарът е възникнал в апартамент в ж.к. „Владислав Варненчик“. Пострадалият е настанен в токсикология на „Военноморска болница Варна“.", "date": "2019.01.08", "title": "Варна: 86-годишен мъж е пострадал при пожар в апартамент в ж.к. „Владислав Варненчик“"}
{"url": "http://www.focus-news.net/news/2019/01/08/2609671/georgi-ikonomov-kmet-na-bansko-2018-godina-beshe-uspeshna-za-grada.html", "text": "2018 година беше успешна за Банско. Това каза за  Радио „Фокус“ - Пирин  Георги Икономов, кмет на Община Банско. По думите му годината е била мирна и спокойна, не е имало някакви сътресения и природни катаклизми, което всъщност е най-важното. „Завършихме една много хубава улица-парк, винаги съм казвал, че това е голяма придобивка за Банско, става дума за улица „Гоце Делчев“, чиито трети последен етап беше завършен. Продължихме с втори етап на улица „Пирин“. Направихме реконструкция на улици в Добринище и Банско. Започнахме изграждането на нова детска градина, както и на корекция и подпорни стени на река Глазне в една част от града, където нямаше такива. Доста неща са започнати, други са свършени, но никога не трябва да забравяме, че не разполагаме сами с времето си, тъй като всеки ден кметовете се срещат с хора по едни или други проблеми, които се опитваме да разрешим, а това също изисква изключително много време и енергия. Не може да се съди за един кмет само по инфраструктурните проекти“, коментира той. Георги Икономов отбеляза, че нещата трябва да се гледат по-комплексно, както и че е много важно хората да са доволни от администрацията и от отношението на кмета към тях. \r\nНатали СТЕФАНОВА", "date": "2019.01.08", "title": "Георги Икономов, кмет на Банско: 2018 година беше успешна за града"}
{"url": "http://www.focus-news.net/news/2019/01/08/2609680/dimitar-margaritov-kzp-pri-preprodavaneto-na-podaratsi-prez-sotsialnite-mrezhi-tryabva-da-tarsim-nadezhdna-komunikatsiya-s-predlagashtiya-ofertata.html", "text": "Все по-популярни стават продажбите в интернет между физически лица – в социалните мрежи, чрез различни платформи. Вероятно в този период много хора ще опитат да препродадат по този начин някои от подаръците, които са получили за празниците. Други пък ще разчитат да си купят съвсем нова дреха или вещ от някой, който просто иска да се „освободи” от тях, защото му се повтарят или не са съвсем по негов вкус. За какво да се внимава при такива покупки, предупреди председателят на Комисията за защита на потребителите (КЗП) Димитър Маргаритов, съобщиха от  пресцентъра на Комисията.  \r\n„Основният съвет е хората да бъдат внимателни и да не разчитат на оферти от непознати. Особено, когато няма възможност да се свържат пряко с тези потребители на социалните мрежи. Защото, макар и да предлагат различни стоки и услуги, обикновено това са просто потребители, които могат да направят някакъв профил, известно време да прекарат в тази социална мрежа и после да изчезнат безследно”, заяви Маргаритов в сутрешния блок на телевизия Канал 3. Той потвърди, че в КЗП все по-често се получават сигнали от хора, които са попадали на подобен тип некоректни „търговци”.  \r\n„Има доста рискове, тъй като тези общувания не могат да бъдат подведени под знаменателя на Закона за защита на потребителите. Това са отношения между физически лица, които поначало нямат търговски елемент, а по-скоро гражданскоправен”, обясни председателят на КЗП. И посъветва, когато прибягваме до такива взаимоотношения, да проверяваме внимателно, за да сме сигурни, че насреща не стои някой, който единствено има за цел да ни подведе – да вземе парите и да не ни достави нищо или пък да получим нещо съвършено различно от видяното на снимката. „Ако има отзиви от други потребители, които вече са осъществили реална сделка, това също би било полезно да се ориентираме”, добави Маргаритов.  \r\nТой обобщи, че „основните белези на това комуникиране би трябвало да бъдат надеждност и възможност за пряк контакт”.   \r\nДимитър Маргаритов постави акцент и на това, че сега сигурно много потребители в мрежите и в електронните платформи ще продават различен тип стоки, като ги представят за нови, неупотребявани, на много изгодни цени. „Именно на това трябва да спрат вниманието си потребителите, които все пак смятат да закупят по този начин нещо. Дали пък някъде в електронен магазин, няма да намерят по-изгодна цена или оферта за същото или подобно нещо. Не е изключено, някой да спекулира с това, че цената е много ниска, а тя да бъде много по-ниска на друго място, където съвсем стандартно се продава”, коментира той. „Може част от тези стоки, които се представят за неизползвани подаръци, да не са толкова нови, за колкото се представят, а да са били употребявани известно време и да се продават, защото вече не са необходими на този, който иска да се освободи от тях”, добави Маргаритов.  \r\nВажно е да пазим осъществилата се кореспонденция по повод покупката. Още по-добре би било, ако се снабдим с касовия бон, който е бил издаден на този, който първоначално е закупил стоката от дадения търговец. Това ще ни даде възможност при възникването на проблем във връзка с дефект например, да отправим претенцията си към първоначалния продавач.", "date": "2019.01.08", "title": "Димитър Маргаритов, КЗП: При препродаването на подаръци през социалните мрежи трябва да търсим надеждна комуникация с предлагащия офертата"}
{"url": "http://www.focus-news.net/news/2019/01/08/2609669/pazardzhik-v-selo-golyamo-belovo-izpalnyavat-rituala-kapanki-na-babinden.html", "text": "По традиция в село Голямо Белово на 8 януари изпълняват ритуала „Къпанки”. Това съобщи за  Радио „Фокус“ – Пазарджик  Росица Данкова, кмет на населеното място. По думите ѝ на този ден се отдава почит на бабите, дарили нов живот. „По традиция младите майки и свекърви отиват на реката и там свекървите измиват ръцете си, като снахата им подава сапун и паричка. От своя страна, бабата приготвя цвете, с което закичва младата майка като и пожелава здраве. Събират се деца, които са родени през изминалата една година, като за тях се подготвят различни подаръци. Ритуалът обикновено е придружен и от кулинарна изложба“, обясни Данкова. Тя допълни, че през последните години се оформя и друга традиция, а именно, чрез заря за се отбелязва денят, в който в село Голямо Белово се ражда дете. \r\nВаня НИКОЛОВА", "date": "2019.01.08", "title": "Пазарджик: В село Голямо Белово изпълняват ритуала „Къпанки” на Бабинден"}
{"url": "http://www.focus-news.net/news/2019/01/08/2609681/pazardzhik-okrazhniyat-sad-shte-gleda-delo-sreshtu-mazh-obvinen-za-pritezhanie-i-razprostranenie-na-narkotichni-veshtestva.html", "text": "Окръжният съд ще гледа дело срещу мъж, обвинен за притежание и разпространение на наркотични вещества. Това каза за  Радио „Фокус“ - Пазарджик  Маринела Георгиева от администрацията на Съда. Делото е образувано по въззивна жалба на лице с инициали И.П. срещу присъда по НОХД № 73/2018 год. на Районен съд – Пещера, с която е признат за виновен в това, че на 28 август 2017 г. в лек автомобил и в дома си в село Козарско е държал общо марихуана на стойност 554.34 лв., 40 бр. таблетки от лекарствения продукт ,,SUBOXONE“ на стойност 229.60 лв. и е отглеждал в дома си 15 бр. растения марихуана, с общо тегло на листната маса 579.6 гр на стойност  3 477 лева. Осъден е на едно общо наказание в размер на 1 година и 8 месеца лишаване от свобода при първоначален общ режим на изтърпяване на наказанието и глоба в размер на 5000 лв. Докладчик съдия на делото е Александър Александров, началото е от 14.00 часа. \r\nРадослава МУРДЖЕВА", "date": "2019.01.08", "title": "Пазарджик: Окръжният съд ще гледа дело срещу мъж, обвинен за притежание и разпространение на наркотични вещества"}
{"url": "http://www.focus-news.net/news/2019/01/08/2609678/sofiya-dva-avtobusa-sa-izgoreli-v-zhk-orlandovtsi.html", "text": "Два автобуса са изгорели в ж.к. „Орландовци“. Това съобщиха от  ГД „Пожарна безопасност и защита на населението“ . Сигналът за пожара е подаден на 7 януари в 00.54 часа. Унищожени са 2 автобуса „Неоплан“. Трети автобус и паркиран наблизо камион са обгорели частично. Превозните средства са се намирали на паркинг. Пожарникарите са спасили от изгаряне 2 автобуса и тежкотоварен камион.", "date": "2019.01.08", "title": "София: Два автобуса са изгорели в ж.к. „Орландовци“"}
{"url": "http://www.focus-news.net/news/2019/01/08/2609682/stara-zagora-mazh-e-ubil-zhena-si-pri-semeen-skandal.html", "text": "Жена е починала след като е била наръгана с нож от съпруга си по време на семеен скандал. Това съобщиха за Агенция \"Фокус\" от  ОДМВР – Стара Загора . Сигналът е получен в ОДМВР – Стара Загора на 7 януари около 16.00 часа. Мъжът не е избягал и не се е съпротивлявал при задържането от полицията.", "date": "2019.01.08", "title": "Стара Загора: Мъж е убил жена си при семеен скандал"}
{"url": "http://www.focus-news.net/news/2019/01/08/2609679/razgrad-66-godishen-mazh-ot-selo-podayva-e-stanal-zhertva-na-telefonna-izmama-sas-sumata-ot-2000-lv.html", "text": "66-годишен мъж от село Подайва е станал жертва на телефонна измама със сумата от 2000 лв. Това съобщиха от  ОДМВР - Разград . Около 10.00 часа на 5 януари потърпевшият получил обаждане, в което се твърдяло, че трябва да предаде наличните си пари във връзка с провеждаща се полицейска акция за залавяне на телефонни измамници. Около 14.00 часа същия ден мъжът оставил 2000 лв. в полиетиленов плик до табелата за край на населено място в посока село Здравец. Образувано е досъдебно производство.", "date": "2019.01.08", "title": "Разград: 66-годишен мъж от село Подайва е станал жертва на телефонна измама със сумата от 2000 лв."}
{"url": "http://www.focus-news.net/news/2019/01/08/2609673/ministar-krasimir-karakachanov-shte-se-sreshtne-s-kmeta-na-selo-voyvodinovo-dimitar-toskov-i-kmeta-na-obshtina-maritsa-dimitar-ivanov.html", "text": "Вицепремиерът и министър на отбраната Красимир Каракачанов ще се срещне с кмета на село Войводиново Димитър Тосков и кмета на Община Марица Димитър Иванов във връзка с инцидента от последните дни с военнослужещия от 68-ма бригада ефрейтор Валентин Димов. Това съобщиха от пресцентъра на  Министерство на отбраната . На срещата ще присъства и директорът на РДВР - Пловдив.", "date": "2019.01.08", "title": "Министър Красимир Каракачанов ще се срещне с кмета на село Войводиново Димитър Тосков и кмета на Община Марица Димитър Иванов"}
{"url": "http://www.focus-news.net/news/2019/01/08/2609684/targovishte-tovaren-avtomobil-se-e-preobarnal-v-kanavka-pri-razklona-za-selo-kamburovo.html", "text": "Товарен автомобил се е преобърнал в канавка при разклона за село Камбурово. Това съобщиха от  ОДМВР - Търговище . Служители на РС ПБЗН - Омуртаг са реагирали на получения сигнал за възникнал пътен инцидент в 19.40 часа на 7 януари. Товарен автомобил „ДАФ“ се е обърнал на първокласен път София - Варна на около 2-3 км преди разклона за с. Камбурово, община Омуртаг. Автомобилът, пътуващ в посока София, се е обърнал в канавка край пътното платно. Пожарникарите са помогнали на водача да излезе от кабината, тъй като той не е успял да отвори вратата ѝ. Същият е бил откаран за преглед в МБАЛ - Търговище, след който е бил освободен за домашно лечение. Превозваният товар ще бъде прехвърлен в друго МПС, а заседналият товарен автомобил ще бъде изтеглен с помощта на специализирана техника.", "date": "2019.01.08", "title": "Търговище: Товарен автомобил се е преобърнал в канавка при разклона за село Камбурово"}
{"url": "http://www.focus-news.net/news/2019/01/08/2609687/smolyan-profilaktikata-na-pluvniya-baseyn-v-grada-se-udalzhava-do-10-yanuari.html", "text": "Профилактиката на плувния басейн в града се удължава до 10 януари. Това съобщиха от пресцентъра на  Община Смолян .", "date": "2019.01.08", "title": "Смолян: Профилактиката на плувния басейн в града се удължава до 10 януари"}
{"url": "http://www.focus-news.net/news/2019/01/08/2609686/veliko-tarnovo-500-litra-gorivo-i-akumulator-sa-otkradnati-ot-tovaren-avtomobil-v-selo-vodoley.html", "text": "500 литра гориво, акумулатор и резервна гума са откраднати от товарен автомобил в село Водолей. Това съобщиха от  ОДМВР – Велико Търново . Кражбата е извършена в периода 6 -7 януари, а автомобилът е бил паркиран пред жилище в село Водолей. На местопроизшествието е извършен оглед. По случая е образувано досъдебно производство.", "date": "2019.01.08", "title": "Велико Търново: 500 литра гориво и акумулатор са откраднати от товарен автомобил в село Водолей"}
{"url": "http://www.focus-news.net/news/2019/01/08/2609685/kardzhali-23-godishen-mazh-e-zadarzhan-za-poboy-nad-sluzhitel-na-zavedenie.html", "text": "23-годишен мъж е задържан за побой над 22-годишен служител на заведение. Това съобщиха от  ОДМВР – Кърджали . Нападението е станало около 10.00 часа на 3 януари, когато мъжът влязъл в кафене и нанесъл побой на 22-годишен служител, след което се укрил. Извършителят на хулиганството е установен на 7 януари и задържан за срок до 24 часа. Материалите ще бъдат внесени в съда по Указа за борба с дребното хулиганство за налагане на административна санкция.", "date": "2019.01.08", "title": "Кърджали: 23-годишен мъж е задържан за побой над служител на заведение"}
{"url": "http://www.focus-news.net/news/2019/01/08/2609689/d-r-emiliya-baeva-zam-kmet-na-dobrich-vremennata-kashta-za-nastanyavane-ima-kapatsiteta-da-osiguri-podslon-i-hrana-na-nuzhdaeshti-se-v-studenite-zimni-dni.html", "text": "Временната къща за настаняване има капацитета да осигури подслон и храна на нуждаещи се в студените зимни дни. През изминалите почивни дни само един човек е бил настанен там. Това съобщи зам.-кметът „Хуманитарни дейности“ д-р Емилия Баева, предаде кореспондентът на  Радио „Фокус” – Варна . Капацитетът на къщата е за шестима души, плюс още двама. Настаняват се бездомни хора, без здравословни и алкохолни проблеми. Осигурено е изхранване за обитателите на временната къща за настаняване. Д-р Баева отбеляза, че са направени много дарения, за което общината изказва благодарност. Приютът се намира по ул. „Иван Пенаков“ 37, зад сградата на бившата Стоматология. В града са разкрити приюти и на други места – към църквата „Св. Троица“ и Фондация „Ръка за помощ“ по ул. „Шипка“.  \r\nЖулиета НИКОЛОВА", "date": "2019.01.08", "title": "Д-р Емилия Баева, зам.-кмет на Добрич: Временната къща за настаняване има капацитета да осигури подслон и храна на нуждаещи се в студените зимни дни"}
{"url": "http://www.focus-news.net/news/2019/01/08/2609690/bsp-shte-dade-preskonferentsiya-v-tsentralata-na-partiyata.html", "text": "От 14:00 часа, в централата на БСП на ул. „Позитано” № 20, ще се проведе пресконференция. Това съобщиха от  пресцентъра на Националния съвет на БСП.", "date": "2019.01.08", "title": "БСП ще даде  пресконференция в централата на партията"}
{"url": "http://www.focus-news.net/news/2019/01/08/2609694/ombudsmanat-maya-manolova-vnese-zhalba-v-konstitutsionniya-sad-sreshtu-promenite-v-zakona-za-gorivata-shte-atakuva-oshte-dva-zakona.html", "text": "Омбудсманът Мая Манолова внесе жалба в Конституционния съд срещу изискванията в новия Закон за горивата. Това съобщиха от  пресофиса на омбудсмана . Общественият защитник е категоричен, че те не само нанасят тежък удар върху малките търговци и превозвачи на горива, но са и удар срещу българските граждани в качеството им на потребители, тъй като фалитът на малките бензиностанции ще доведе до ограничаване на конкуренцията и засилването на монополизма. „В закона са заложени непосилни изисквания за висок уставен капитал –  20 000 лв. за малка бензиностанция, 1 000 000 лв. за условно наречения „търговец на едро“, абсурдни изисквания за големина на складовете, за вместимост на съдовете, за брой бутилки за втечнен газ. Това е закон, който притиска в ъгъла малките търговци на горива“, е позицията на омбудсмана. В жалбата си до КС Манолова пише, че „с поставянето на трудно изпълними и несъразмерно високи във финансово изражение прагове и изисквания под формата на рестрикции при административното регулиране на дейностите, свързани с нефт и продукти от нефтен произход, законодателят на практика ограничава кръга от икономически субекти, които могат да извършват тези дейности и по такъв начин „естествено“ се създават условия за ограничаване на конкуренцията и за монополизъм“. Манолова е категорична, че промените ще доведат до увеличение на цената на горивата, както и че ще се затрудни достъпа на българските граждани в малките и отдалечени населени места, тъй като големите вериги нямат икономически интерес да правят там свои обекти. В следващите дни омбудсманът ще атакува още два закона пред КС – текстове в Закона за регулиране на водоснабдителните и канализационните услуги, които се отнасят за единната цена на ВиК услуга в рамките на една обособена територия и в Закона за държавния бюджет, с които се отряза правото на пенсионирани държавни служители да заемат държавна служба.", "date": "2019.01.08", "title": "Омбудсманът Мая Манолова внесе жалба в Конституционния съд срещу промените в Закона за горивата, ще атакува още два закона"}
{"url": "http://www.focus-news.net/news/2019/01/08/2609692/dobrich-dve-avarii-po-vodoprenosnata-mrezha-se-otstranyavat-v-zhk-stroitel-i-po-ul-boycho-ognyanov.html", "text": "Две аварии по водопреносната мрежа се отстраняват в ж.к. „Строител“ и по ул. „Бойчо Огнянов“, по информация на ВиК - Добрич, предаде кореспондентът на  Радио „Фокус” – Варна . Аварии има и по водопреносната мрежа в областта. Работи се в село Карапелит, където има две аварии; в село Житница, на Помпена станция  Оброчище \" и в село Батово; в община Каварна -  по ул. \"Стефан Караджа“ и в района на Водоем „Камен бряг“; в Генерал Тошево – село Бежаново и в Шабла - село Стаевци. \r\nЖулиета НИКОЛОВА", "date": "2019.01.08", "title": "Добрич: Две аварии по водопреносната мрежа се отстраняват в ж.к. „Строител“ и по ул. „Бойчо Огнянов“"}
{"url": "http://www.focus-news.net/news/2019/01/08/2609691/smolyan-70-godishen-mazh-ot-nedelino-e-otkrit-premraznal-sled-kato-e-obyaven-za-izdirvane-ot-blizkite-mu.html", "text": "70-годишен мъж от Неделино е открит премръзнал, след като е обявен за издирване от близките му. Това съобщиха от  ОДМВР – Смолян .  На 07 януари 2019 г. служители на участъка в Неделино към РУ - Златоград са открили обявения за изчезнал от близките му 70-годишен мъж от Неделино. Възрастният мъж е в добро здравословно състояние. Той е самотно живеещ и е бил издирван и друг път. На 06 януари 2018 г. около обяд той е бил забелязан последно до кръстовището в Горно Неделино на изхода на града. Четирима служители от участъка незабавно са предприели издирвателни действия, тъй като възрастният мъж е прекарал нощта на открито и при ниските температури това е опасно за живота му. Освен личното издирване, полицейските служители осъществяват връзка с кметовете на всички населени места, намиращи се в посоката в която е забелязан изчезналият, с цел да бъде установено дали е забелязан в някое от тях. След щателен обход на местности в посоката на движение на възрастния мъж, той е намерен в местността Шадийца, землище на град Неделино, легнал на снега, премръзнал и отпаднал. След прибирането си в къщи, мъжът се е затоплил и е в добро здраве, невредим.", "date": "2019.01.08", "title": "Смолян: 70-годишен мъж от Неделино е открит премръзнал, след като е обявен за издирване от близките му"}
{"url": "http://www.focus-news.net/news/2019/01/08/2609683/faktor-makedoniya-ako-zoran-zaev-prieme-iskaniyata-na-kasami-i-sela-osemte-ottsepnitsi-ot-vmro-dpmne-shte-otkazhat-da-glasuvat-za-konstitutsionnite-promeni.html", "text": "Един ден разделя македонските депутати от началото на дебатите за конституционните промени. Междувременно, премиерът Зоран Заев се оказа „разпънат“ между две страни, пише  скопското електронно издание „Фактор“ . \r\nКакто посочва медията, осмината депутати, които се отцепиха от ВМРО-ДПМНЕ, за да гласуват „за“ започване на процеса по промяна на конституцията, няма да ги подкрепят на окончателното гласуване, ако министър-председателят реши да се съобрази с исканията на председателите на „Алианса на албанците“ и опозиционното крило на Движение „БЕСА“ Зиядин Села и Билал Касами да няма „македонско“ в документите за гражданство, тъй като това противоречи на гаранциите за утвърждаване на мултиетническия характер на страната. Освен това те искат албанският език да е втори служебен език и да е част от Преамбюла на Основния закон. \r\nПоследната фаза от конституционните промени, предвидени с Договора от Преспа, започва в сряда, когато депутатите се завръщат към работните си задължения, отбелязва „Фактор“. \r\nПревод и редакция:", "date": "2019.01.08", "title": "„Фактор“ (Македония): Ако Зоран Заев приеме исканията на Касами и Села, осемте отцепници от ВМРО-ДПМНЕ ще откажат да гласуват за конституционните промени"}
{"url": "http://www.focus-news.net/news/2019/01/08/2609693/d-r-svetlin-mitev-sdruzhenie-na-semeynite-lekari-varna-stresovite-usloviya-mogat-da-namalyat-imuniteta-na-chovek.html", "text": "Стресовите условия могат да намалят имунитета на човек. Това каза в интервю за  Радио „Фокус“ – Варна  д-р Светлин Митев, председател на Сдружението на семейните лекари във Варна. Според него през зимата имунитетът на хората е податлив на стрес. „Стресът и стресовите условия са влошаващи имунитета. За подобряването му би трябвало човек да се храни разнообразно, да бъде в добър психо-емоционален тонус и да бъде физически добре поддържан\", съобщи д-р Светлин Митев. Той препоръча вземането на превантивни мерки под формата на някои витамини и билкови сиропи, както и разнообразната храна за предпазването от по-сериозно разболяване. За тези, които почувстват прекомерно неразположение, д-р Светлин Митев препоръча да потърсят лекарска помощ. \r\nБояна АТАНАСОВА", "date": "2019.01.08", "title": "Д-р Светлин Митев, Сдружение на семейните лекари - Варна: Стресовите условия могат да намалят имунитета на човек"}
{"url": "http://www.focus-news.net/news/2019/01/08/2609688/spetsializiraniyat-nakazatelen-sad-otlozhi-deloto-sreshtu-otstraneniya-kmet-na-rayon-mladost-desislava-ivancheva-za-21-yanuari.html", "text": "Специализираният наказателен съд отложи делото срещу отстранения кмет на район \"Младост\" Десислава Иванчева, заместничката ѝ Биляна Петрова и считания за посредник при предаването на подкупа Петко Дюлгеров, предаде  БНР . Причина за отлагането е, че документацията по делото се намира в Апелативния специализиран наказателен съд и експертизите, които трябва да бъдат приети от Специализирания наказателен съд не могат да бъдат приети. Поради това делото се отложи за 21 януари от 13.30 ч., а на 11 януари ще бъдат изслушвани СРС-та.", "date": "2019.01.08", "title": "Специализираният наказателен съд отложи делото срещу отстранения кмет на район „Младост“ Десислава Иванчева за 21 януари"}
{"url": "http://www.focus-news.net/news/2019/01/08/2609697/burgas-obshtinski-detski-kompleks-pomorie-obyavyava-literaturen-konkurs-posveten-na-lichnostta-i-deloto-na-vasil-levski.html", "text": "За шеста поредна година Центърът за подкрепа за личностно развитие към Общински детски комплекс – Поморие ще направи словесен поклон пред Апостола на свободата. Това съобщиха от пресцентъра на  Община Поморие . Творческото мислене на десетки деца и младежи ще бъде провокирано чрез литературния конкурс за ученици, посветен на Васил Левски. Тазгодишната тема на конкурса е „Мракът и светлината за един герой“. Целите на конкурса да се формират национално самочувствие и самосъзнание, да се даде възможност на учениците да заявят позиция, да се провокира интерес и творческо въображение. Участниците в конкурса ще бъдат разпределени в  две  възрастови групи: от 5-ти до 8-ми клас и от 9-ти до 12-ти клас. Конкурсът ще се проведе в два раздела: поезия и проза (есе).  \r\nВсеки участник представя само една творба, като есето не трябва да надхвърля една печатна страница - формат: Word, шрифт: Times New Roman, размер на шрифта: 12 пункта. Творбите могат да бъдат изпратени на адрес odk_pomorie@abv.bg , като под всяка творба следва да бъде отбелязано име и фамилия, години, училище (институция), клас, преподавател, точен адрес и телефон за връзка. Срокът за изпращане е до 07 февруари 2019 г. Всеки участник ще получи грамота с лика на Левски, а отличените с първи места творби ще бъдат публикувани на официалния сайт на Община Поморие. Част от тях ще прозвучат и пред паметника на Васил Левски на 19 февруари 2019 г. Резултатите ще бъдат обявени на 17 февруари 2019 г. в сайта www.pomorie.bg . За допълнителна информация се обръщайте на телефон: 0882 420 124.", "date": "2019.01.08", "title": "Бургас: Общински детски комплекс – Поморие обявява литературен конкурс, посветен на личността и делото на Васил Левски"}
{"url": "http://www.focus-news.net/news/2019/01/08/2609698/mvr-dvama-mazhe-sa-zadarzhani-za-krazhbi-na-avtomobili-v-bansko.html", "text": "Двама мъже са задържани за кражби на автомобили в Банско. Това съобщиха от пресцентъра на  МВР . Полицейската операция за противодействие на престъпления, свързани с кражби на МПС, основно с чужда регистрация и собственост на чуждестранни граждани, гости на Банско е проведена на 2 януари 2019 г. Тя е осъществена от служители на ОДМВР - Благоевград и колегите им от ГД „Национална полиция“. В хода на полицейските действия, в местността Стражите в землището на град Банско, в лек автомобил „Фиат Брава“ са установени и задържани 31-годишен от Криводол, област Враца, и 21-годишен от Симитли, област Благоевград.  \r\nПри претърсванията на адреси в Криводол, в софийското село Мировяне и в Симитли са намерени и иззети множество мобилни апарати, компютърни конфигурации и техника, използвана при извършването на кражбите на автомобилите. Открити са и вещи, заявени от пострадалите  и оставени от тях в откраднатите автомобили. В Симитли, като съпричастни в извършените деяния , са задържани и 51-годишен от Криводол и 21-годишен от Симитли.  \r\nВ хода на проведените процесуално-следствени действия са събрани данни за участие на 31-годишния към извършени кражби на МПС през сезон 2016-2017г. в Банско. На него и на 51-годишен са повдигнати обвинения за извършено престъпление по чл.195, ал.1 от НК за кражба на лек автомобил „Тойота Рав 4“ и опит за отнемане на лек автомобил „БМВ Х6“, като деянията са извършени от началото на годината. Постановена им е мярка за неотклонение „задържане под стража“.", "date": "2019.01.08", "title": "МВР: Двама мъже са задържани за кражби на автомобили в Банско"}
{"url": "http://www.focus-news.net/news/2019/01/08/2609699/plovdiv-59-godishna-zhena-e-blasnata-ot-lek-avtomobil-na-peshehodna-pateka-v-zhk-trakiya.html", "text": "59-годишна жена е била блъсната от лек автомобил на пешеходна пътека в жк. „Тракия“. Това съобщиха от  ОДМВР – Пловдив . Инцидентът е станал около 7.00 часа на ул. „Съединение“ в жк. „Тракия“. Лек автомобил „Рено“ ударил пресичаща на пешеходна пътека 59-годишна жена. Тя е оставена под лекарско наблюдение с контузии по главата и тялото. Колата управлявал 55-годишен мъж, чиято алкохолна проба е отрицателна. Катастрофата е отработена по административен ред.", "date": "2019.01.08", "title": "Пловдив: 59-годишна жена е блъсната от лек автомобил на пешеходна пътека в жк. „Тракия“"}
{"url": "http://www.focus-news.net/news/2019/01/08/2609701/elka-dimova-zam-kmet-na-dobrich-izpalnenieto-na-mestnite-prihodi-v-obshtinata-za-2018-g-e-112.html", "text": "Изпълнението на местните приходи в Общината за 2018 г. е 112.48%. Това съобщи зам.-кметът с ресор „Финанси и общинска собственост“ Елка Димова, предаде кореспондент на  Радио „Фокус” – Варна . Данните са окончателни към 31 декември. При план 21 277 000 лв. са събрани 23 931 000 лв. При данъчните приходи при 7 500 000 лв. план изпълнението е 8 500 000 лв. (112%). При таксата за битови отпадъци при план 5 450 000 лв. са събрани 5 715 000 лв. Общо общинските такси при план 7 400 000 лв. са събрани 7 932 000 лв. Постъпленията от нефинансови активи при план 2 620 000 лв. постъпленията са 3 196 000 лв. (122%).  \r\nОбщината вече отправи покана за публично обсъждане на проектобюджета за 2019 година. Разработването и приемането на общинския бюджет са част от най-важните решения за по-нататъшното развитие на общината. Затова те трябва да се вземат с активното участие на всички граждани. В деловодството, по телефона или чрез електронната поща гражданите могат да представят своите мнения, препоръки и предложения за проектобюджет 2019 г. Крайният срок е 16 януари. За постъпилите становища и предложения от публичното обсъждане ще бъде съставен протокол, който ще се приложи като неразделна част от проекта на общинския бюджет при внасянето му за разглеждане от Общински съвет.  \r\nЖулиета НИКОЛОВА", "date": "2019.01.08", "title": "Елка Димова, зам.-кмет на Добрич: Изпълнението на местните приходи в Общината за 2018 г. е 112%"}
{"url": "http://www.focus-news.net/news/2019/01/08/2609702/blagoevgrad-mladezhi-ot-detski-parlament-v-grada-razdavat-topli-napitki-na-13-yanuari.html", "text": "Младежите от Детски парламент в Благоевград  организират своята първа инициатива за настоящата година, насочена към жителите и гостите на Благоевград. Това съобщиха от  пресцентъра на Община Благоевград . Те ще раздават топли напитки в студения 13 януари 2019 година. Пунктът ще бъде пред мол \"Ларго\" и ще отвори в 11.00 часа. Мотото на инициативата е „Детски Парламент топли града!“. Инициаторите на идеята имат за цел да направят неделната разходка на хората по-приятна.  \r\nДетски парламент – Благоевград има своето място в културния и обществен живот на Благоевград. С подкрепата на Община Благоевград, Детски парламент се нарежда сред активно работещите младежки парламенти в страната. Организацията има редица инициативи зад гърба си.  \r\nПо повод Деня на народните будители през 2018 г., Детски парламент организира изключително успешен конкурс-рецитал. В него взеха участие ученици от всички учебни заведения в Благоевград.", "date": "2019.01.08", "title": "Благоевград: Младежи от Детски парламент в града раздават топли напитки на 13 януари"}
{"url": "http://www.focus-news.net/news/2019/01/08/2609703/maya-stoycheva-ruo-kyustendil-v-regionalno-upravlenie-na-obrazovanieto-postapva-ezhednevna-informatsiya-za-temperaturite-v-klasnite-stai-nyama-problemi-s-otoplenieto.html", "text": "В Регионално управление на образованието постъпва ежедневна информация за температурите в класните стаи, няма проблеми с отоплението. Това съобщи за  Радио „Фокус” – Кюстендил  Мая Стойчева, началник на Регионално управление на образованието – Кюстендил. По думите ѝ всяка сутрин директорите на учебните заведения в областта подават актуална информация, касаеща температурите в класните стаи, работата на отоплителните инсталации и други. Към момента образователният процес във всички училища върви нормално, няма проблеми с отоплението. Според Мая Стойчева инспектори от Регионална здравна инспекция – Кюстендил правят независими проверки относно температурата в класните стаи. \r\nВенцеслав ИЛЧЕВ", "date": "2019.01.08", "title": "Мая Стойчева, РУО - Кюстендил: В Регионално управление на образованието постъпва ежедневна информация за температурите в класните стаи, няма проблеми с отоплението"}
{"url": "http://www.focus-news.net/news/2019/01/08/2609695/grozdelina-georgieva-rem-plovdiv-babinden-e-praznik-koyto-se-svarzva-s-boginyata-mayka-oshte-ot-ezicheskiya-period.html", "text": "Бабинден е празник, който се свързва с Богинята майка още от езическия период, като той преминава и в християнството. Това каза за  Радио „Фокус“ - Пловдив  Грозделина Георгиева, уредник на Регионалния етнографски музей в града. На този ден се отдава почит на бабата акушерка, която е помагала да изроди всички деца, които са се намирали в селището. „Най-важното е продължението на рода и затова бабата е почитана от всички жени. Нейната функция е сутрин рано да отиде в къщите на новородените деца, които е изродила, да изкъпе пеленачетата, да умие майките, както и да поръси с вода бъдещите майки против уроки. След това жените отиват в къщата и се надпреварват коя първа от родилките ще пристигне. Вярва се, че която първа умие ръцете на бабата, нейните деца ще бъдат здрави през годината. Жените ѝ носят варена кокошка, пита и вино. Това става по обяд, когато бабата вече се е върнала в дома си, и е приготвила празнична трапеза. Освен храната, се носят ръкави за ризи, пешкири, престилки, които се подаряват на бабата и оттам започва голямо тържество. Вярвало се е, че колкото повече пити събере бабата и ги подреди пред себе си, това означава, че е много почитана, защото е изродила много деца“, каза Георгиева. По думите ѝ бабите са тълкувани и като магьосници. „Смятало се, че са в прехода между двата свята, когато отиват да израждат деца. Можем да приемем, че този ден е последният, в който чрез водата се иска да се изчисти персонажът като бабата, която общува със света на мъртвите и на живите. Това е последният завършващ цикъл от дните, в които се пречистват, започвайки с Водици, Ивановден и последният е Бабинден, където бабата трябва да се изкъпе. След празненството бабата се завежда на реката. Обичаят се нарича „влечугане“, защото я дърпат. Впрягат няколко мъже, които теглят колай или шейна, за да я заведат на реката, където правят обредно окъпване на бабата. Накрая цялото празненство завърша с песни и хора“, добави уредникът на музея. Тя каза още, че това е абсолютно женски празник. „Когато жените се събират, те си позволяват да пият и да пеят еротични песни, да се закачат с пиперливи шеги. Единственото мъжко присъствие е музикантът, който е поканен да ги весели. На този ден жените правят различни обреди, с които повдигат полите и фустите си и със закачки показват, че плодородието трябва да продължи“, каза Грозделина Георгиева. \r\nМария РУСЕВА", "date": "2019.01.08", "title": "Грозделина Георгиева, РЕМ - Пловдив: Бабинден е празник, който се свързва с Богинята майка още от езическия период"}
{"url": "http://www.focus-news.net/news/2019/01/08/2609700/api-nastilkite-po-saorazheniyata-se-obrabotvat-prevantivno-sreshtu-zaledyavane-shofyorite-tryabva-da-karat-vnimatelno-i-sas-saobrazena-skorost.html", "text": "Настилките по съоръженията - виадукти, мостове и водостоци, се обработват превантивно срещу заледяване предвид ниските температури. Това съобщиха от пресцентъра на  Агенция „Пътна инфраструктура“ . Постоянно се извършват и огледи за премахване на евентуални ледени висулки. Националният институт по метеорология и хидрология определи жълт код за опасно време и понижение на температурите за по-голяма част от страната.  \r\nПрез нощта близо 540 машини са обработвали пътните настилки, за да се осигури безопасността на пътуване при зимни условия. Ограничено е движението за МПС над 12 тона и тегленето на ремаркета и полуремаркета през прохода „Превала“, както и на всички автомобили през прохода „Троянски“.  \r\nАгенция „Пътна инфраструктура“ апелира шофьорите на тежкотоварни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища .", "date": "2019.01.08", "title": "АПИ: Настилките по съоръженията се обработват превантивно срещу заледяване, шофьорите трябва да карат внимателно и със съобразена скорост"}
{"url": "http://www.focus-news.net/news/2019/01/08/2609696/adelina-stefanova-hram-vavedenie-bogorodichno-blagoevgrad-denyat-na-akushero-ginekolozite-i-babinden-sa-dva-razlichni-praznika.html", "text": "На 8 януари Православната църква чества Бабинден. Денят на акушеро-гинеколозите, който се отбелязва на 21 януари и Бабинден са два различни празника.. Това каза за  Радио „Фокус“ - Пирин  Аделина Стефанова, църковен уредник в храм „Въведение Богородично“ в Благоевград. „Бабинден е придружен от това, че всички жени, които бабуват или помагат при раждане на дете, трябва да почетат този празник. Бабите-акушерки водят началото си от древни времена“, каза още Стефанова. Тя добави, че когато евреите били под робство, царят на Египет наредил на бабите-акушерки да убиват всяко новородено еврейско момче, за да няма ново поколение. „Бабите не го послушали и Бог им наредил един ден за празник, в който да властват както бабите, така и родилките“, посочи Аделина Стефанова. \r\nЛивия НИНОВА", "date": "2019.01.08", "title": "Аделина Стефанова, храм „Въведение Богородично“ – Благоевград: Денят на акушеро-гинеколозите и Бабинден са два различни празника"}
{"url": "http://www.focus-news.net/news/2019/01/08/2609704/savmestno-zasedavat-ib-na-bsp-i-rakovodstvoto-na-pg-na-bsp-za-balgariya.html", "text": "Съвместно заседават ИБ на БСП и ръководството на ПГ на „БСП за България“. Това съобщиха от пресцентъра на  НС на БСП . Обсъжда се позиция по Доклада на министрите на отбраната и икономиката по процедурата за избор на нов тип боен самолет на ВВС и проектът за решение на НС. Разисква се и проектът на Предизборна платформа за участие на БСП в изборите за Европейски парламент. Изготвя се позиция по увеличените цени на ток, парно и вода. На съвместното заседание ще бъде направена и подготовка за заседанието в събота на Националния съвет на БСП и Конгреса на 26 януари.", "date": "2019.01.08", "title": "Съвместно заседават ИБ на БСП и ръководството на ПГ на „БСП за България“"}
{"url": "http://www.focus-news.net/news/2019/01/08/2609707/kyustendil-v-dezhurnata-chast-na-obshtinata-e-poluchen-signal-za-iskri-ot-zhitsi-na-elektricheski-stalb-v-selo-yabalkovo.html", "text": "В дежурната част на Общината е получен сигнал за искри от жици на електрически стълб в село Ябълково. Това съобщи за  Радио „Фокус” – Кюстендил  Ивайло Чалъков, експерт „Отбранителна и мобилизационна подготовка” към Община Кюстендил. Сигналът е подаден малко пред 9.00 часа на дежурния телефон. Съобщено е за искри от жици на стълб в района на село Ябълково. Оперативният дежурен е изпратил сигнала към електроразпределителното дружество. На място е изпратен екип, който е локализирал проблема и го е отстранил. \r\nВенцеслав ИЛЧЕВ", "date": "2019.01.08", "title": "Кюстендил: В дежурната част на Общината е получен сигнал за искри от жици на електрически стълб в село Ябълково"}
{"url": "http://www.focus-news.net/news/2019/01/08/2609709/plovdiv-zhitelite-na-nyakolko-rayona-v-grada-sa-bez-piteyna-voda-zaradi-avarii.html", "text": "Жителите на няколко района в Пловдив са без питейна вода заради аварии, съобщиха за  Радио „Фокус“ - Пловдив  от водоснабдителното дружество, обслужващо областта. Това са живеещите на ул. „Димитър Талев“ от №71 до №83, ул. „Македония“ от №68 до №86, бул. „Ал. Стамболийски от №10 до №24, ул. „Стоян Заимов“ №4, ул. „Марагидик“, ул. „Георги Мамарчев“, ул. „Лъджене“ и района. Екипи на Дружеството работят по отстраняването на авариите. С нарушено водоподаване са жителите на селата Марково, Руен, Красново и Мътеница. \r\nМария РУСЕВА", "date": "2019.01.08", "title": "Пловдив: Жителите на няколко района в града са без питейна вода заради аварии"}
{"url": "http://www.focus-news.net/news/2019/01/08/2609706/vecherne-novosti-sarbiya-sramni-deystviya-na-plenkovich-pohvali-tudzhman-za-operatsiya-burya-na-koleda.html", "text": "С факта, че православните християни желаят весела Коледа и заключението, че „разнообразието свързва и обогатява всяка общност“, хърватският премиер Андрей Пленкович „подправи“ поздрава си на Бъдни вечер, в рамките на който подчерта, че „няма да има помирение без да бъде призната истината, че Сърбия извърши агресия срещу Хърватия“, пише в основния материал на електронното си издание  белградския ежедневник „Вечерне новости“ . \r\nКакто отбелязва изданието, хърватският министър-председател е изрекъл това пред своите домакини от Сръбския национален съвет. По неговите думи, истината е ключът към помирението, а тя е, че „Хърватия е била жертва на агресията на великосръбския режим на Милошевич“. \r\n„Работим за интеграцията на сръбското малцинство в Хърватия. Процесът на мирна интеграция е едно от най-важните завещания на първия хърватски президент Франьо Туджман“, цитира думите на Пленкович „Новости“ и отбелязва, че с тях е „налял масло в огъня“. \r\n„По повод последните провокации от загребски представители, първият вицепремиер и външен министър Ивица Дачич заяви пред \"Новости\" в понеделник“:  \r\n„Замислете се какво безсрамие е на Коледа, сред малкото останали в Хърватия сърби, да кажете, че най-ценното завещание на Туджман е реинтеграцията на сърбите? Само не знам дали в същото време Пленкович мисли за онези 220 хиляди наши нещастника, жертви на „Буря“. При всички случаи помирение може да има само, когато в Хърватия, „Ясеновац“ не бъде представян като място за добри забавления и театрални представления, не се забраняват сръбските партии и кирилицата и където няма табелка с надпис „Готови за дома“ там, където са убивани сръбски деца“, каза той. \r\nЩо се отнася до Сърбия, Дачич припомни, че Международният съд постанови, че няма агресия: \r\n„Агресия извърши НХД (Независимата хърватска държава 1941 – 1944 г.) и тя стигна до Земун, Нови Сад и Шапца, както и Хърватия в Австро-Унгария през Първата световна война. При това, нито в единия, нито в другия случай те не са заплатили обезщетения“. \r\nМинистърът на отбраната Александър Вулин каза, че ако хърватският министър-председател търси истината в отношенията между Сърбия и Хърватия, той трябва да приеме и: \r\n„Истината, че сърбите, родени в Хърватия, не са могли да бъдат агресори срещу Хърватия, а Хърватия, с престъпната операция „Буря“,  е убила повече от 2 хиляди и е изгонила 220 хиляди сърби, граждани на Хърватия, а преди престъпната „Буря“, за което никой не говори, е изгонила още около 200 хиляди сърби, граждани на Хърватия, включително от градове, в които не са се водили въоръжени конфликти“. \r\nВулин заяви още, че съжалява за това, че Сърбия е вечната тема на хърватските политици и те не са могли да се въздържат от нападки срещу Сърбия и обиди срещу сръбския народ дори в дните на големите православни празници. \r\n„Новости“ припомня, че сръбският военен министър бе обявен за пресона нон грата миналия май, защото заяви, че за пристигането му в Хъравтия може да реши единствено върховния главнокомандващ на сръбската армия Александър Вучич, а не хърватските министри. В бележка, изпратена до сръбското посолство в Загреб, се казва, че \"споменаването на върховния командващ на армията на Сърбия Александър Вучич, като човек, който решава при всяко пристигане, е неподходящ и неприемлив опит да се отрече суверенитетът на Хърватия.\" \r\nПревод и редакция:", "date": "2019.01.08", "title": "„Вечерне Новости“ (Сърбия): Срамни действия на Пленкович: Похвали Туджман за операция „Буря“ на Коледа"}
{"url": "http://www.focus-news.net/news/2019/01/08/2609711/toplofikatsiya-sofiya-bez-toplopodavane-sa-zhk-ivan-vazov-i-chasti-ot-zhk-belite-brezi-i-tsentara.html", "text": "Без топлоподаване са ж.к. „Иван Вазов“ и части от ж.к. „Белите брези“ и центъра. Това съобщиха от пресцентъра на  „Топлофикация София“ ЕАД . Няма топлоподаване в участъка между: ул. ,,Бяло Море”, ул. ,,Кракра”, бул. ,,Янко Сакъзов”; бул. ,,Христо и Евлоги Георгиеви”, ул. ,,Проф. М. Бичев”, бул. ,,Ген. Данаил Николаев”; 17 - Поликлиника, Малък Градски Театър, Гараж ,,Алианц - България”, бул.,, Евлоги и Христо Георгиеви” № 106. Без топлоподаване са и ул. ,,Лерин” №36, 39, 40, 41, 45, 53 и ул. ,,Дойран” №15 в ж.к. „Белите Брези“, както и  ул. „П. Каравелов” бл. № 18, бл. № 18А, ул. „Забърде” № 1, ул. „Витоша” № 129, ул. „Бурел” № 72-76 в ж.к. „Иван Вазов“.", "date": "2019.01.08", "title": "„Топлофикация София“: Без топлоподаване са ж.к. „Иван Вазов“ и части от ж.к. „Белите брези“ и центъра"}
{"url": "http://www.focus-news.net/news/2019/01/08/2609712/nebi-bozov-kmet-na-obshtina-sarnitsa-v-momenta-podgotvyame-byudzheta-na-obshtinata-za-2019-g.html", "text": "В момента подготвяме бюджета на Общината за 2019 г. Това каза за  Радио „Фокус“ - Пазарджик  кметът на Общината Неби Бозов. По думите му на дневен ред стоят проблемите, които имат желание да изчистят през 2019 година. „Имаме два европроекта, които трябва да извършим. Единият проект е за ремонтиране на училището в Сърница и асфалтиране и ремонт на няколко главни улици. Имаме и две постановления от Министерски съвет, като едното е за канализацията в един от кварталите на Сърница, но трябва да се гласуват от общинския съвет, за да се приеме и капиталовата програма и целия бюджет на Общината. С падането на температурите, които в момента са от порядъка на минус 10 - минус 15 градуса, изключителен проблем е замръзването, което може да доведе и до усложнения с водоснабдяването“, каза Бозов. \r\nРадослава МУРДЖЕВА", "date": "2019.01.08", "title": "Неби Бозов, кмет на Община Сърница: В момента подготвяме бюджета на Общината за 2019 г."}
{"url": "http://www.focus-news.net/news/2019/01/08/2609713/borislav-zamfirov-zam-kmet-na-svishtov-okolo-30-40-choveka-se-sabiraha-v-grada-za-yordanovden-predi-godini-a-dnes-idvat-stotitsi.html", "text": "Над 200 човека се включиха в отбелязването на Йордановден в Свищов тази година. Преди да започне организацията на честванията им в този вид, те бяха посещавани от около 30 – 40 жители на града. Това каза в предаването „Добре дошли в Свищов“ на  Радио „Фокус“ – Велико Търново  зам.-кметът на Общината Борислав Замфиров. За трета поредна година Денят беше отбелязан с музика, танци, почерпка и разбира се традицията за хвърляне на богоявленския кръст във водите на Дунав. „Преди това празникът при нас се отбелязваше само с хвърляне на богоявленския кръст, като заради краткото мероприятие идваха много малко хора, защото самото хвърляне на кръста става за 5 - 10 минути. Събираха се около 30 - 40 човека на този голям християнски празник. Тогава реших да удължим времето, да възвърнем българщината, защото на много места в България хората наистина го правят по един християнски и български начин“, поясни Борислав Замфиров. Той каза още, че през тази година е имало гайдари, вино за посетителите и много приятни емоции. За кръста са скочили 12 смелчаци, като най-бърз се е оказал 32-годишният Свилен Петков от Свищов. \r\nПо думите му традицията ще бъде продължена и през следващите години. \r\nЛуиза ТРАНЧЕВА", "date": "2019.01.08", "title": "Борислав Замфиров, зам.-кмет на Свищов: Около 30 - 40 човека се събираха в града за Йордановден преди години, а днес идват стотици"}
{"url": "http://www.focus-news.net/news/2019/01/08/2609714/blagoevgrad-tri-uchilishta-v-obshtina-petrich-shte-poluchat-tselevi-sredstva-za-remonti-ot-ministerstvo-na-obrazovanieto-i-naukata.html", "text": "Три училища в община Петрич ще получат целеви средства за ремонти от Министерство на образованието и науката. Това съобщиха от пресцентъра на  Общината . \r\nНа база готов проект за Първо основно училище \"Кочо Мавродиев\" ще бъдат отпуснати 620 000 лева за изграждане на допълнителни класни стаи с цел преминаване на едносменен режим. В това училище се обучават 412 ученици и е единственото от общинската мрежа, което не е на едносменен режим.  \r\nЗа Средно училище \"Антон Попов\" по предварителни количествено-стойностни сметки МОН отпуска 191 950 лева, които ще бъдат насочени за подмяна на дървена дограма на трети етаж, ремонт на санитарни възли, ремонт на административен корпус. В училището се обучават 285 ученици, разпределени в 14 паралелки.  \r\nЗа ПГМЕТ \"Юрий Гагарин\" ще бъдат отпуснати  22 228 лева, които ще бъдат за ремонт на санитарни възли в корпуса за практически занимания. Финансирането бе потвърдено при посещението на министър Красимир Вълчев в Петрич и срещата му с кмета Димитър Бръчков.", "date": "2019.01.08", "title": "Благоевград: Три училища в община Петрич ще получат целеви средства за ремонти от Министерство на образованието и науката"}
{"url": "http://www.focus-news.net/news/2019/01/08/2609705/dots-d-r-veselka-toncheva-blagodarenie-na-chitalishtata-na-mnogo-mesta-v-balgariya-se-pravyat-vazstanovki-na-praznika-babinden.html", "text": "За съжаление, почти нищо от традициите на Бабинден не е жизнено днес, още по-малко от „бабуването“. То означава израждане, помощ при раждане, а днес ние вече имаме професионална родилна медицина и много рядко, някой, особено на село, ражда извън болнично заведение. Това каза доц. д-р Веселка Тончева от Института за етнология и фолклористика с Етнографски музей – БАН, в интервю за  Агенция „Фокус“.  „Баби“-акушерки вече няма, живеем в друго време и дори да става дума за раждане у дома, то параметрите му са съвсем други, а вярванията и практиките от традицията са останали само като спомен от миналото. Благодарение на читалищата обаче на много места в България се правят възстановки на празника – показван е на събори и фестивали, или дори го разиграват на самия ден, завършвайки с трапеза и веселие“, отбеляза доц. д-р Тончева. По думите й немалка част от живите народни традиции са вече изгубени, особено тези на Бабинден, защото това не е функционираща ритуалност. „Но знанието за миналото – за обредността, за ролята на „бабата“, за символиката на ритуалните действия в този ден, остава. Това знание винаги ще го има и то ще се предава, дори и само като символен спомен за традиционния начин на живот на предците ни“, допълни още тя. \r\nЗа спецификата на празника в различните региони на страната, доц. д-р Тончева отбеляза, че като цяло обредните действия почти навсякъде са идентични, но съществуват и специфични моменти като например маскарадна обредност. „Наблюдавала съм такъв вариант в Североизточна България – в с. Юпер, Разградско. Там жените се маскират като различни персонажи – циганка, поп, арапин и др. и така женското празнуване и атмосферата на празника стават още по-весели. Всъщност цикълът маскарадни игри около Нова година започват от Коледа и завършват именно на Бабинден“, разказа доц. д-р Тончева. \r\nИрина ИВАНОВА Пълния текст на интервюто четете по-късно в „Мнение”", "date": "2019.01.08", "title": "Доц. д-р Веселка Тончева: Благодарение на читалищата на много места в България се правят възстановки на празника Бабинден"}
{"url": "http://www.focus-news.net/news/2019/01/08/2609710/minka-kapitanova-kmet-na-obshtina-garmen-napalno-podkrepyam-protesta-v-selo-ribnovo-zaradi-rezhima-na-vodata.html", "text": "Напълно подкрепям протеста в село Рибново заради режима на водата. Това каза за  Радио „Фокус“ - Пирин  Минка Капитанова, кмет на Община Гърмен. Тя уточни, че официално няма входирано заявление, че ще има протест, но това просто е изразяване на недоволството на жителите на селото срещу условията, в които трябва да живеят. „Изцяло тук се вижда нехайството на ВиК - Благоевград за това, че не обръщат внимание на проблема в село Рибново. Години наред това се споменава, а не се взимат мерки. Постоянно лъжат хората, че водопроводът не е приет. Целият актив, който е собственост на Общината, е предаден на ВиК Асоциацията и от там на ВиК дружеството, което експлоатира и стопанисва всички съоръжения. Те абсолютно нехаят относно поддръжката или подготовката за зимния период“, коментира кметът на Община Гърмен. Минка Капитанова подчерта, че това се случва всеки път, когато есента паднат листата и се запуши водохващането. По думите ѝ в момента не става въпрос за замръзнал водопровод по трасето, а за замръзнало водохващане. \r\nНатали СТЕФАНОВА", "date": "2019.01.08", "title": "Минка Капитанова, кмет на Община Гърмен: Напълно подкрепям протеста в село Рибново заради режима на водата"}
{"url": "http://www.focus-news.net/news/2019/01/08/2609708/balgarskoto-pravitelstvo-podkrepya-iskaniyata-na-prevozvachite-za-priemaneto-na-popravki-v-paket-mobilnost.html", "text": "Българското правителство подкрепя категорично исканията на българските превозвачи за приемането на поправки в т. нар. пакет „Мобилност“, който ще бъде гласуван тази седмица от транспортната комисия в Европейския парламент. Това стана ясно по време на среща на министър-председателя Бойко Борисов с министъра на транспорта Росен Желязков, на която бяха обсъдени предстоящият протест на превозвачите в Брюксел на 10 януари и исканията им Комисията по транспорт в Европейския парламент да приеме предложените няколко поправки в пакета „Мобилност“, касаещи регламента за командировките им, връщането до страната на регистрация на всеки 4 седмици и нощните почивки на шофьорите, съобщиха от  Правителствената информационна служба . \r\nБългарската държава се солидаризира с протеста на превозвачите, които се очаква да бъдат подкрепени и от колегите им от Румъния, Полша, Унгария, Литва, Латвия и Ирландия. Ограниченията, които се налагат с пакета „Мобилност“, ще се окажат рестриктивни и изключително затормозяващи за превозваческия бизнес в периферните страни на Съюза и на практика ще го изтласкат от пазара, заяви министър Росен Желязков. Ако пакетът бъде приет без поправките, за които настояват българските превозвачи, България и изброените страни ще загубим голяма част от своя икономически потенциал и вътрешния ни продукт, нашите превозвачи ще бъдат принудени да изнесат бизнеса си на друго място, а това е неприемливо за нас като държава“, коментира премиерът Борисов. \r\nМинистър-председателят Бойко Борисов и транспортният министър Росен Желязков още веднъж изразиха подкрепата на правителството за исканията на българските превозвачи. Като израз на тази солидарност министър Желязков лично ще присъства на протеста на превозвачите на площада пред Европейския парламент в Брюксел, а по-късно и на заседанието на транспортната комисия.", "date": "2019.01.08", "title": "Българското правителство подкрепя исканията на превозвачите за приемането на поправки в пакет „Мобилност“"}
{"url": "http://www.focus-news.net/news/2019/01/08/2609719/d-r-proletka-vitkov-speshno-otdelenie-vidin-ot-nachaloto-na-godinata-se-e-uvelichil-priemat-na-hora-s-pnevmonii.html", "text": "От началото на годината се е увеличил приемът на хора с пневмонии. Това каза за  Радио „Фокус“ – Видин  д-р Пролетка Виткова, началник на Спешното отделение към МБАЛ „Света Петка“ във Видин. „Нямаме случаи при тези ниски температури да сме приели измръзнали хора. От началото на годината имахме и два случая на хора с инфаркт“, допълни д-р Виткова. В Спешно отделение – Видин през зимните месеци са се увеличили случаите на заболявания и сред медицинския персонал. „Винаги се случва да не достига персонал в отделението, когато се налагат да излязат в болнични, но нямаме непокрити дежурства, справяме се“, посочи д-р Виткова. \r\nАнна ЛОЗАНОВА", "date": "2019.01.08", "title": "Д-р Пролетка Витков, Спешно отделение – Видин: От началото на годината се е увеличил приемът на хора с пневмонии"}
{"url": "http://www.focus-news.net/news/2019/01/08/2609717/prof-stoyan-marinov-varnenska-turisticheska-kamara-tryabva-da-rabotim-za-raznoobrazyavane-na-predlaganiya-turisticheski-produkt.html", "text": "Трябва да работим за разнообразяване на предлагания туристически продукт през летния сезон. Това каза в интервю за  Радио „Фокус“ – Варна  проф. Стоян Маринов, член на Управителния съвет на Варненска туристическа камара. „В края на годината с представители на бранша коментирахме необходимостта от повишаване качеството на обслужване, за разнообразяване на предлагането с повече преживявания и събития, които носят настроение. Като че ли отстъпихме от тези богати фолклорни програми, които предлагахме навремето“, посочи проф. Стоян Маринов. Той даде за пример българската кухня, за която се говори много, но в повечето обекти, предлагащи ол инклузив, тя отсъства. „Има и добри практики – обекти, които организират тематични вечери, свързани с българската кулинария“, добави проф. Стоян Маринов. По думите му добра инициатива е идеята за развитие и промотиране на черноморската кухня, която набира популярност. Проектът „Черноморска кухня“ бе представен от ресторантьора и хотелиер Желязко Каракашев по време на последното издание на Черноморския туристически форум във Варна. Чрез този проект ще се работи в посока популяризиране и развитие на гастрономическия туризъм в страните, попадащи в акваторията на Черно море. „Дано идеята бъде реализирана, за да направим нещо съвместно  с останалите черноморски държави, с което да разнообразяваме предлагането и да ставаме по-атрактивни и в тази посока“, заяви проф. Стоян Маринов. \r\nМарияна ВАЛЕНТИНОВА", "date": "2019.01.08", "title": "Проф. Стоян Маринов, Варненска туристическа камара: Трябва да работим за разнообразяване на предлагания туристически продукт"}
{"url": "http://www.focus-news.net/news/2019/01/08/2609720/burgas-varhovniyat-administrativen-sad-vrashta-kam-komisiyata-za-zashtita-na-konkurentsiyata-zhalbata-za-kontsesiyata-na-plazh-pomorie-iztok.html", "text": "Сезиран, след отказа на Комисията за защита на конкуренцията (КЗК) да образува производство за спиране на процедурата за определяне на концесионер на плаж „Поморие-изток”, Върховният административен съд се произнесе в полза на Община Поморие, съобщиха от пресцентъра на  Общината . До подаване на жалба се стигна след като Министерството на туризма обяви конкурс за определяне на концесионер на морски плаж „Поморие-изток” и стана ясно, че концесионната територия неправомерно обхваща общинска собственост, като част от градската инфраструктура, а именно ул. „Крайбрежна“, която е транспортна улица и пешеходна зона. Въпреки изложените от кмета Алексиев мотиви, че според предвидената в закона правна възможност не може да се предоставя концесия върху територия, която не съставлява морски плаж (каквато е улицата), КЗК отхвърли жалбата с мотиви, че не е спазен 10-дневният срок за обжалване от обнародването на Решението за предоставяне на концесия за плажа в Поморие в „Държавен вестник”. В определението на ВАС пише, че единствения приложим ред за обжалване, включително и от кмета на Поморие, като заинтересовано лице, е действащият в момента Закон за концесиите (ЗК). При извършена от съда служебна справка в Националния концесионен регистър се е установило, че липсва обявление за откриване на процедура. На интернет страницата на Министерството на туризма е публикувано съобщение за провеждане на конкурса и е на лице препратка към пълния текст на решението, но никъде не е посочено на коя дата това решение е публикувано съгласно изискванията на ЗК. Обявление за процедурата не е публикувано и понастоящем, следователно, според ВАС, 10-дневният срок за обжалване не е започнал да тече т.е подадената жалба против Решение на Министерски съвет не е просрочена, а по-скоро е преждевременно подадена и е следвало да бъде разгледана от КЗК по съществото ѝ. След направените изводи, Върховният административен съд отмени разпореждането на КЗК, считайки го за неправилно и постановено при допускане на съществени нарушения и върна преписката за повторно разглеждане и произнасяне по жалбата на кмета на Община Поморие Иван Алексиев.", "date": "2019.01.08", "title": "Бургас: Върховният административен съд връща към Комисията за защита на конкуренцията жалбата за концесията на плаж „Поморие-изток”"}
{"url": "http://www.focus-news.net/news/2019/01/08/2609715/dots-d-r-veselka-toncheva-babata-ima-mnogo-vazhna-rolya-v-sotsiuma-tya-e-posvetena-i-poznava-vsichki-vyarvaniya-i-simvoliki-za-uspeshnoto-razhdane.html", "text": "Т. нар. „баба“ има много важна роля в социума, тя е „посветена“ и знае какво трябва да се прави – не само практически, но и познава всички вярвания и символики, които подсигуряват успешното раждане. Това каза доц. д-р Веселка Тончева от Института за етнология и фолклористика с Етнографски музей – БАН, в интервю за  Агенция „Фокус“  по повод празника Бабинден. „В българската традиция този ден е посветен на жените, които са „бабували“ – тези, които са помагали при израждането на децата в селото“, припомни тя. „Това е денят, в който невестите изразяват отношение, почит и благодарност за ролята, която бабите са изиграли, за да се появят рожбите им на този свят. Рано сутринта на Бабинден бабата-акушерка обхожда всички къщи, в които е помагала да се роди дете. Носи червена и бяла вълна, която лепи с мед – като коса на момиченцата и като мустаци и брада на момченцата. Благославя децата да остареят и побелеят, хвърля жито, дава им да си хапнат мед“, разказа доц. д-р Тончева. „По-късно през деня жените, чиито деца е изродила бабата, ритуално посещават дома й (с деца до 3-годишна възраст). Рано сутринта те наливат вода в менче и потапят в нея здравец или босилек, носят питка и вино и гостуват на бабата. Тя ги посреща в градината и мястото има символичен характер – под плодовито дърво с пожелание да раждат още деца, под трендафил – за да са хубави децата, или подпряна на дирек – за да крепят децата къщата“, допълни тя. По думите й основен елемент е посещението на невестите в дома на бабата-акушерка, при което се прави обредно „поливане“, за да си измие тя ръцете. „Жените носят сапун, кърпа, с която даряват бабата, а също така и китка и пари. Миенето на ръцете обикновено се извършва под плодно дърво в градината, върху дръвника или отпред на стълбите. Бабата нарича за здраве и късмет на децата и раздава питки на майките им, ако на невестата се падне средата значи ще има момиче, ако е крайшник – момче“, отбеляза доц. д-р Тончева. „След това се прави обща трапеза, на която, както стана ясно, присъстват само жени. Атмосферата е весела, а поведението на присъстващите много освободено – жените пеят т. нар. „блажни“ (еротични) песни, закачат се, пощипват се, държат се фриволно“, добави още тя.  \r\nИрина ИВАНОВА Пълния текст на интервюто четете по-късно в „Мнение”", "date": "2019.01.08", "title": "Доц. д-р Веселка Тончева: Бабата има много важна роля в социума, тя е „посветена“ и познава всички вярвания и символики за успешното раждане"}
{"url": "http://www.focus-news.net/news/2019/01/08/2609722/sport-levski-zapochna-podgotovka-nov-e-samo-dimitar-ivankov.html", "text": "Левски проведе първа тренировка през 2019 година с 30 футболисти, като новото лице в клуба е само треньорът на вратарите Димитър Иванков. В четвъртък „сините“ заминават за Кипър, където ще останат до 9 февруари и ще изиграят 6 контроли, включително с Уфа, Висла Плоцк, Урал и Чукарички.", "date": "2019.01.08", "title": "Спорт: Левски започна подготовка: Нов е само Димитър Иванков"}
{"url": "http://www.focus-news.net/news/2019/01/08/2609721/haskovo-obshtinata-prodalzhava-predostavyaneto-na-sotsialni-uslugi-lichen-asistent-sotsialen-asistent-i-domashen-pomoshtnik.html", "text": "Общината продължава предоставянето на социалните услуги „Личен асистент“, „Социален асистент“ и „Домашен помощник“ за периода от 1 януари до 31 август 2019 г. Това съобщиха от пресцентъра на  Община Хасково . Финансовите средства за обезпечаване на услугите са осигурени от държавния бюджет съгласно постановление №344/21.12.2018 г. на Министерски съвет. Те са 179 864 лева. След 31 август се очаква да влезе в сила Нов закон за личната помощ, и предоставянето на услугите ще става по нов начин. \r\nСредствата са предоставени чрез Агенция за социално подпомагане въз основа на подписано двустранно споразумение между Агенцията и Община Хасково. \r\nВ рамките на осигуреното финансиране се предоставят социални услуги на лицата, на които е извършена социална оценка по правилата на операция „Независим живот“ и към момента ползват услугата. \r\nОбщина Хасково едновременно с това обявява и нов прием на нуждаещи се, като кандидат-потребителите на социалната услуга ще започнат ползването и, след прекратяване на ползване на социалната услуга от потребител към настоящия момент. Документи за кандидатстване ще се приемат в срок от 08 януари до 18 януари 2019 г. включително, в малък Бизнес център, стая 3, ет.2, ул. „Цар Освободител“ 2, всеки работен ден от 8.30 часа до 16.00 часа. Към момента 93 души ползват услугата. 37 души имат личен асистент, 37 са със социален асистент а 20 имат домашен помощник.", "date": "2019.01.08", "title": "Хасково: Общината продължава предоставянето на социални услуги личен асистент, социален асистент и домашен помощник"}
{"url": "http://www.focus-news.net/news/2019/01/08/2609723/pleven-patishtata-v-oblastta-sa-prohodimi-pri-zimni-usloviya.html", "text": "Пътищата в областта са проходими при зимни условия. Това съобщи инж. Ивайло Денчев, директор на ОПУ- Плевен, предаде репортер на  Радио ,,Фокус\" . Поради ниските температури е преустановено опесъчаването и осоляването на настилките. Необходимо е водачите да се движат с безопасна скорост и повишено внимание. Според дежурния в СБА - клон Плевен няма данни за водачи потърсили пътна помощ в последното денонощие. \r\nВиолета КРЪСТЕВА", "date": "2019.01.08", "title": "Плевен: Пътищата в областта са проходими при зимни условия"}
{"url": "http://www.focus-news.net/news/2019/01/08/2609724/lyubomira-gancheva-abv-nuzhna-e-nova-dalgosrochna-strategiya-za-razvitieto-na-energetikata.html", "text": "Нужна е нова и дългосрочна стратегия за развитието на енергитиката, поне с хоризонт 2040 г., която включва развитие на ядрената енергетика и запазване на статуса на държавата ни на ядрена държава. Това каза заместник-председателят на АБВ Любомира Ганчева по време на пресконференция, предаде репортер на  Агенция „Фокус“.  „Как може да стане това? - Със запазване на реакторите на АЕЦ „Козлодуй“ и с развиване на мощности на АЕЦ „Белене“. За нас е изключително важно отстояването на националните ни интереси и превръщането на България в незаобиколим фактор в пренос на газ. Настояваме правителството да се пребори и да успее България да бъде входната точка за пряката доставка на руски газ, а не да се молим да минаваме през втора тръба на „Турски поток“, каза още Ганчева. Тя посочи, че АБВ е изключително притеснена от оглушителното мълчание на институциите за това какво ще се прави с въгледобива, как ще се развият централите, има ли готовност правителството да предложи стратегия в областта на близките 10 години, когато заради въглеродните емисии топлоелектрическите централи са застрашени. Ганчева попита това ли е битката на държавата срещу демографската криза.   \r\nДеница КИТАНОВА", "date": "2019.01.08", "title": "Любомира Ганчева, АБВ: Нужна е нова дългосрочна стратегия за развитието на енергетиката"}
{"url": "http://www.focus-news.net/news/2019/01/08/2609716/smolyan-mezhdunarodni-prevozvachi-ot-oblastta-shte-se-uchastvat-v-protesta-v-bryuksel-sreshtu-paket-mobilnost.html", "text": "Международни превозвачи от област Смолян ще се участват в протеста в Брюксел срещу пакет „Мобилност“, който ще се проведе на 10 януари. Това каза за  Радио „Фокус“ – Смолян  Костадин Сунков – представител на Съюза на международните превозвачи за Смолян и региона. По думите му, промените за превозвачите пряко касаят и работещите в сектора от област Смолян и затова ще се включат в протеста. „Искаме да се запазят сегашните условия за превозвачите, защото ние сме в Европейския съюз и правата на свободно придвижване на хора, товари и стоки се нарушават с исканите промени. Основната цел на пакета за мобилност е да откраднат квалифицираните кадри от сектора. Само в Германия има недостиг на 45 000 шофьори. В България също има недостиг от 12 000 души, от които сектора се нуждаят. Цяла Европа изпитва нужда от този вид работници и това е един от техните методи да могат да приберат колкото се може повече работници, за да запълнят техните ниши. Ако промените влязат в сила, това ще окаже пагубно влияние върху бизнеса. С промените се ограничава работата на част от фирмите, това ще накара големите фирми да направят преразпределение на пазара и със сигурност това ще е пагубно за бранша“, коментира Сунков. \r\nТой е категоричен, че превозвачите няма да спрат да настояват промените да не влизат в сила и подчерта, че ще се борят до последно. „Имаме подкрепата на правителството и евродепутатите и ако не постигнем консенсус с протеста, ще бъдат блокирани и други техни предложения. Едно от тях е да се блокира квотата за Брекзит за Обединеното кралство. Ако има гласуване напук, те не могат да прокарат закона за Брекзит“, поясни Сунков. Той отбеляза, че е оптимист, затова че борбата ще приключи успешно, тъй като превозвачите имат широка подкрепа както на правителството и евродепутатите, така и на много други държави, които са засегнати от пакета \"Мобилност\". Той допълни, че около 1 млн. души в Европа работят в транспортния сектор и те съставляват не малка част от жителите на континента.  \r\nНели ГЕРГЬОВСКА", "date": "2019.01.08", "title": "Смолян: Международни превозвачи от областта ще се участват в протеста в Брюксел срещу пакет „Мобилност“"}
{"url": "http://www.focus-news.net/news/2019/01/08/2609727/veliko-tarnovo-ruskiyat-pisatel-viktor-shengerovich-e-pobeditelyat-v-tazgodishnoto-izdanie-na-mezhdunarodniya-konkurs-za-kas-humoristichen-razkaz-aleko.html", "text": "Руският писател Виктор Шенгерович е победителят в тазгодишното издание на Международния конкурс за къс хумористичен разказ „Алеко“. Той се организира ежегодно в рамките на Алековите дни в Свищов, като основен партньор е Община Свищов. Това каза в предаването „Добре дошли в Свищов“ на  Радио „Фокус“ – Велико Търново  Росен Маринов, директор на Дирекция „Култура и културно наследство“. „През настоящата година в състезанието участваха 96 разказа, 58 писатели от 14 страни, сред които Франция, САЩ, Колумбия, Сърбия, Русия, Ирландия, Еквадор, Германия, Израел, Турция и други. Името на тазгодишния победител в Международния конкурс е на руския писател Виктор Шенгерович. Той спечели с неговия разказ „Свободна конкуренция“. Той е много тематичен, във връзка с политическа обстановка у нас и предстоящите ни избори. Авторът разказва именно това – как се правят избори. Интересен разказ, който журито е преценило за много актуален и достоен“, добави Росен Маринов. \r\nНа 11 януари от 15.30 часа в Гербовата зала на Община Свищов ще се проведе пресконференция с лауреата от Международния конкурс. Официалното му награждаването ще е в ПБНЧ „Еленка и Кирил Д. Авраамови“ от 18.00 часа. \r\nЛуиза ТРАНЧЕВА", "date": "2019.01.08", "title": "Велико Търново: Руският писател Виктор Шенгерович е победителят в тазгодишното издание на Международния конкурс за къс хумористичен разказ „Алеко“"}
{"url": "http://www.focus-news.net/news/2019/01/08/2609726/georgi-ikonomov-kmet-na-bansko-prez-2018-godina-izgradihme-edna-mnogo-dobra-sotsialna-kuhnya-koyato-tryabva-da-zapochne-rabota-do-kraya-na-yanuari.html", "text": "През 2018 година изградихме една много добра социална кухня, която трябва да започне работа до края на януари. Това каза за  Радио „Фокус“ - Пирин  Георги Икономов, кмет на Община Банско. Той уточни, че тази кухня ще изхранва социално слаби хора и домашния социален патронаж. Градоначалникът допълни, че са придобили и една топлофикация, която доскоро е била частна инвестиция. Наложило се е Общината да я придобие, като засега топлоснабдяването на населението работи добре. „Единственото, което все още не става, но не зависи от Общината, е разширяването на ски зоната и изграждането на Втори кабинков лифт. Това е нещо, което не зависи от нас, но не се и случва. Това е един недостатък на курорта ни и един недъг, който с всяка изминала година се развива все повече и повече, защото идват все повече туристи в града ни. Аз неслучайно казвам през последната година, че на нас изобщо не ни е нужно да имаме ръст на туристите, защото в един момент това има обратен ефект – тези туристи няма как да ги поемем в ски зоната“, коментира той. Георги Икономов заяви, че отдавна се е научил, че нищо не е нужно да става на всяка цена, тъй като има много условности от бюрократична, финансова и дори човешка гледна точка. Според него ако не се реализира нещо тази година, то ще се реализира следващата, така че нещата не са толкова критични. \r\nНатали СТЕФАНОВА", "date": "2019.01.08", "title": "Георги Икономов, кмет на Банско: През 2018 година изградихме една много добра социална кухня, която трябва да започне работа до края на януари"}
{"url": "http://www.focus-news.net/news/2019/01/08/2609718/poslanikat-na-sasht-v-skopie-kompromisite-s-gartsiya-ne-byaha-lesni-no-tova-e-istoricheski-shans.html", "text": "Американският посланик в Скопие Джес Бейли даде новогодишно интервю пред македонската редакция на The Voice of America, части от което предаде  електронното издание на вестник „Независен“ . \r\n„Когато мисля за миналата година, в която се случиха много исторически събития, всичко се свежда до смелото лидерство. Гражданите на Македония очевидно искат присъединяване към НАТО и ЕС. Премиерите (на Македония Зоран) Заев и (на Гърция Алексис) Ципрас и техните външни министри работиха по изключително трудни въпроси, за да постигнат споразумението от Преспа, което ще премахне пречките за присъединяване. Те показаха голяма смелост, търпение, решителност и ангажираност за разрешаване на дългогодишния спор. Видяхме и смело лидерство в парламента, когато депутатите гласуваха за започване на процеса на конституционни промени, отклонявайки се от партийните интереси, търсейки по-светло бъдеще за Македония и нейните граждани. И накрая, демократично избраните лидери в Македония трябва да взимат трудни стратегически решения, които Преспанският договор изисква и да определят най-добрия курс за страната. САЩ подкрепят Македония и това, което гражданите и лидерите на Македония ще решат, е най-добрият интерес за страната. Ние знаем, че компромисите в Преспанската сделка не са лесни, но това наистина е историческа възможност за Македония и региона, възможност, която ще доведе до по-сигурно, по-безопасно и по-благополучно бъдеще“, заяви Бейли. \r\nДипломатическият представител подчертава, че САЩ подкрепя интеграцията на Македония в НАТО, но подчертава, че това е суверенен избор на страната. Той посочва, че конкуренцията и конфликтите между великите сили са се върнали на главната сцена, с лоши актьори, които искат да нарушат и дестабилизират демократичната система. \r\n„За да ги победим, се нуждаем от силни държави, със солидни демократични основи, свободни медии и оживени и отворени пазари. Искрено вярваме, че Македония, напълно интегрирана в НАТО и ЕС, ще бъде силен съюзник в нашия общ просперитет и нашата обща сигурност“, каза американският посланик. \r\nЗапитан дали има план Б, ако на гласуването в парламента, споразумението с Гърция не бъде ратифицирано – той отговори отрицателно. Що се отнася до Закона за амнистия, Бейли смята, че това е важно политическо решение, прието чрез прозрачен и демократичен процес. \r\n„Смятаме, че е важно тези, които организираха атаките на 27 април, да бъдат държани отговорни за своите действия. По време на този процес съдебната власт трябва да остане независима от политическото влияние и свободно да взема решения по тези дела въз основа на факти и закони. Както неотдавна заяви държавният прокурор Йовевски, това, което правят съдиите и прокурорите, е да прилагат закона“, заключи Джес Бейли в интервю за VOA. \r\nПревод и редакция:", "date": "2019.01.08", "title": "Посланикът на САЩ в Скопие: Компромисите с Гърция не бяха лесни, но това е исторически шанс"}
{"url": "http://www.focus-news.net/news/2019/01/08/2609729/veliko-tarnovo-zapochva-razdavaneto-na-hranitelnite-paketi-za-krayno-nuzhdaeshti-se-litsa-ot-obshtina-polski-trambesh.html", "text": "Започва раздаването на хранителните пакети за крайно нуждаещи се лица от община Полски Тръмбеш. Това съобщи за  Радио „Фокус“ – Велико Търново  Димитър Русев, директор на Регионалната структура на БЧК във Велико Търново. Правоимащите лица могат да вземат помощите си от пункта на ул. „Тунджа“ 10 (Домашен социален патронаж). На 14 януари кампанията стартира в общините Лясковец, Павликени  и Сухиндол, а на 21 януари в общините Свищов, Елена и Златарица. Раздаването на хранителните пакети в цялата област трябва да приключи до 28 февруари. В град Велико Търново кампанията започна още на 12 декември. Пунктът в старата столица се намира на ул. „Марно поле“ №14. Работното време е от 9 до 14 часа. Право на помощта в града имат 169 човека, а в селата на територията на община Велико Търново – 735.Те ще получат общо 24 кг храна. Ще бъдат раздадени 16 продукта – спагети, говеждо в собствен сос, леща, захар, гювеч, зрял фасул, лютеница, грах, стерилизирани домати, говеждо, кюфтета в бял сос, херинга, пиле фрикасе, конфитюр, ориз и олио. Раздаването на помощта във великотърновските села ще започне на 28 януари. \r\nНадежда КРЪСТЕВА", "date": "2019.01.08", "title": "Велико Търново: Започва раздаването на хранителните пакети за крайно нуждаещи се лица от община Полски Тръмбеш"}
{"url": "http://www.focus-news.net/news/2019/01/08/2609730/kyustendil-gradat-shte-se-vklyuchi-v-initsiativata-za-otbelyazvane-na-140-godishninata-ot-uchreditelnoto-sabranie-prielo-tarnovskata-konstitutsiya.html", "text": "Градът ще се включи в инициативата за отбелязване на за отбелязване на 140-годишнината от Учредителното събрание, приело Търновската конституция. Това съобщи за  Радио „Фокус” – Кюстендил  Десислава Айдарова, експерт „Връзки с обществеността” към Областна администрация – Кюстендил. По думите ѝ инициативата е на Народното събрание и е по повод на 16 април 1879 година, когато се е провело Учредителното събрание, приело Търновската конституция.  Събитието ще се отбележи с пътуваща изложба, която ще гостува в Кюстендил в средата на месец януари. Представителната изложба носи името „140 години от Учредителното събрание и приемането на Търновската конституция”. Изложбата ще представи исторически и биографични данни за народните представители от състава на Учредителното събрание, портрети и документи за тяхната дейност, моменти от работата върху Търновската конституция, както и развитието на конституционния процес на фона на историческите събития, които го следват. \r\nВенцеслав ИЛЧЕВ", "date": "2019.01.08", "title": "Кюстендил: Градът ще се включи в инициативата за отбелязване на 140-годишнината от Учредителното събрание, приело Търновската конституция"}
{"url": "http://www.focus-news.net/news/2019/01/08/2609725/plovdiv-apelativniyat-sad-ostavi-v-aresta-20-godishniya-mazh-obvinen-v-izvarshvane-na-ubiystvo-v-sauchastie-s-mayka-si.html", "text": "Апелативният съд отхвърли жалбата и остави в ареста 20-годишния с инициали С. С., който е обвинен в извършване на убийство в съучастие с майка си. Това съобщиха от  Съдебната палата . Магистратите потвърдиха определението на Окръжен съд – Пловдив, с което за С. С. е взета най-тежката мярка за неотклонение „Задържане под стража“. Апелативните магистрати считат, че по делото има достатъчно данни за съпричастност на С. С. в извършване на престъплението, в което е обвинен. Това се извежда от събраните доказателства по делото: протоколи за оглед, свидетелски показания, сред които и тези на бащата на обвиняемия, който позвънил на телефон 112, след като разбрал за случилото се. \r\nМагистратите приемат, че при по-лека мярка за неотклонение, има опасност С. С. да се укрие, тъй като фактите по делото сочат, че след извършване на престъплението, веднъж вече той, заедно с майка си, се опитал да напусне града. Предвид и две предишни осъждания на обвиняемия за криминални деяния, съдът смята, че той може да извърши престъпление. \r\nСпоред прокуратурата – на 27 декември 2018 г., след подаден на тел. 112 сигнал, в къща в Пловдив е открит мъртъв 63-годишен мъж. В резултат на проведените бързи оперативно-издирвателни мероприятия е установено, че пострадалият бил в къщата заедно с Е.А. и С.С. След употреба на алкохол между тях и П.С. възникнал скандал. Двамата нанесли множество удари с нож и стъклена чаша на мъжа, който починал в резултат на наранявания в областта на шията. Нападателите са задържани от полицията при опит да напуснат Пловдив. \r\nОпределението на апелативния съд е окончателно и не подлежи на обжалване.", "date": "2019.01.08", "title": "Пловдив: Апелативният съд остави в ареста 20-годишния мъж, обвинен в извършване на убийство в съучастие с майка си"}
{"url": "http://www.focus-news.net/news/2019/01/08/2609732/stara-zagora-77-godishna-zhena-e-stanala-zhertva-na-telefonna-izmama-s-9600-lv-i-chuzhda-valuta.html", "text": "77-годишна жена от гр. Стара Загора е станала жертва на телефонна измама с  9600 лв., 3100 евро и 1000 долара. Това съобщиха от  ОДМВР – Стара Загора . Сигналът за измамата е подаден на 7 януари във Второ РУ – Стара Загора от възрастната жена. Тя заявила, че на 7 януари, около 10.30 ч.,  е била заблудена по телефона, че трябва да помогне на полицията за залавяне на измамници. Жената е оставила на две места в гр. Стара Загора общата сума от 9600 лв., 3100 евро и 1000 долара. Образувано е досъдебно производство за престъпление.", "date": "2019.01.08", "title": "Стара Загора: 77-годишна жена е станала жертва на телефонна измама с 9600 лв и чужда валута"}
{"url": "http://www.focus-news.net/news/2019/01/08/2609733/pazardzhik-okolo-15-detsa-shte-se-vklyuchat-v-kursa-za-mladi-speleolozi-v-peshtera.html", "text": "Около 15 деца ще се включат в курса за млади спелеолози в Пещера. Това каза за  Радио „Фокус“ – Пазарджик  Георги Киев, председател на Туристическо дружество „Купена“ в Пещера. По думите му децата ще имат възможност да посетят пещери, тъй като освен часовете по теория има предвидени и такива по практика. С малките спелеолози идват и по-големи хора, които също могат да научат полезни неща като например как се прави картиране на определени райони. Участниците ще имат възможност да се запознаят и с богатството от форми в различните пещери в страната“, уточни Киев. Той допълни, че курсът започва в началото на януари и продължава през цялата година. \r\nВаня НИКОЛОВА", "date": "2019.01.08", "title": "Пазарджик: Около 15 деца ще се включат в курса за млади спелеолози в Пещера"}
{"url": "http://www.focus-news.net/news/2019/01/08/2609734/rumen-petkov-abv-mnozinstvoto-shte-dade-vsichko-ot-sebe-si-da-se-otide-kam-predsrochen-vot-sled-kato-izbere-nov-glaven-prokuror.html", "text": "Мнозинството ще даде всичко от себе си да се отиде към предсрочен вот след като избере нов главен прокурор. Това каза председателят на АБВ Румен Петков по време на пресконференция, предаде репортер на  Агенция „Фокус“.   „Моите разсъждения са свързани с това, че това мнозинство ще даде всичко от себе си, включително жертви от жива сила, за да бъде избран главен прокурор и след това да се отиде към избори. Тук не е както приказваха част от крепителите на правителството – да видим сега резултата от ЕП“, коментира Петков. Според него там ще се почнат анализи от рода: „ние + вие +  тези двамата и третия сме малко повече от онези другите“. По думите му така ще разсъждават и „президентът, един друг и още двама“, които според Петков ще дадат всичко от себе си не по времето на това Народно събрание да бъде избиран нов главен прокурор. На въпрос дали очаква след избора на главен прокурор центробежните сили да станат неудържими, Петков отговори положително. „Считам, че управляващото мнозинство в този парламент ще направи всичко възможно, независимо от вътрешните сблъсъци на нехигиенична, междуличностна непоносимост да задържи този парламент до изора на нов главен прокурор. Не смятам, че избора на нов главен прокурор ще доведе до катаклизми“, допълни още лидерът на АБВ. \r\nДеница КИТАНОВА", "date": "2019.01.08", "title": "Румен Петков, АБВ: Мнозинството ще даде всичко от себе си да се отиде към предсрочен вот след като избере нов главен прокурор"}
{"url": "http://www.focus-news.net/news/2019/01/08/2609736/stara-zagora-66-godishna-zhena-e-stanala-zhertva-na-telefonna-izmama-s-4380-lv.html", "text": "66-годишна жена от гр. Стара Загора е станала жертва на телефонна измама с 4380 лв. Това съобщиха от  ОДМВР – Стара Загора . Сигналът е подаден на 7 януари  във Второ РУ – Стара Загора от възрастната жена. Тя заявила, че около 15.30 ч. на същия ден е била заблудена от непознат мъж, че трябва да помогне на полицията за залавяне на телефонни измамници. В резултат на това жената хвърлила от терасата на жилището си торба, съдържаща сумата 4380 лв. Образувано е досъдебно производство за престъпление.", "date": "2019.01.08", "title": "Стара Загора: 66-годишна жена е станала жертва на телефонна измама с 4380 лв."}
{"url": "http://www.focus-news.net/news/2019/01/08/2609737/d-r-valentin-petrov-mbal-shumen-grizhata-za-patsienta-e-nay-vazhna-za-nas.html", "text": "Д-р Валентин Петров, старши ординатор в Спешно отделение и ст. сестра Шенай Салиева от същото отделение са избрани за лекар и сестра на годината в МБАЛ - Шумен. Това съобщиха от  здравното заведение . Номинациите са направени и излъчени от персонала в болницата, а на церемония в МБАЛ - Шумен в края на месец декември са били връчени и призовете. „Тази награда я приемам като оценка за работата на екипа, с който работя. Тя е признание за неуморния труд, за грижите, които полагаме за нашите пациентите. През Спешно отделение минават много тежки случаи. Пациенти, за които всяка минута е рискова за живота“, заяви д-р Петров.  \r\nТой е лекар в отделението от откриването му на 1 февруари 2007 година. През  2018 година през отделението са преминали над 28 500 пациенти от цялата област.  \r\n„Всеки пациент като дойде при нас счита, че е спешен. Разбираме притеснението на хората, особено когато става въпрос за здраве. Искам да ги успокоим, че преценяваме много внимателно кой пациент трябва да бъде прегледан преди другите предвид състоянието му. Има и недоволни, като навсякъде. Работим и помагаме на всички в нужда“, обясни сестра Салиева.  \r\nНа второ място в класацията на МБАЛ е също лекар от Спешно отделение- д-р Реджеб Халим, специализант по кардиология, рентгеновият лаборант Айсел Ферадова е също на второ място.  \r\nД-р Ивайло Петров и м.с. Антония Тодорова от Неврологично отделение допълват призовите места на най-добрите професионалисти по здравни грижи в МБАЛ – Шумен.", "date": "2019.01.08", "title": "Д-р Валентин Петров, МБАЛ – Шумен: Грижата за пациента е най-важна за нас"}
{"url": "http://www.focus-news.net/news/2019/01/08/2609738/targovishte-zadarzhan-e-64-godishen-mazh-zastrelyal-kuche-v-selo-vasil-levski.html", "text": "Задържан е 64-годишен мъж от село Ловец, застрелял куче. Това съобщиха от  ОДМВР - Търговище . Той е задържан на 7 януари 2019 г. след проведени оперативно-издирвателни и процесуално-следствени действия. Установено е, че на 4 януари 2019 г. в село Васил Левски, община Търговище, със законно притежавано ловно оръжие – пушка „Восток Биатлон 4“, калибър 5.6 мм, е умъртвил куче от порода кокер шпаньол и е наранил куче от порода хъски – собственост на 25-годишна жена от село Васил Левски. По случая е образувано досъдебно производство по чл. 325б от Наказателния кодекс по описа на управлението. Оръжието е иззето по надлежния ред. Работата по изясняване на фактическата обстановка продължава под ръководството на прокурор от Районна прокуратура - Търговище.", "date": "2019.01.08", "title": "Търговище: Задържан е 64-годишен мъж, застрелял куче в село Васил Левски"}
{"url": "http://www.focus-news.net/news/2019/01/08/2609740/d-r-ventsislav-daskalov-obshtopraktikuvasht-lekar-pri-silni-studove-kravonosnite-sadove-proyavyavat-tendentsiya-kam-stesnyavane-koeto-uvelichava-riska-ot-infarkt-i-insult.html", "text": "При всички положения резките промени във времето и климата оказват доста стресово влияние върху организма на хората и особено на всички онези, които имат хронични заболявания. Това каза за  Радио „Фокус“ – Пирин  д-р Венцислав Даскалов, общопрактикуващ лекар от Благоевград. „В тази връзка трябва да обърнем внимание на по-възрастните пациенти, както и на всички, имащи сериозни хронични заболявания като диабет, различни заболявания на имунната система и автоимунни такива. Не трябва да се пренебрегва и здравословното състояние на по-малките деца. Това са най-рисковите групи при климатичните стресове“, каза още д-р Даскалов. Той добави, че рискова група са и хората със сърдечно-съдови заболявания. „При силни студове кръвоносните съдове в тялото проявяват тенденция към свиване и стесняване. Там, където вече има започнал процес по натрупване на атеросклеротични плаки по стените на съдовете, това може да доведе до критични и над критични стеснения със заплаха от развиването на инфаркти и инсулти“, добави д-р Даскалов. Той добави, че това води и до покачване на кръвното на пациенти с всички произтичащи от това последствия. „За съжаление конкретни предпазни мерки, в смисъла на медицински дейности едва ли могат да се посочат“, посочи д-р Даскалов. По думите му хората с хронични и сърдечно-съдови заболявания трябва да избягват излизането навън при ниски температури. Според него студеното време може да предизвика влошаване на здравословното състояние при тези групи пациенти, затова и излизането извън домовете трябва да става само, ако е наложително или след осъществяването на добра предварителна подготовка. „Хората трябва да бъдат добре облечени, освен това е необходим един процес на адаптация на тялото към студеното време. В смисъл преди излизане да се престои в неотоплено помещение за няколко минути, за да може организма да свикне с по-ниските температури“, каза още д-р Даскалов. „При хората на медикаментозно лечение е задължително приемането на предписаните лекарства“, подчерта д-р Даскалов. Той добави, че за да се предпазим от проблеми със здравето през зимата, е добре да консумираме повече топли напитки, както и да приемаме витамини, което ще помогне за подобряване общото ни здравословно състояние. \r\nЛивия НИНОВА", "date": "2019.01.08", "title": "Д-р Венцислав Даскалов, общопрактикуващ лекар: При силни студове кръвоносните съдове проявяват тенденция към стесняване, което увеличава риска от инфаркт и инсулт"}
{"url": "http://www.focus-news.net/news/2019/01/08/2609728/reuters-turtsiya-za-amerikanskite-bazi-dayte-gi-ili-gi-unishtozhete.html", "text": "По време на преговорите във вторник Турция ще поиска от официалните американски лица базите на САЩ в Сирия да бъдат предадени на Анкара, или да бъдат унищожени, съобщи вестник Hurryiet, предава  Reuters , като коментира, че това искане може да усложни разговорите около американското изтегляне от Сирия. \r\nБританската агенция припомня, че във вторник се очаква съветникът по национална сигурност на САЩ Джон Болтън да разговаря с турския си колега Ибрахим Калън, няколко дни, след като американецът добави като условие за изтеглянето на САЩ, Турция да се съгласи да защитава сирийските кюрдски формирования, които са съюзници на Вашингтон, но са смятани за терористи от Анкара. \r\n„Дайте ги, или ги унищожете“, гласи заглавието на материал на вестник Hurryiet, който се отнася до оставащите 22 американски военни бази в Сирия. В него се цитират неназовани източници, които са посочили, че Турция няма да приеме Вашингтон да ги остави на сирийските кюрдски „Отряди за народна самоотбрана“ (ОНС). \r\nВисш турски служител по сигурността каза на Ройтерс миналата седмица, че Вашингтон трябва да позволи на Турция да използва своите бази в Сирия. \r\nТъй като напрежението около решението на Тръмо за изтегляне на американските войски от Сирия се увеличава, не беше ясно дали Болтън ще се срещне с президента Реджеп Тайип Ердоган. \r\nВ делегацията на Болтън бяха също председателят на Съединените щабове генерал Джоузеф Дънфорд и специалният пратеник на САЩ за Сирия Джеймс Джефри. \r\nКалън е говорител на Ердоган и заместник-ръководител на турския съвет за сигурност и външна политика. \r\nПревод и редакция:", "date": "2019.01.08", "title": "Reuters: Турция за американските бази: „Дайте ги, или ги унищожете“"}
{"url": "http://www.focus-news.net/news/2019/01/08/2609742/sliven-v-obshtinata-shte-se-provede-sreshta-za-obsazhdane-na-predlozheniya-za-rekonstruktsiyata-na-bul-hadzhi-dimitar.html", "text": "В сградата на Община Сливен на 9 януари 2019 г. ще се проведе среща, на която ще бъдат обсъдени конкретни предложения от граждани, свързани с реконструкцията на бул. Хаджи Димитър“. Това съобщиха от пресцентъра на  Община Сливен . В нея ще участват кметът Стефан Радев, заместник-кметът Румен Иванов, сливенски архитекти, главният проектант на обекта и експерти от Общината. \r\nВ края на месец ноември 2018 г. Общинското ръководство предостави възможност на жителите на община Сливен да внасят конкретни предложения и мнения по изготвената актуализация на проекта за благоустрояване на бул. „Хаджи Димитър“. За този проект Общината получи средства от българското правителство. \r\nС разработката и нова структура на булеварда ще се подобри значително визуалната комуникация, както с обекта, така и в цялост за централна градска част. Приоритет ще бъдат пешеходците, осигуряване на безопасност за всички участници в движението и същевременно постигане на функционалност за устойчива и модерна централна градска част.", "date": "2019.01.08", "title": "Сливен: В Общината ще се проведе среща за обсъждане на предложения за реконструкцията на бул. Хаджи Димитър“"}
{"url": "http://www.focus-news.net/news/2019/01/08/2609743/sport-lindzi-von-se-zavrashta-na-pistata-prez-pochivnite-dni.html", "text": "Звездата на женските алпийски ски Линдзи Вон обяви, че е готова да се върне на пистата след лечение на контузия. Четирикратната носителка на Световната купа пропусна началото на сезона заради получена травма в края на ноември. 34-годишната американка, която обяви, че ще прекрати кариерата си след края на сезона, има 82 победи за Световната купа, с 4 по-малко от рекорда на Ингемар Стенмарк, когото ще атакува още на спускането в Санкт Антон на 12 януари.", "date": "2019.01.08", "title": "Спорт: Линдзи Вон се завръща на пистата през почивните дни"}
{"url": "http://www.focus-news.net/news/2019/01/08/2609744/pazardzhik-okolo-15-sm-e-snezhnata-pokrivka-v-obshtina-sarnitsa-patishtata-sa-prohodimi.html", "text": "Около 15 см е снежната покривка в Сърница. Това съобщи за  Радио „Фокус” – Пазарджик  Неби Бозов, кмет на Община Сърница. Пътищата са проходими, почистени са основните пътни артерии и главния път Доспат - Сърница - Велинград. Почистени са и второстепенните пътища в общината. „Проходими са пътищата от и към двете прилежащи села Медени поляни и Побит камък. Няма закъсали автомобили, няма и проблеми с електрозахранването. Наличната снегопочистваща техника е напълно достатъчна, за да се справим със зимната обстановка. Имаме и трактор с песъкар, който опесъчава поетапно пътната мрежа в общината”, уточни Бозов. Туристическите бази са запасени с гориво за целия зимен сезон. \r\nРадослава МУРДЖЕВА", "date": "2019.01.08", "title": "Пазарджик: Около 15 см е снежната покривка в община Сърница, пътищата са проходими"}
{"url": "http://www.focus-news.net/news/2019/01/08/2609735/minka-kapitanova-kmet-na-obshtina-garmen-vodoprovodat-v-selo-ribnovo-e-sravnitelno-nov-no-vik-druzhestvoto-ne-go-poddarzha.html", "text": "Водопроводът в село Рибново е сравнително нов, но ВиК дружеството не го поддържа. Това каза за  Радио „Фокус“ - Пирин  Минка Капитанова, кмет на Община Гърмен. По думите ѝ водопроводът е подменян около 2007 година, но към момента всеки път жителите на селото сами трябва да почистват водохващането от листа и боклуци, а всъщност това е работа на ВиК служителите. „Разговаряхме вчера с директора на ВиК - Благоевград г-жа Росица Димитрова и тя каза, че знае за проблема и че техни служители са били на място. След това тя изпрати писмо с предложение да се въведе режим на водоползването в село Рибново, като в писмото пише, че режима ще се провежда до повишаване на температурите и увеличаване на дебита. Температурите ще се повишат май месец. До тогава ли ще продължи режима?“, коментира тя. Минка Капитанова заяви, че ще повдигне този въпрос на заседание на ВиК Асоциацията, в която членува всеки кмет на община. По думите ѝ не се влагат никакви средства, за да се отремонтира или самата поддръжка да е качествена и навреме. Тя отбеляза, че не само в Рибново температурите са минусови. По думите ѝ такива са и в Пирин планина, така че ниските температури според нея изобщо не са оправдание. Кметът на Община Гърмен подчерта, че няма как една течаща вода да замръзне, а просто самият вход се е запушил и от там самото водохващане замръзва. \r\nНатали СТЕФАНОВА", "date": "2019.01.08", "title": "Минка Капитанова, кмет на Община Гърмен: Водопроводът в село Рибново е сравнително нов, но ВиК дружеството не го поддържа"}
{"url": "http://www.focus-news.net/news/2019/01/08/2609745/varna-dete-e-blasnato-ot-lek-avtomobil-na-peshehodna-pateka-na-ul-ny-vaptsarov.html", "text": "Дете е блъснато от лек автомобил на пешеходна пътека. Това съобщиха от  ОДМВР – Варна . Инцидентът е станал на 7 януари, около 09.40 часа, на ул. „Н. Й. Вапцаров“. Водачът на лекия автомобил е 41-годишен с инициали М.Т. от Варна. Вследствие на инцидента момчето е получило фрактура на ляв глезен и контузни наранявания, прегледано е и е настанено за лечение, без опасност за живота. По случая има образувано досъдебно производство.", "date": "2019.01.08", "title": "Варна: Дете е блъснато от лек автомобил на пешеходна пътека на ул. „Н.Й. Вапцаров“"}
{"url": "http://www.focus-news.net/news/2019/01/08/2609739/ministar-krasimir-karakachanov-predstoi-operatsiya-na-voennosluzheshtiya-ot-68-ma-brigada-spetsialni-sili-koyto-postrada-pri-poboy-ot-tsigani.html", "text": "Предстои операция на военнослужещия от 68-ма бригада Специални сили, който пострада при побой от цигани в село Войводиново. Това съобщи пред журналисти военният министър Красимир Каракачанов, който пристигна в селището, за да се срещне с местната управа и жителите, предаде репортер на  Радио „Фокус“ - Пловдив . Каракачанов добави, че е посетил военнослужещия в болница „Св. Пантелеймон“, където е настанен пострадалият. Операция ще му бъде направена утре. Той е със спукана скула и много кръвонасядания покрай очите. „Нападателите са го удряли предимно в главата“, каза още Каракачанов. Той добави, че състоянието му е добро, има средна телесна повреда и може би ще бъде изписан след няколко дни. „Министерството на отбраната ще поеме всички разходи по лечението“, заяви още Каракачанов.  \r\nС министър Красимир Каракачанов е и командирът на 68-ма бригада Специални сили бригаден генерал Явор Матеев. \r\nЦветана ТОНЧЕВА", "date": "2019.01.08", "title": "Министър Красимир Каракачанов: Предстои операция на военнослужещия от 68-ма бригада Специални сили, който пострада при побой от цигани"}
{"url": "http://www.focus-news.net/news/2019/01/08/2609746/burgas-v-grada-shte-bade-sazdadena-elektronna-platforma-koyato-da-svarzhe-uchilishteto-s-biznesa.html", "text": "Като част от общинските политики за осъвременяване на бургаското образование и ориентирането му към нуждите на бизнеса, тази година ще бъде създадена нова специализирана електронна платформа. Това съобщиха от пресцентъра на  Община Бургас . Главен координатор и отговорник по изпълнението на проекта ще е Гимназията по компютърно програмиране и иновации. В разработката ще участват нейните ученици, учители, ментори от IT компаниите в училищното настоятелство, експерти от двата местни университета, както и ученици-програмисти от други училища в града. Междувременно предстоят две важни предварителни срещи, които ще организира Община Бургас. Първата ще е с представители на всички професионални гимназии – за детайлно уточняване на всички технически направления, в които работят, паралелки, тенденции, на кое в дейността си искат да акцентират. Втората среща ще е с представители на бургаския бизнес във всичките му измерения. Резултатите от двете срещи ще залегнат като първоначална база данни в новата платформа. Тя ще се зарежда и поддържа в Гимназията по компютърно програмиране и иновации. Като краен резултат всеки бургаски ученик ще може да открие на едно място актуална информация за професионални стажове, изисквания и обявления за свободни работни места в Бургас. Същевременно предприемачите ще виждат къде какви кадри се подготвят, възможности за контакт с потенциални свои бъдещи служители, както и всякаква полезна информация по темата за регионалния пазар на труда.", "date": "2019.01.08", "title": "Бургас: В града ще бъде създадена електронна платформа, която да свърже училището с бизнеса"}
{"url": "http://www.focus-news.net/news/2019/01/08/2609747/balgarskiyat-evrokomisar-mariya-gabriel-obyavyava-uchenicheski-konkurs-za-kompyutarna-risunka-balgariya-v-evropa-minalo-nastoyashte-badeshte.html", "text": "Българският еврокомисар по цифровата икономика и общество Мария Габриел обявява ученически конкурс за компютърна рисунка на тема „България в Европа: минало, настояще, бъдеще“, посветен на Националния празник на страната 3 март. Това съобщиха от  ГЕРБ – Смолян . Авторите на най-добрите рисунки ще бъдат поканени в Европейската комисия в Брюксел, където Мария Габриел предвижда организиране на изложба на творбите на победителите броени дни преди празника като част от тържествено отбелязване на 3 март. Конкурсът се реализира с подкрепата и съдействието на Министерство на образованието и науката. Целта на конкурса е даде възможност за изява на творческите заложби на учениците, както и да провокира техния интерес свободно да интерпретират темата според своето собствено разбиране за родината,  независимо дали става дума за обект, събитие, личност, или за лични преживявания и мечти, даващи израз на връзката с България. Творческото съревнование е разделено в две възрастови категории, обхващащи учениците 8-9 клас и 10-12 клас на всички училища, школи, клубове и центрове за подкрепа на личностното развитие  от страната. Всеки участник може да изпрати 1 творба. Рисунките, участващи в конкурса, трябва да бъдат представени на хартиен носител  с размер на листа формат А3 – паспартирана бяла с размери  50х70см. Всяка творба следва да бъде придружена от етикет, залепен в долния десен ъгъл на лицевата страна на рисунката, съдържащ: името на творбата, имената на автора и годините, учебно заведение. На обратната страна на рисунката е необходимо да бъде залепена по-подробна информация със: име на творбата, трите имена на автора, възраст, учебно заведение/школа, електронен адрес и телефон за връзка. Във всяка от категориите ще бъдат отличени по 6 творби. Рисунките трябва да бъдат изпратени с пощенско клеймо най-късно 22 януари 2019 г., с придружаваща декларация за съгласие относно обработката на личните данни, в Представителството на Европейската комисия в България на адрес: \r\n1000 София, ул. „Г.С. Раковски“ № 124, \r\nПредставителство на Европейската комисия в България, \r\nЗа конкурса „България в Европа: минало, настояще, бъдеще“ \r\nПолучените рисунки няма да бъдат връщани на авторите, но няма да се използват извън рамките на конкурса без изрично тяхно съгласие. При изготвянето на компютърните рисунки трябва да се спазват няколко  задължителни изисквания: за създаването на  творбите да се използва графична програма по избор; да са нарисувани със свободна ръка, като се използват инструментите на графичните редактори; рисунката да не е публикувана в интернет, да не е участвала в други конкурси или изложби; да не се интегрират готови обекти, обекти от други програми и картини; творбите да са авторски. Критерии за оценка: новаторски подход; оригиналност на идеята; послание на творбата; композиция; цветова хармония; техники на изобразяване чрез цифровите технологии; умения за работа с цифровите инструменти на програмата. \r\nТворбите ще бъдат оценявани от авторитетно жури в състав: проф. д. изк. Петер Цанев – ръководител на катедра „Психология на изкуството, художествено образование и общообразователни дисциплини“ в Националната художествена академия, Силвия Кънчева – държавен експерт по информатика и информационни технологии към Дирекция „Съдържание на предучилищното и училищното образование“ в Министерството на образованието и науката и проф. Станислав Памукчиев – Член на Управителния съвет и секретар на секция „Живопис“ на Съюза на българските художници. За допълнителни въпроси относно конкурса: CAB-GABRIEL-EVENTS@ec.europa.eu", "date": "2019.01.08", "title": "Българският еврокомисар Мария Габриел обявява ученически конкурс за компютърна рисунка „България в Европа: минало, настояще, бъдеще“"}
{"url": "http://www.focus-news.net/news/2019/01/08/2609731/rumen-petkov-abv-nastoyavame-za-spirane-na-protsedurata-za-pridobivane-na-nov-tip-boen-samolet.html", "text": "Настояваме за спиране на процедурата за придобиване на нов тип боен самолет. Това каза председателят на АБВ Румен Петков по време на пресконференция, предаде репортер на  Агенция „Фокус“.   Петков обърна внимание, че по темата за придобиване на нов боен самолет АБВ се опира изцяло на доклада на министъра на отбраната. По думите му в противоречие с всички досегашни клетви в Народното събрание и правителството, на 25 октомври министър-председателят е назначил политико-военна група. „Няма грам намек за експертиза“, посочи още Петков. „Правителството ще настоява Народното събрание да даде възможност да бъдат извършени отклонения в три посоки. Първо, и ние за това предупредихме на миналата си пресконференция, да бъде преосмислена цената, с каквато рамка беше сложена от Народното събрание. Второ да бъде преосмислен периодът на доставка на самолетите и третото, което поне на този етап се очертава, че отпадна – Народното събрание да не ратифицира окончателния договор“, каза Петков. „Това са достатъчно сериозни основания ПП АБВ да настоява за отмяна на тази процедура - принципен мораториум върху този тип въоръжение, модернизация на съществуващите мощности във ВВС“, посочи Петков. Той обърна внимание, че до 1990 г. България е разполагала с 300 въздухоплавателни съда - 136 от тях самолети, а останалите хеликоптери, в това число и транспортни.  \r\nДеница КИТАНОВА", "date": "2019.01.08", "title": "Румен Петков, АБВ: Настояваме за спиране на процедурата за придобиване на нов тип боен самолет"}
{"url": "http://www.focus-news.net/news/2019/01/08/2609748/rumen-petkov-abv-s-uchastieto-si-v-evroparlamenta-shte-napravim-nevazmozhno-izbiraneto-na-nedorazumeniya-i-pozorni-yavleniya-kato-yunker-v-rakovodstvoto-na-institutsiite.html", "text": "С участието си в европарламента ще направим невъзможно избирането на недоразумения и позорни явления като Юнкер в ръководството на институциите. Това каза председателят на АБВ Румен Петков по време на пресконференция, предаде репортер на  Агенция „Фокус“.   „НАТО и ЕС излизат с позиция, че изграждането на Косовска армия е недопустимо, САЩ в същия момент преминават към въоръжаване на Косовската армия. Какво е НАТО? Чии интереси отстояват страните-членки на НАТО от ЕС. Или страните-членки казват на братските САЩ: „Преустановете веднага тази процедура, която е дълбоко вредна за Европа, защото създавате поле на военни действия“ или НАТО не е орган. НАТО е присъдружителна структура към САЩ, в този си вид, по този начин взети решения и по този начин реализирани политики\", коментира Петков. По думите му Европа трябва да каже: „Ние не разбираме така партньорството“. \"Ние от АБВ ще искаме други европейски институции, със солидни лидери, със солидно ръководство\", подчерта още лидерът на АБВ.  \r\nДеница КИТАНОВА", "date": "2019.01.08", "title": "Румен Петков, АБВ:  С участието си в европарламента ще направим невъзможно избирането на недоразумения и позорни явления като Юнкер в ръководството на институциите"}
{"url": "http://www.focus-news.net/news/2019/01/08/2609750/pazardzhik-teatralnata-postanovka-za-detsa-12-te-bratya-beshe-predstavena-na-stsenata-na-chitalishte-razvitie-v-peshtera.html", "text": "Театралната постановка за деца „12-те братя“ беше представена на сцената на читалище „Развитие“ в Пещера. Това съобщиха за  Радио „Фокус“ - Пазарджик  от културната институция. Пиесата е на Театър ХЕНД и се предлага безплатно днес. Сюжетът ѝ разказва за трудолюбивата Марушка живее с мащехата и доведената си сестра. Веднъж мащехата и я изпраща в гората с непосилна задача, за да се отърве от нея. Там тя среща месеците, които съзирайки доброто и сърце и помагат. Спектакъл вдъхновен от класическата приказка „12-те месеца“, в която доказва как винаги трудолюбието и добротата се възнаграждават, а мързела и злото се наказват. Режисьор на спектакъла е Добрин Добрев, сценограф е Ваня Стефанова. Представлението се реализира по проект \"Агора\" и се финансира от Общински фонд за местни инициативи под патронажа на кмета на Община Пещера Николай Зайчев.", "date": "2019.01.08", "title": "Пазарджик: Театралната постановка за деца „12-те братя“ беше представена на сцената на читалище „Развитие“ в Пещера"}
{"url": "http://www.focus-news.net/news/2019/01/08/2609741/rumen-petkov-abv-predvidenite-2-mlrd-lv-za-samoleti-da-badat-investirani-vav-visoki-tehnologii-malkiya-i-sreden-biznes-v-obrazovanie-i-demografiya.html", "text": "Да се предприемат незабавни мерки предвидените 2 млрд. лв. за самолети да бъдат инвестирани във високи технологии,  малкия и среден бизнес, в образование и демография. Това каза председателят на АБВ Румен Петков по време на пресконференция, предаде репортер на  Агенция „Фокус“ . „Това, че миналата година в България са родени най-малко деца повече от 100 години насам, е достатъчно показателен, че предупрежденията, които АБВ отправя за настъпила демографска катастрофа, за съжаление вече са факт“, заяви Петков. Той призова част от средствата за закупуване на нов тип бойни самолети да бъдат инвестирани в стимулиране на раждаемостта, каквото е предложението на АБВ – 30 хил. лв. при отговорно родителство за трето дете. \r\nТой обърна внимание, че при грубо нарушение на процедурите за закупуване на нов боен самолет, това ще ни злепостави пред нашите европейски партньори и пред всички български граждани. Петков заяви, че генералният въпрос пред националната сигурност на страната е демографската катастрофа и липсата на възпроизводство и преустановяването на тази процедура за избор на самолет ще бъдат добре разбрано и оценено от нашите европейски партньори. „Самият доклад в почти всички свои абзаци говори за нарушаване на процедура, за липса на процедура, за липса на информация. Това са достатъчно аргументи да се преустанови тази процедура, която е дълбоко опорочена, и действително да се направи солиден анализ с експертния потенциал, с който българските ВВС разполагат“, заяви Петков. \r\nПо думите му политико-военните групи не са решение на въпроса, а инструмент за реализация на политическо лобиране, на политически натиск и на груб шантаж върху институциите в Република България. „Фактът, че част от членовете на правителството са готови на такъв шантаж, само показва, че България е много далече от стремежа да изгради демократични институции и устои, отговарящи на националния ни интерес“, заяви още Петков.  \r\nДеница КИТАНОВА", "date": "2019.01.08", "title": "Румен Петков, АБВ: Предвидените 2 млрд. лв. за самолети да бъдат инвестирани във високи технологии, малкия и среден бизнес, в образование и демография"}
{"url": "http://www.focus-news.net/news/2019/01/08/2609755/gd-granichna-politsiya-normalen-e-trafikat-na-vsichki-granichni-punktove.html", "text": "Нормален е трафикът на всички гранични пунктове. Това съобщиха от  ГД „Гранична полиция“ . Трафикът по границите със Сърбия, Македония, Гърция, Турция и Румъния е нормален.", "date": "2019.01.08", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2019/01/08/2609753/plovdiv-s-voenen-tseremonial-v-karlovo-byaha-otbelyazani-141-godini-ot-osvobozhdenieto-na-grada.html", "text": "С военен церемониал в Карлово бяха отбелязани 141 години от освобождението на града. Това съобщиха от пресцентъра на  Общината . Пред паметната плоча на Пулевата къща, в която освободителят на Карлово ген. Павел Карцов отсяда с щаба си, за историческите събития на 8 януари 1878 година слово произнесе Мария Деянова, директор на Общинския исторически музей. Тя припомни, че Ловченско-Севлиевският отряд под командването на генерал-лейтенант Карцов при неимоверно трудни условия - зимни бури, студове и ожесточени боеве, преминава Троянския проход и освобождава Карлово и Стремската долина. Пред паметния знак цветя поднесоха кметът на Общината д-р Емил Кабаиванов, бригаден генерал Пламен Йорданов - командир на 61-ва Стрямска механизирана бригада, заместник-кметове, общински съветници, ученици от СУ „Васил Левски” и граждани.  \r\nШествието премина по ул. „Ген. Карцов” до паметника на освободителя на Карлово. Официални лица, общественици, представители на патриотични организации, ученици от единствената хуманитарна паралелка със засилено изучаване на история в СУ „Христо Проданов” положиха венци и цветя пред паметника. \r\nПоздравителни адреси до кмета на Карлово по повод историческата за града дата изпратиха генерал-майор Груди Ангелов – началник на Военна академия „Г. С. Раковски” и бригаден генерал Пламен Йорданов.", "date": "2019.01.08", "title": "Пловдив: С военен церемониал в Карлово бяха отбелязани 141 години от освобождението на града"}
{"url": "http://www.focus-news.net/news/2019/01/08/2609754/lyubomira-gancheva-abv-zabavyaneto-na-stroezha-na-aets-belene-ne-e-samo-politichesko-prestaplenie-to-ima-ogromno-ikonomichesko-izrazhenie.html", "text": "Забавянето на строежа на АЕЦ „Белене“ не е само политическо престъпление, то има огромно икономическо изражение. Това каза заместник-председателят на АБВ Любомира Ганчева по време на пресконференция, предаде репортер на  Агенция „Фокус“.   Ганчева коментира и проекта АЕЦ „Белене“. „За него не трябва разговорът да бъде идеологичен, не трябва да бъде крайно политизиран или разполаган по хоризонталната ос на лява и дясна политика. АЕЦ „Белене“ – това е един национален проект. Това е проект, който ще ни гарантира да останем част от ядрения клуб и ще даде смисъл на младите хора защо да останат в България, защо да работят, защо има смисъл в инвестиция на знанието, инвестиция на образованието, на високата добавена стойност и на заплатите, които да гарантират добро качество на живот. Забавянето на строежа на АЕЦ „Белене“ не е само политическо престъпление, а има огромно икономическо изражение\", заяви още Ганчева.  \r\nТя посочи, че става дума за няколко аспекта. Ганчева обърна внимание на преките икономически загуби. „Няколко милиарда лева можеше да бъдат сложени в българската икономика. Можеше да бъде създадено условие за работа на български заводи, като само един конкретен пример – завод за ел. кабели. Десетки хиляди работни места щеше да има с едни от най-добрите заплати“,  допълни Ганчева. Тя обърна внимание, че АЕЦ „Козлодуй“ гарантира едни от най-добрите заплати в региона, а при АЕЦ „Белене“ прогнозите са за още по-добри. „Конкретна мярка срещу обезлюдяването на отделни райони“, допълни още Ганчева.  \r\n„Вследствие на експлоатационния период на АЕЦ „Белене“, който е в продължение на 60 години по изчисление на експерти 200 млрд. продукт ще бъде произведен“, допълни още Ганчева. По думите й проектът с изработката, експлоатацията е 1 век на преки милиарди левове в българската икономика.  \r\nДеница КИТАНОВА", "date": "2019.01.08", "title": "Любомира Ганчева, АБВ: Забавянето на строежа на АЕЦ „Белене“ не е само политическо престъпление, то има огромно икономическо изражение"}
{"url": "http://www.focus-news.net/news/2019/01/08/2609749/ministar-krasimir-karakachanov-tsiganite-v-balgariya-stanaha-izklyuchitelno-nagli-i-tarpimostta-na-balgarskoto-obshtestvo-se-izcherpa.html", "text": "Циганите в България станаха изключително нагли и търпимостта на българското общество се изчерпа. Това каза пред журналисти министърът на отбраната Красимир Каракачанов във връзка с последния случай на нападение над военнослужещ в село Войводиново, предаде репортер на  Радио „Фокус“ - Пловдив . Каракачанов посочи, че преди няколко дни беше пребит полицай, а сега военен и това не може да продължава повече. Министър Каракачанов е във Войводиново, за да обсъди с кмета на Общината, както и с областния директор на МВР какви мерки ще  вземат във връзка с конкретния случай.  \r\n„Истината е, че трябва да се направи една цялостна програма за решаване на циганския въпрос. Хората не са длъжни да търпят част от населението, което има само права и не иска да разбере, че има и задължения и трябва да спазва закона“, каза още министърът. Според Каракачанов мерките трябва да са буквално обвързване на социалните помощи с образованието и труда. Според него България трябва да спре да се съобразява с всякакви чиновници от Брюксел и правозащитници. \r\nЦветана ТОНЧЕВА", "date": "2019.01.08", "title": "Министър Красимир Каракачанов: Циганите в България станаха изключително нагли и търпимостта на българското общество се изчерпа"}
{"url": "http://www.focus-news.net/news/2019/01/08/2609751/rumen-petkov-abv-tryabva-da-se-poiskat-tolkova-imuniteta-kolkoto-glasa-ima-v-podkrepa-na-doklada-za-pridobivane-na-nov-samolet-v-narodnoto-sabranie.html", "text": "Трябва да се поискат толкова имунитета, колкото гласа има в подкрепа на доклада за придобиване на нов самолет в Народното събрание. Това каза председателят на АБВ Румен Петков по време на пресконференция във връзка с доклада за придобиване на нов тип боен самолет, предаде репортер на  Агенция „Фокус“.   „Вижте доклада. В него министърът на отбраната е написал, че със заповед на министър-председателя се създава политико-военна група“, каза Петков и обърна внимание, че няма експерти в тази група. Той посочи, че офертата за нов боен самолет няма информация и не отговаря на правилата на Министерство на отбраната. „Ако този доклад мине през Народното събрание, това означава, че то трябва да е обект на ухажване от страна на следващия главен прокурор“, заяви още Петков.  \r\nДеница КИТАНОВА", "date": "2019.01.08", "title": "Румен Петков, АБВ: Трябва да се поискат толкова имунитета, колкото гласа има в подкрепа на доклада за придобиване на нов самолет в Народното събрание"}
{"url": "http://www.focus-news.net/news/2019/01/08/2609759/lyubomira-gancheva-abv-kogato-upravlyavashtite-ne-mogat-da-predlozhat-viziya-dobre-e-da-ima-partii-kato-nas-koito-predlagat-resheniya.html", "text": "Когато управляващите не могат да предложат визия, добре е да има партии като АБВ, които предлагат решения. Това каза заместник-председателят на АБВ Любомира Ганчева по време на пресконференция, предаде репортер на  Агенция „Фокус“.   Ганчева поясни, че АБВ има конкретни предложения, които ще се коментират на форума за енергетика на 19 януари. По думите й на него ще бъде обсъден проекта АЕЦ „Белене“ и как страната да си запази лидерските позиции за пренос на газ. „Форумът е под надслов \"Енергетика, икономика сигурност – актуални предизвикателства\". За съжаление, когато държавата и управляващите не могат да предложат визия, добре е да има партии като АБВ – отговорни, национални, експертни, които предлагат решенията и настояват правителството да излезе, да ги защити и да ги приложи. Тук не става въпрос за политизиране, а за национален интерес, национален суверенитет и национална сигурност“, каза още Ганчева. Тя посочи, че АБВ многократно е сигнализирала за проблемите и изкривената пазарна ситуация, в която българската ТЕЦ „Марица Изток“ е поставена. По думите й това е пореден пример за липса на гръбнак в българските управляващи, които позволяват изкривяване на пазара, от които е ощетена държавната ТЕЦ. „АБВ – Младежи проведоха една акция, в която отстоявахме национални интерес. Тя се проведе пред американското посолство. Нашите младежи заявиха, че ние се борим срещу двойните стандарти. Двойните стандарти при определянето на това дали „Северен поток“ е икономически за Германия, а „Южен поток“ за България е зависимост. Нашите управляващи мълчат - срещу такъв ЕС ще се борим и май месец отиваме на избори с идеята, че ролята на България в ЕС трябва да бъде на силна държава, която изпраща качествени, подготвени хора, които познават институциите и могат да взимат решения в интерес на икономиката и държавата“, допълни Ганчева. Тя обясни, че друга тема, която ще се коментира на форума е как България да запази своята роля в транзита на газ. „Ние системно реагираме на всички проблеми, на всички безумия, които се случват от липсата на управление на този сектор“, допълни още Ганчева. Тя поясни, че форумът ще се проведе в присъствието на български и международни експерти. Заместник-председателят на АБВ допълни, че стартират онлайн сайта за истината за енергетиката - wwwenergetika.bg. \r\nДеница КИТАНОВА", "date": "2019.01.08", "title": "Любомира Ганчева, АБВ: Когато управляващите не могат да предложат визия, добре е да има партии като нас, които предлагат решения"}
{"url": "http://www.focus-news.net/news/2019/01/08/2609757/veliko-tarnovo-dobrovoltsi-pochistiha-mikrosmetishte-na-vhoda-na-grada-v-posoka-varna.html", "text": "Акция по почистване на микросметище се проведе на входа на Велико Търново в посока Варна. Това съобщиха за  Радио „Фокус“ – Велико Търново  от групата „Доброволно чистене – Велико Търново“. Двама доброволци събраха и рециклираха над 200 стъклени бутилки и два чувала с килими и битови боклуци. Организаторите споделят, че акцията в началото на годината има за цел да призове хората да започнат годината начисто. Желанието на инициаторите е да дадат пример. Призивът е хората да не хвърля безразборно боклуци, да правят приятелски градивни забележки на хората, които го правят, да агитират всичките си приятели да се включват в събитията, които организира „Доброволно чистене – Велико Търново, да рециклират в домовете си и да ползват предмети за многократна употреба. Следващата акция, която групата обмисля е свързана с почистване на района около 2-ри блок на студентските  общежития на Великотърновския университет. Тя ще се реализира при подходящо време. \r\nНадежда КРЪСТЕВА", "date": "2019.01.08", "title": "Велико Търново: Доброволци почистиха микросметище на входа на града в посока Варна"}
{"url": "http://www.focus-news.net/news/2019/01/08/2609752/adelina-stefanova-hram-vavedenie-bogorodichno-blagoevgrad-osobeno-bogata-i-pastra-e-obrednostta-koyato-se-izpalnyava-na-babinden.html", "text": "Особено богата и пъстра е обредността, която се изпълнява на Бабинден. При нея мъжете нямат никакво участие. Това каза за  Радио „Фокус“ - Пирин Аделина  Стефанова, църковен уредник в храм „Въведение Богородично“ в Благоевград. По думите ѝ сутринта на празника бабите обхождат всички домове, в които са помагали при раждане. „Носят червена вълна, мед и просо. Изкъпват децата, намазват челата им с мед за здраве, а младата майка полива на бабата вода да си измие ръцете, дарява я със сапун и с нова кърпа и я закичва с китка“, каза още Стефанова. Тя добави, че от своя страна бабата благославя детето с думите „Да си бяло и червено, да бръмчиш и работиш като пчеличка“, а майките отговарят „Да се множат децата ни като просото, да са румени като тази вълна, да са работни като пчелите“. „Като обиколят домовете бабите се прибират вкъщи и започват да посрещат новите родилки“, допълни Стефанова. Тя отбеляза, че всяка родилка, щом влезе в дома на бабата, първо ѝ целува ръката, след това я дарява с цвете и кърпа, а бабата напръсква родилката с водата, която е осветена на Йордановден. „След като всички хапнат и пийнат, водят бабата на близката чешма за обредното къпане“, уточни Аделина Стефанова. \r\nЛивия НИНОВА", "date": "2019.01.08", "title": "Аделина Стефанова, храм „Въведение Богородично“ – Благоевград: Особено богата и пъстра е обредността, която се изпълнява на Бабинден"}
{"url": "http://www.focus-news.net/news/2019/01/08/2609761/georgi-ikonomov-kmet-na-bansko-zalozhili-sme-izklyuchitelno-ambitsiozna-stroitelna-programa-prez-2019-godina.html", "text": "Заложили сме една изключително амбициозна строителна програма през 2019 година. Това каза за  Радио „Фокус“ - Пирин  Георги Икономов, кмет на Община Банско. „Ще направим една много сериозна реконструкция и ремонт на градския парк в Банско, езерото и прилежащата инфраструктура около него. Ще завършим изграждането на околовръстния път „Найден Геров“. И за двата обекта вече имаме осигурено финансиране, предстои провеждане на процедура и напролет да започне строителството, така че до есента да бъдат готови. Ще довършим детската градина, чиито строеж започнахме в края на миналата година. Ще довършим корекцията на река Глазне и ще изградим един довеждащ път до ски зоната и кабинката, така че да се облекчи транспортното движение около кабинковия лифт в натоварения ски сезон“, посочи той. Кметът на Община Банско подчерта, че предвиждат и трети етап на улица „Пирин“, цялостна реконструкция на улица „Тодор Каблешков“, изграждане на улица „Гарата“ в Добринище, както и асфалтиране на няколко улици в Банско и Добринище. \r\nНатали СТЕФАНОВА", "date": "2019.01.08", "title": "Георги Икономов, кмет на Банско: Заложили сме изключително амбициозна строителна програма през 2019 година"}
{"url": "http://www.focus-news.net/news/2019/01/08/2609760/pregled-na-mezhdunarodnite-novini-do-13-chasa-agentsiya-fokus.html", "text": "Правителството твърди, че има 151 гласа за ратифицирането на Преспанския договор, но знае, че политическото му оцеляване зависи пряко от това, дали тримата членове на партия „То Потами“ (Реката) ще гласуват позитивно, пише в основния материал на електронното си издание  вестник Iefimerida . \r\nХаосът, който причинява ситуацията с „Независимите гърци“ (АНЕЛ), кара Максимос да брои и преброява „боба“, отбелязва изданието. \r\nВестникът пише, че Ставрос Теодоракис, Спирос Ликудас и Йоргос Мавротас са трите ключови гласа, от които зависи дали споразумението за „Северна Македония“ ще бъде прието. Ако това не се случи, мнозинството на правителството ще остане, според последните изчисления, на 148 гласа. \r\nНа заседанието на парламентарната група на „То Потами“, проведено преди празниците, нейните членове потвърдиха позициите си: \r\n•\tГригориос Псарианос и Йоргос Амирас заявиха, че ще гласуват против \r\n•\tСпирос Данелис, не само подкрепя твърдо Преспанския договор, но ще гласува позитивно и при вот на доверие за правителството. „В „То Потами“ взехме негативно решение, но моята гледна точка е, че ние трябва да преразгледаме позицията си и да видим какво изисква националният интерес. Правителството не трябва да пада заради Преспанския договор. Не трябва да отиваме на предсрочни избори с Преспанското споразумение, защото това ще раздели гръцкото общество и ще върне разделението между „патриоти“ и „предатели“. \r\n•\tИ Ставрос Теодоракис, Спирос ликудис и Йоргос Мавротас са твърдо за споразумението, независимо от особеното им мнение за „македонския“ етнос и език. При всички случаи, обаче, както ни каза ръководството на „То Потами“, ако гласуването за Преспа се превърне във вот на доверие за правителството на Ципрас, те ще гласуват против. \r\nВ този смисъл бе и коментарът на представителят на партията Димитрис Цидорас, който написа в „Туитър“: „Нека ви припомня, че позицията на „То Потами“ е, че ако АНЕЛ излезе от управляващото мнозинство, страната трябва да отиде на избори. Правителство на малцинството не може да съществува“. Какво е сигурно \r\nПо този начин, с последните „преброявания“ около Преспанския договор, е сигурно, че за него ще гласуват: \r\n•\t145-те депутати от СИРИЗА \r\n•\tТанасис Папахристопулос от АНЕЛ, който обявим, че ще гласува и за споразумението и за вота на доверие (ако той бъде поискан от премиера). \r\n•\tСпирос Данелис от „То Потами“ \r\n•\tНезависимият депутат и заместник-министър на гражданската защита Катерина Папакоста \r\nОстава въпросът какво ще направи депутатът от АНЕЛ и министър на туризма Елена Кунтура, която обяви, че ще гласува „по съвест“. \r\nМаксимос не очаква подкрепа от КИНАЛ (лявоцентристкото „Движение за промяна“), „Златна зора“, ККЕ (Комунистическата партия) и Съюза на центристите. \r\nДори председателят на ДИМАР (Демократическата левица) Танасис Теохаропулос, който по принцип иска да гласува в полза на споразумението, заяви, че ще го направи, само ако Алексис Ципрас обяви незабавно нови парламентарни избори. \r\nПо същия начин, не се очакват изненади от редиците на независимите депутати: \r\nСтатис Панагулис, Аристид Фокас и Никос Николопулос обявиха, че ще гласуват против. \r\nДимитрис Каменос и Йоргос Лазаридис се оттеглиха от АНЕЛ миналото лято, заради решението на Панос Каменос да допусне подписването на договора. \r\nТримата бивши депутати от „Златна Зора“ Барбарусис, Кукуцис и Михос се очаква да са против Преспанския договор. \r\nБившият депутат от Съюза на центристите Янис Саридис, който гласува за бюджета на правителството, даде ясно да се разбере, че не подкрепя договора със Скопие. \r\nIefimerida пише, че има „сигурни“ 148 гласа, които могат да станат 149. Така Максимос винаги трябва да разчита на гласовете на тримата от „То Потами“ (Теодоракис, Ликудис и Мавротас), ако иска да достигне магическото число 151, от което зависи не само Преспанското споразумение, но и политическото оцеляване на самото правителство. Получава се така, защото то ще бъде изключително слабо, за да продължи мандата си като правителство на малцинството. \r\nЕто защо, обяснява вестникът, се очаква, че Алексис Ципрас ще направи всичко Преспански договор да бъде приет с най-малко 151 гласа, без да превръща гласуването във вот на доверие, така че да даде „място“ на тримата от „То Потами“ да гласуват и да спасят мнозинството с „тих“ или квази-вот на доверие за него и неговото правителство. \r\n***  По време на преговорите във вторник Турция ще поиска от официалните американски лица базите на САЩ в Сирия да бъдат предадени на Анкара, или да бъдат унищожени, съобщи вестник Hurryiet, предава  Reuters , като коментира, че това искане може да усложни разговорите около американското изтегляне от Сирия. \r\nБританската агенция припомня, че във вторник се очаква съветникът по национална сигурност на САЩ Джон Болтън да разговаря с турския си колега Ибрахим Калън, няколко дни, след като американецът добави като условие за изтеглянето на САЩ, Турция да се съгласи да защитава сирийските кюрдски формирования, които са съюзници на Вашингтон, но са смятани за терористи от Анкара. \r\n„Дайте ги, или ги унищожете“, гласи заглавието на материал на вестник Hurryiet, който се отнася до оставащите 22 американски военни бази в Сирия. В него се цитират неназовани източници, които са посочили, че Турция няма да приеме Вашингтон да ги остави на сирийските кюрдски „Отряди за народна самоотбрана“ (ОНС). \r\nВисш турски служител по сигурността каза на Ройтерс миналата седмица, че Вашингтон трябва да позволи на Турция да използва своите бази в Сирия. \r\nТъй като напрежението около решението на Тръмо за изтегляне на американските войски от Сирия се увеличава, не беше ясно дали Болтън ще се срещне с президента Реджеп Тайип Ердоган. \r\nВ делегацията на Болтън бяха също председателят на Съединените щабове генерал Джоузеф Дънфорд и специалният пратеник на САЩ за Сирия Джеймс Джефри. \r\nКалън е говорител на Ердоган и заместник-ръководител на турския съвет за сигурност и външна политика. \r\n***  Американският посланик в Скопие Джес Бейли даде новогодишно интервю пред македонската редакция на The Voice of America, части от което предаде  електронното издание на вестник „Независен“ . \r\n„Когато мисля за миналата година, в която се случиха много исторически събития, всичко се свежда до смелото лидерство. Гражданите на Македония очевидно искат присъединяване към НАТО и ЕС. Премиерите (на Македония Зоран) Заев и (на Гърция Алексис) Ципрас и техните външни министри работиха по изключително трудни въпроси, за да постигнат споразумението от Преспа, което ще премахне пречките за присъединяване. Те показаха голяма смелост, търпение, решителност и ангажираност за разрешаване на дългогодишния спор. Видяхме и смело лидерство в парламента, когато депутатите гласуваха за започване на процеса на конституционни промени, отклонявайки се от партийните интереси, търсейки по-светло бъдеще за Македония и нейните граждани. И накрая, демократично избраните лидери в Македония трябва да взимат трудни стратегически решения, които Преспанският договор изисква и да определят най-добрия курс за страната. САЩ подкрепят Македония и това, което гражданите и лидерите на Македония ще решат, е най-добрият интерес за страната. Ние знаем, че компромисите в Преспанската сделка не са лесни, но това наистина е историческа възможност за Македония и региона, възможност, която ще доведе до по-сигурно, по-безопасно и по-благополучно бъдеще“, заяви Бейли. \r\nДипломатическият представител подчертава, че САЩ подкрепя интеграцията на Македония в НАТО, но подчертава, че това е суверенен избор на страната. Той посочва, че конкуренцията и конфликтите между великите сили са се върнали на главната сцена, с лоши актьори, които искат да нарушат и дестабилизират демократичната система. \r\n„За да ги победим, се нуждаем от силни държави, със солидни демократични основи, свободни медии и оживени и отворени пазари. Искрено вярваме, че Македония, напълно интегрирана в НАТО и ЕС, ще бъде силен съюзник в нашия общ просперитет и нашата обща сигурност“, каза американският посланик. \r\nЗапитан дали има план Б, ако на гласуването в парламента, споразумението с Гърция не бъде ратифицирано – той отговори отрицателно. Що се отнася до Закона за амнистия, Бейли смята, че това е важно политическо решение, прието чрез прозрачен и демократичен процес. \r\n„Смятаме, че е важно тези, които организираха атаките на 27 април, да бъдат държани отговорни за своите действия. По време на този процес съдебната власт трябва да остане независима от политическото влияние и свободно да взема решения по тези дела въз основа на факти и закони. Както неотдавна заяви държавният прокурор Йовевски, това, което правят съдиите и прокурорите, е да прилагат закона“, заключи Джес Бейли в интервю за VOA. \r\n***  С факта, че православните християни желаят весела Коледа и заключението, че „разнообразието свързва и обогатява всяка общност“, хърватският премиер Андрей Пленкович „подправи“ поздрава си на Бъдни вечер, в рамките на който подчерта, че „няма да има помирение без да бъде призната истината, че Сърбия извърши агресия срещу Хърватия“, пише в основния материал на електронното си издание  белградския ежедневник „Вечерне новости“ . \r\nКакто отбелязва изданието, хърватският министър-председател е изрекъл това пред своите домакини от Сръбския национален съвет. По неговите думи, истината е ключът към помирението, а тя е, че „Хърватия е била жертва на агресията на великосръбския режим на Милошевич“. \r\n„Работим за интеграцията на сръбското малцинство в Хърватия. Процесът на мирна интеграция е едно от най-важните завещания на първия хърватски президент Франьо Туджман“, цитира думите на Пленкович „Новости“ и отбелязва, че с тях е „налял масло в огъня“. \r\n„По повод последните провокации от загребски представители, първият вицепремиер и външен министър Ивица Дачич заяви пред \"Новости\" в понеделник“:  \r\n„Замислете се какво безсрамие е на Коледа, сред малкото останали в Хърватия сърби, да кажете, че най-ценното завещание на Туджман е реинтеграцията на сърбите? Само не знам дали в същото време Пленкович мисли за онези 220 хиляди наши нещастника, жертви на „Буря“. При всички случаи помирение може да има само, когато в Хърватия, „Ясеновац“ не бъде представян като място за добри забавления и театрални представления, не се забраняват сръбските партии и кирилицата и където няма табелка с надпис „Готови за дома“ там, където са убивани сръбски деца“, каза той. \r\nЩо се отнася до Сърбия, Дачич припомни, че Международният съд постанови, че няма агресия: \r\n„Агресия извърши НХД (Независимата хърватска държава 1941 – 1944 г.) и тя стигна до Земун, Нови Сад и Шапца, както и Хърватия в Австро-Унгария през Първата световна война. При това, нито в единия, нито в другия случай те не са заплатили обезщетения“. \r\nМинистърът на отбраната Александър Вулин каза, че ако хърватският министър-председател търси истината в отношенията между Сърбия и Хърватия, той трябва да приеме и: \r\n„Истината, че сърбите, родени в Хърватия, не са могли да бъдат агресори срещу Хърватия, а Хърватия, с престъпната операция „Буря“,  е убила повече от 2 хиляди и е изгонила 220 хиляди сърби, граждани на Хърватия, а преди престъпната „Буря“, за което никой не говори, е изгонила още около 200 хиляди сърби, граждани на Хърватия, включително от градове, в които не са се водили въоръжени конфликти“. \r\nВулин заяви още, че съжалява за това, че Сърбия е вечната тема на хърватските политици и те не са могли да се въздържат от нападки срещу Сърбия и обиди срещу сръбския народ дори в дните на големите православни празници. \r\n„Новости“ припомня, че сръбският военен министър бе обявен за пресона нон грата миналия май, защото заяви, че за пристигането му в Хъравтия може да реши единствено върховния главнокомандващ на сръбската армия Александър Вучич, а не хърватските министри. В бележка, изпратена до сръбското посолство в Загреб, се казва, че \"споменаването на върховния командващ на армията на Сърбия Александър Вучич, като човек, който решава при всяко пристигане, е неподходящ и неприемлив опит да се отрече суверенитетът на Хърватия.\" \r\n*** Един ден разделя македонските депутати от началото на дебатите за конституционните промени. Междувременно, премиерът Зоран Заев се оказа „разпънат“ между две страни, пише  скопското електронно издание „Фактор“ . \r\nКакто посочва медията, осмината депутати, които се отцепиха от ВМРО-ДПМНЕ, за да гласуват „за“ започване на процеса по промяна на конституцията, няма да ги подкрепят на окончателното гласуване, ако министър-председателят реши да се съобрази с исканията на председателите на „Алианса на албанците“ и опозиционното крило на Движение „БЕСА“ Зиядин Села и Билал Касами да няма „македонско“ в документите за гражданство, тъй като това противоречи на гаранциите за утвърждаване на мултиетническия характер на страната. Освен това те искат албанският език да е втори служебен език и да е част от Преамбюла на Основния закон. \r\nПоследната фаза от конституционните промени, предвидени с Договора от Преспа, започва в сряда, когато депутатите се завръщат към работните си задължения, отбелязва „Фактор“. \r\n*** На заседание 75, насрочено за сряда в македонския парламент, започва последният дебат за конституционните промени, произтичащи от Договора за името между Скопие и Атина, с който, освен другото, името на западната ни съседка ще стане Северна Македония, пише един от най-големите онлайн ресурси в Македония  „еМагазин“ . \r\nОстава да се види дали премиерът Зоран Заев ще успее да осигури мнозинство от две трети, което е нужно за финализирането на процеса по промяна на Конституцията. \r\nДвижението БЕСА е предложило три промени на Конституцията и една на Конституционния закон, за да се прецизира, че държавата не е моноетническа, както предполага частта „македонско гражданство“. \r\n„Алианса на албанците“ на Зиядин Села иска премахване на „македонско“ от документите за гражданство на албанците в страната, както и въвеждане на албанския език като конституционна категория. \r\nОт друга страна, посочва изданието, неофициално се е разбрало, че осемте отцепници от ВМРО-ДПМНЕ няма да гласуват за конституционните промени, ако Заев се съгласи на исканията на БЕСА. \r\nВероятно, най-късно до 15 януари ще се знае как ще завърши всичко в македонския парламент относно промените на Конституцията, а след това ще остане ратификацията на Преспанския договор в гръцкия парламент, като последно условие, за да влезе той в сила. \r\n***  Вицепремиерът на Италия Луиджи ди Майо призова „жълтите жилетки“ във Франция да не се предават“ и заяви, че Рим следи тяхната „битка, от деня, в който започна за първи път“, пише  европейската редакция на Politico . \r\nИзданието припомня, че движението на „жълтите жилетки“ започна през ноември в рамките на протеста срещу увеличаването на цените на петрола и акциза върху горивата, от което правителството в Париж в последствие се отказа. \r\nВ понеделник на официалната страница на Движението 5 Звезди бе публикуван материал на ди Майо, в който той казва ,че във Франция и Италия „политиката е станала глуха за нуждите на гражданите, които са били държани извън най-важните решения, засягащи хората“. \r\nТой добави, че \"викът, който се издига силно от френските площади, в крайна сметка е от „пуснете ни да участваме!“ \r\nТой призова демонстрантите да продължат, като отбеляза, че Движението 5 Звезди е влязло в италианския парламент по-малко от четири години след създаването си, „въпреки обидите и насмешките“ и добави, че „тези, които ни дразнеха (в миналото), днес ги няма на политическата сцена“. \r\nОсвен това ди Майо предложи подкрепата на своята партия и заяви, че може да предостави на протестиращите „да използват някои от функциите на нашия софтуер, например призивите за действие за организиране на срещи, или система за гласуване, чрез която да се избират кандидати за избори“. \r\n***  Сред участниците в последните демонстрации срещу промените в унгарския Кодекс на труда са били организации, финансирани от американския милиардер Джордж Сорос, заяви председателят на парламентарната група на управляващата „Фидес“ пред държавното радио „Косут“, пише  електронното издание Hungary Today . \r\nМате Кочиш посочи, че митингите в неделя са били част от кампанията за Европейските избори през май, на които избирателите ще имат възможността да решат дали анти-имиграционните сили в ЕП трябва да станат по-силни, или по-слаби. \r\nПо неговите думи, партиите, участвали в съботните протести, подкрепят Сорос и миграцията, така е очевидно, че „Джордж  Сорос събира хората си в Унгария за битка“. \r\n„Идеята на опозиционните партии да участват с единна листа на европейските избори означава, че ще има анти-имиграционна листа на „Фидес“ и Християндемократите и „Листа наз Сорос“ за тези, подкрепящи миграцията и Сорос“, заяви Кочиш и добави, че в няколко европейски страни има протести срещу анти-имиграционни правителства. \r\nДействията на опозиционните партии в парламента при гласуването на закона за извънредния труд и в централата на обществените медии бяха усилия за предизвикване на смущения, привличане на внимание и генериране на истерия като част от кампанията, добави той. \r\nПроправителственият сайт „Ориго“ съобщи в неделя, че „протестърите на Сорос обявиха на демонстрацията, че [лидерът на ДК Ференц] Гюрчани, „Йоббик“, „Моментум, ЛМП и социалистите ще изготвят обща листа за европейските парламентарни избори“. \r\nКоментирайки информацията, Кочиш заяви на своята страница във Фейсбук, че това всъщност ще бъде листа на Сорос. Планираната листа за ЕП ясно показва, че в нея могат да бъдат поставени само тези, които подкрепят миграцията, добави той. \r\nЛидерът на социалистите Берталан Тот заяви по време на демонстрация в събота, че е създадено единство между опозиционните сили в парламента и по улиците. Той призова опозиционните партии да си сътрудничат както на европейските, така и на местните избори по-късно тази година. Той каза, че опозиционните партии трябва да излязат със съвместни кандидати навсякъде. \r\n***  Ким Чен-ун ще обсъди предстоящата си среща с президента на САЩ Доналд Тръмп с президента Си Дзинпин, а посещението му в самия Китай е косвено доказателство за предстоящата американско-севернокорейска среща на върха, заяви за  РИА Новости  старши научен сътрудник от центъра за анализи „Тайхе“ Дин Ифан. \r\nПо-рано агенция „Синхуа“ съобщи, че Ким Чен-ун е на посещение в Китай по покана на Си Дзинпин, което ще продължи до 10 януари. \r\nТръмп заяви пред репортери, че преговорите между Вашингтон и Пхенян вървят добре, страните също обсъждат мястото на втората среща на върха САЩ – Северна Корея. Първата среща на Тръмп и лидера на Северна Корея бе проведена през юни 2018 г., като страните потвърдиха ангажимента си за денуклеаризация на Корейския полуостров. \r\nЕкспертът отбеляза, че Северна Корея иска да използва опита на Китай в развитието на страната след изоставянето на ядрената програма в замяна на сигурност. „Ето защо, в хода на провеждането на мирните преговори със САЩ, трябва да се търси мнението на Китай. В крайна сметка Китай беше участник в корейската война, както и страна, подписала договора за прекратяване на войната“, каза Дин Ифан. \r\nСпоред китайския експерт фактът, че Пхенян информира Китай за хода на преговорите със САЩ, е доста логичен и рационален.", "date": "2019.01.08", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/01/08/2609758/iefimerida-gartsiya-politicheskoto-otselyavane-na-pravitelstvoto-zavisi-ot-trima-ot-to-potami.html", "text": "Правителството твърди, че има 151 гласа за ратифицирането на Преспанския договор, но знае, че политическото му оцеляване зависи пряко от това, дали тримата членове на партия „То Потами“ (Реката) ще гласуват позитивно, пише в основния материал на електронното си издание  вестник Iefimerida . \r\nХаосът, който причинява ситуацията с „Независимите гърци“ (АНЕЛ), кара Максимос да брои и преброява „боба“, отбелязва изданието. \r\nВестникът пише, че Ставрос Теодоракис, Спирос Ликудис и Йоргос Мавротас са трите ключови гласа, от които зависи дали споразумението за „Северна Македония“ ще бъде прието. Ако това не се случи, мнозинството на правителството ще остане, според последните изчисления, на 148 гласа. \r\nНа заседанието на парламентарната група на „То Потами“, проведено преди празниците, нейните членове потвърдиха позициите си: \r\n•\tГригориос Псарианос и Йоргос Амирас заявиха, че ще гласуват против \r\n•\tСпирос Данелис, не само подкрепя твърдо Преспанския договор, но ще гласува позитивно и при вот на доверие за правителството. „В „То Потами“ взехме негативно решение, но моята гледна точка е, че ние трябва да преразгледаме позицията си и да видим какво изисква националният интерес. Правителството не трябва да пада заради Преспанския договор. Не трябва да отиваме на предсрочни избори с Преспанското споразумение, защото това ще раздели гръцкото общество и ще върне разделението между „патриоти“ и „предатели“. \r\n•\tИ Ставрос Теодоракис, Спирос Ликудис и Йоргос Мавротас са твърдо за споразумението, независимо от особеното им мнение за „македонския“ етнос и език. При всички случаи, обаче, както ни каза ръководството на „То Потами“, ако гласуването за Преспа се превърне във вот на доверие за правителството на Ципрас, те ще гласуват против. \r\nВ този смисъл бе и коментарът на представителят на партията Димитрис Цидорас, който написа в „Туитър“: „Нека ви припомня, че позицията на „То Потами“ е, че ако АНЕЛ излезе от управляващото мнозинство, страната трябва да отиде на избори. Правителство на малцинството не може да съществува“. Какво е сигурно \r\nПо този начин, с последните „преброявания“ около Преспанския договор, е сигурно, че за него ще гласуват: \r\n•\t145-те депутати от СИРИЗА \r\n•\tТанасис Папахристопулос от АНЕЛ, който обявим, че ще гласува и за споразумението и за вота на доверие (ако той бъде поискан от премиера). \r\n•\tСпирос Данелис от „То Потами“ \r\n•\tНезависимият депутат и заместник-министър на гражданската защита Катерина Папакоста \r\nОстава въпросът какво ще направи депутатът от АНЕЛ и министър на туризма Елена Кунтура, която обяви, че ще гласува „по съвест“. \r\nМаксимос не очаква подкрепа от КИНАЛ (лявоцентристкото „Движение за промяна“), „Златна зора“, ККЕ (Комунистическата партия) и Съюза на центристите. \r\nДори председателят на ДИМАР (Демократическата левица) Танасис Теохаропулос, който по принцип иска да гласува в полза на споразумението, заяви, че ще го направи, само ако Алексис Ципрас обяви незабавно нови парламентарни избори. \r\nПо същия начин, не се очакват изненади от редиците на независимите депутати: \r\nСтатис Панагулис, Аристид Фокас и Никос Николопулос обявиха, че ще гласуват против. \r\nДимитрис Каменос и Йоргос Лазаридис се оттеглиха от АНЕЛ миналото лято, заради решението на Панос Каменос да допусне подписването на договора. \r\nТримата бивши депутати от „Златна Зора“ Барбарусис, Кукуцис и Михос се очаква да са против Преспанския договор. \r\nБившият депутат от Съюза на центристите Янис Саридис, който гласува за бюджета на правителството, даде ясно да се разбере, че не подкрепя договора със Скопие. \r\nIefimerida пише, че има „сигурни“ 148 гласа, които могат да станат 149. Така Максимос винаги трябва да разчита на гласовете на тримата от „То Потами“ (Теодоракис, Ликудис и Мавротас), ако иска да достигне магическото число 151, от което зависи не само Преспанското споразумение, но и политическото оцеляване на самото правителство. Получава се така, защото то ще бъде изключително слабо, за да продължи мандата си като правителство на малцинството. \r\nЕто защо, обяснява вестникът, се очаква, че Алексис Ципрас ще направи всичко Преспански договор да бъде приет с най-малко 151 гласа, без да превръща гласуването във вот на доверие, така че да даде „място“ на тримата от „То Потами“ да гласуват и да спасят мнозинството с „тих“ или квази-вот на доверие за него и неговото правителство. \r\nПревод и редакция:", "date": "2019.01.08", "title": "Iefimerida (Гърция): Политическото оцеляване на правителството зависи от трима от „То Потами“"}
{"url": "http://www.focus-news.net/news/2019/01/08/2609756/plovdiv-rayonniyat-prokuror-chavdar-groshev-shte-napravi-izyavlenie-v-sgradata-na-apelativna-prokuratura-po-povod-poboya-na-voennosluzheshtiya-v-selo-voyvodinovo.html", "text": "От 15.00 часа районният прокурор на Пловдив Чавдар Грошев ще направи изявление по повод образуваното бързо производство спрямо двамата младежи, привлечени като обвиняеми за причиняване на телесни повреди по хулигански подбуди спрямо 33-годишен мъж в село Войводиново. Това съобщиха от пресцентъра на  Апелативна прокуратура - Пловдив . \r\nРайонният прокурор ще направи изявление в сградата на Прокуратурата на площад „Съединение“ 3, в залата на втория етаж.", "date": "2019.01.08", "title": "Пловдив: Районният прокурор Чавдар Грошев ще направи изявление в сградата на Апелативна прокуратура по повод побоя на военнослужещия в село Войводиново"}
{"url": "http://www.focus-news.net/news/2019/01/08/2609764/veliko-tarnovo-s-izlozhba-i-satirichna-vecher-zapochvat-alekovite-dni-v-svishtov.html", "text": "С изложба и сатирична вечер започват Алековите дни в Свищов. Те ще протекат в рамките на два дни – 10 и 11 януари. Това съобщи в предаването „Добре дошли в Свищов“ на  Радио „Фокус“ – Велико Търново  Росен Маринов, директор на Дирекция „Култура и културно наследство“ в Община Свищов. Той припомни, че празникът е традиционен и се организира ежегодно в началото на януари. През настоящата година се навършват 156 години от рождението на Алеко Константинов. \r\n„Искам да поканя всички, които се интересуват и вълнуват от личността и творчеството на Алеко Константинов, да заповядат в Свищов“, каза още Росен Маринов. \r\nПървата проява ще е на 10 януари от 17.00 часа в ХГ „Николай Павлович“, където ще бъде представена изложба на карикатуриста Йовчо Савов. От 17.30 часа в изложбената зала на къщата музей на Алеко Константинов ще се състои Вечер, посветена Радой Ралин, в която ще участва и неговия син – сатирикът Кин Стоянов. \r\nЛуиза ТРАНЧЕВА", "date": "2019.01.08", "title": "Велико Търново: С изложба и сатирична вечер започват Алековите дни в Свищов"}
{"url": "http://www.focus-news.net/news/2019/01/08/2609763/mvr-25-godishna-e-ubitata-zhena-v-stara-zagora-mazhat-y-e-zadarzhan.html", "text": "Според първоначалните данни, след възникнал между двамата скандал, мъж е нанесъл смъртоносния удар с нож на жена си. Това съобщиха от пресцентъра на  МВР . Сигналът за инцидента е подаден на 7 януари към 16.00 часа. В апартамент на ул. \"Младост\" в Стара Загора полицаите са открили  безжизненото тяло на 25-годишната жена. На място е задържан 65-годишният й съпруг. Образувано е досъдебно производство. Мъжът е задържан за срок до 24 часа. Работата  по случая продължава под ръководството на Окръжна прокуратура – Стара Загора.", "date": "2019.01.08", "title": "МВР: 25-годишна е убитата жена в Стара Загора, мъжът й е задържан"}
{"url": "http://www.focus-news.net/news/2019/01/08/2609766/haskovo-60-godishen-mazh-e-zaginal-pri-pozhar-ot-nezagasena-tsigara.html", "text": "60-годишен мъж е загинал при пожар в дома си в село Камилски дол. Това съобщиха от пресцентъра на  МВР . Сигналът за инцидента е подаден към 8.14 часа. Незабавно към адреса е бил насочен екип. Пожарникарите погасили огъня и в резултат е спасена постройката. При огледа е открито тялото на мъжа. По първоначални данни причина за възникване на огъня е забравена незагасена цигара.", "date": "2019.01.08", "title": "Хасково: 60-годишен мъж е загинал при пожар от незагасена цигара"}
{"url": "http://www.focus-news.net/news/2019/01/08/2609767/varna-rayonniyat-tsentar-po-transfuzionna-hematologiya-v-grada-ima-nuzhda-ot-dariteli-s-kravna-grupa-a-otritsatelna.html", "text": "Районният център по трансфузионна хематология във Варна има нужда от доброволни кръводарители с кръвна група А отрицателна. Това съобщиха за  Радио „Фокус“ – Варна  от звеното. Работното време на Центъра е всеки делничен ден от 8.00 до 18.00 часа с прекъсване за дезинфекция от 13.00 до 13.30 часа. В събота се приемат кръводарители от 9.00 до 14.00 часа. Всеки здрав човек, който е пълнолетен, няма здравословни проблеми, не е страдал от инфекциозно заболяване като хепатит, може да дари кръв, като изискването е да е с тегло от поне 50 килограма и да не приема медикаменти в този момент. \r\nДиана СТОЕВА", "date": "2019.01.08", "title": "Варна: Районният център по трансфузионна хематология в града има нужда от дарители с кръвна група А отрицателна"}
{"url": "http://www.focus-news.net/news/2019/01/08/2609765/d-r-ventsislav-daskalov-obshtopraktikuvasht-lekar-zachestyavat-sluchaite-na-ostri-respiratorni-zabolyavaniya-a-gripa-ochakvame-sled-1-do-3-sedmitsi.html", "text": "Сравнително спокойна е ситуацията със заболяванията в Благоевград към момента. Това каза за  Радио „Фокус“ – Пирин  д-р Венцислав Даскалов, общопрактикуващ лекар от Благоевград. По думите му в областта има обичайни за сезона остри респираторни заболявания на горните дихателни пътища. „Най-често те са причинени от вируси, които са различни от грипните, но не трябва да се успокояваме. Със сигурност грипът ще дойде след една до три седмици. Всичко е въпрос на конкретна ситуация. Понякога обстановката може да е различна за различните населени места“, каза още д-р Даскалов. Той добави, че времето за ваксинация вече е отминало. „Ако решим да се ваксинираме срещу грип към днешна дата, то това ни действие няма да доведе до очакваните резултати. За да има ефект от противогрипната ваксина, е необходимо тя да бъде поставена поне месец преди неговия пик. Ако сега си поставим ваксина, ще си останем изложени на риск, независимо от нея. Това, което можем да направим в настоящия момент, е да обърнем внимание на по-баналните неща“, добави д-р Даскалов. Той добави, че най-напред трябва да се избягват контакти с болни хора, както и с групи, които могат да бъдат потенциални вирусоносители на заразата. „Задължително е поддържането на отлична лична хигиена, в това число често миене на ръцете по няколко пъти на ден с топла вода и сапун, особено преди хранене. Трябва да консумираме здравословна храна, да избягваме консумацията на големи количества алкохол, да приемаме повече топли напитки и витамини“, уточни д-р Даскалов. Той заяви, че през този период от годината е задължително да си почиваме добре. \r\nЛивия НИНОВА", "date": "2019.01.08", "title": "Д-р Венцислав Даскалов, общопрактикуващ лекар: Зачестяват случаите на остри респираторни заболявания, а грипа очакваме след 1 до 3 седмици"}
{"url": "http://www.focus-news.net/news/2019/01/08/2609762/sofiya-plachkova-kmet-na-selo-dragovishtitsa-v-minaloto-babite-pomagali-pri-razhdane-sa-dalboko-uvazhavani-ot-naroda.html", "text": "В миналото бабите, помагали при раждане, са дълбоко уважавани от народа. Това каза пред  Радио „Фокус” – Кюстендил  София Плачкова, кмет на село Драговищица. По думите ѝ през часовете на раждането бабата бди над родилката и се грижи за спасението на майката и детето. „Тя с билки и баене поема грижата да ги запази от вредните влияния на злите сили, които според вярването обикалят около майката и детето до 40-тия ден от раждането. Бабата стои и през нощта до третия ден след раждането, за да посрещне орисниците. Тя лекува и всички детски болести, които се появяват в първите месеци след раждането\", посочи Плачкова. По думите ѝ рано сутринта жените, които имат деца от една до три години, наливат вода от чешмата, слагат в нея босилек или здравец, подготвят сапун и нова кърпа. След това отиват в дома на бабата акушерка за обредното миене на ръцете. „Поливането се прави в градината, както и ние го правим – над дръвника, за да се пресече всичко лошо. Може да се направи и на стълбите. При миенето бабата хвърля вода нагоре и благославя за берекет и здраве”, каза София Плачкова. По думите ѝ бабата обикаля къщите и къпе малките деца. След къпането децата се мажат с масло и мед, а бабата акушерка слага празнична трапеза. „В началото на трапезата сядат само жени, а едва по-късно идват мъжете и празникът продължава с песни и музика. Ритуалът продължава с обредното къпане на бабата-акушерка. Вечерта на мегдана се вие едно общо хоро, а празникът завършва пред къщата на бабата\", добави тя. \r\nВенцеслав ИЛЧЕВ", "date": "2019.01.08", "title": "София Плачкова, кмет на село Драговищица: В миналото бабите, помагали при раждане, са дълбоко уважавани от народа"}
{"url": "http://www.focus-news.net/news/2019/01/08/2609769/plovdiv-ofitsialno-beshe-otkrit-nov-turisticheski-informatsionen-tsentar-na-ul-tsanko-lavrenov.html", "text": "Официално беше открит нов Туристически информационен център в Пловдив, предаде репортер на  Радио „Фокус“ - Пловдив . Той се намира до Източната порта, в подножието на Стария град на  ул. „Цанко Лавренов“ 11. На откриването присъстваха заместник-кметът по култура и туризъм на Община Пловдив Александър Държиков и Йордан Илиев, директор на ОИ „Старинен Пловдив“. „Стратегически избрахме това място, защото то е подстъпът откъм Източната порта, по който успяваме да посрещнем голям туристи, които навлизат в Стария град“, каза Йордан Илиев. По думите му досега тази част не е била разработена. В новия център ще работят 2 - 3 души. В него посетителите ще могат да закупуват сувенири, пътеводители, луксозни печатни издания и книги за Пловдив, билети за музейни обекти, да получават полезна информация и карти, както и логистика за достъп до всички услуги, които градът предоставя като възможности за туризъм. \r\nСлед като завършат разкопките на Източната порта, се очаква да бъде изграден голям туристически информационен център. Другите туристически информационни центрове в Пловдив са на Главната улица, до Римския стадион и в Стария град, срещу църквата „Св. св. Константин и Елена“. \r\nМария РУСЕВА", "date": "2019.01.08", "title": "Пловдив: Официално беше открит нов Туристически информационен център на ул. „Цанко Лавренов“"}
{"url": "http://www.focus-news.net/news/2019/01/08/2609770/kyustendil-vodnoto-druzhestvo-v-grada-e-predprielo-deystviya-vav-vrazka-s-niskite-temperaturi.html", "text": "Водното дружество в Кюстендил е предприело действия във връзка с ниските температури. Това каза пред  Радио „Фокус” – Кюстендил  Владимир Джоров, главен инженер на дружеството „Кюстендилска вода”. По думите му екипите са в постоянна готовност за реакция при настъпване на аварии. Уличните водопроводи са на голяма дълбочина и не се очаква замръзване. Най-честото замръзване се случва при отклоненията за жилищните сгради, които са разположени на по-малка дълбочина, по-малко от един метър. „При водохващанията сме усилили дежурствата на нашите екипи”, каза Владимир Джоров. По думите му ниските температури са се случвали и в предишни години, но хората трябва да обърнат внимание на отправените съвети, касаещи зазимяването на общите водомери, външните чешми и инсталациите в неотопляемите помещения. \r\nВенцеслав ИЛЧЕВ", "date": "2019.01.08", "title": "Кюстендил: Водното дружество в града е предприело действия във връзка с ниските температури"}
{"url": "http://www.focus-news.net/news/2019/01/08/2609772/zapochna-prodazhbata-na-elektronni-vinetki-za-2019-g-v-ofisite-na-balgarski-poshti-prodadeni-sa-nad-150-broya.html", "text": "Около 10.00 часа стартира продажбата на електронни винетки за 2019 г. в офисите на „Български пощи“. Това съобщиха от пресцентъра на  „Български пощи“ ЕАД . \r\nПървата винетка е продадена в сливенското село Жельо Войвода. До 12.00 часа в пощенските станции в цялата страна са продадени 155 броя винетни стикери. \r\nПри закупуването на винетка в офис на „Български пощи“ не е необходимо да се носят документи на превозното средства, а само да се знае регистрационния номер. Важно е клиентите ни да знаят, че преди да изпишат име и фамилия и да положат подпис върху предоставения от пощенския служител служебен бон, трябва внимателно да проверят дали данните са въведени коректно. Потвърдената винетка няма да може да се върне или преработи. \r\nЗа категория К1 и К2 няма да се продават годишни винетки. За категория К3 се въвежда нов вид винетка „Уикенд“, която ще важи от петък 12.00 часа до неделя 24.00 часа.", "date": "2019.01.08", "title": "Започна продажбата на електронни винетки за 2019 г. в офисите на „Български пощи“, продадени са над 150 броя"}
{"url": "http://www.focus-news.net/news/2019/01/08/2609773/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Правителството твърди, че има 151 гласа за ратифицирането на Преспанския договор, но знае, че политическото му оцеляване зависи пряко от това, дали тримата членове на партия „То Потами“ (Реката) ще гласуват позитивно, пише в основния материал на електронното си издание  вестник Iefimerida . \r\nХаосът, който причинява ситуацията с „Независимите гърци“ (АНЕЛ), кара Максимос да брои и преброява „боба“, отбелязва изданието. \r\nВестникът пише, че Ставрос Теодоракис, Спирос Ликудис и Йоргос Мавротас са трите ключови гласа, от които зависи дали споразумението за „Северна Македония“ ще бъде прието. Ако това не се случи, мнозинството на правителството ще остане, според последните изчисления, на 148 гласа. \r\nНа заседанието на парламентарната група на „То Потами“, проведено преди празниците, нейните членове потвърдиха позициите си: \r\n•\tГригориос Псарианос и Йоргос Амирас заявиха, че ще гласуват против \r\n•\tСпирос Данелис, не само подкрепя твърдо Преспанския договор, но ще гласува позитивно и при вот на доверие за правителството. „В „То Потами“ взехме негативно решение, но моята гледна точка е, че ние трябва да преразгледаме позицията си и да видим какво изисква националният интерес. Правителството не трябва да пада заради Преспанския договор. Не трябва да отиваме на предсрочни избори с Преспанското споразумение, защото това ще раздели гръцкото общество и ще върне разделението между „патриоти“ и „предатели“. \r\n•\tИ Ставрос Теодоракис, Спирос Ликудис и Йоргос Мавротас са твърдо за споразумението, независимо от особеното им мнение за „македонския“ етнос и език. При всички случаи, обаче, както ни каза ръководството на „То Потами“, ако гласуването за Преспа се превърне във вот на доверие за правителството на Ципрас, те ще гласуват против. \r\nВ този смисъл бе и коментарът на представителят на партията Димитрис Цидорас, който написа в „Туитър“: „Нека ви припомня, че позицията на „То Потами“ е, че ако АНЕЛ излезе от управляващото мнозинство, страната трябва да отиде на избори. Правителство на малцинството не може да съществува“. Какво е сигурно \r\nПо този начин, с последните „преброявания“ около Преспанския договор, е сигурно, че за него ще гласуват: \r\n•\t145-те депутати от СИРИЗА \r\n•\tТанасис Папахристопулос от АНЕЛ, който обявим, че ще гласува и за споразумението и за вота на доверие (ако той бъде поискан от премиера). \r\n•\tСпирос Данелис от „То Потами“ \r\n•\tНезависимият депутат и заместник-министър на гражданската защита Катерина Папакоста \r\nОстава въпросът какво ще направи депутатът от АНЕЛ и министър на туризма Елена Кунтура, която обяви, че ще гласува „по съвест“. \r\nМаксимос не очаква подкрепа от КИНАЛ (лявоцентристкото „Движение за промяна“), „Златна зора“, ККЕ (Комунистическата партия) и Съюза на центристите. \r\nДори председателят на ДИМАР (Демократическата левица) Танасис Теохаропулос, който по принцип иска да гласува в полза на споразумението, заяви, че ще го направи, само ако Алексис Ципрас обяви незабавно нови парламентарни избори. \r\nПо същия начин, не се очакват изненади от редиците на независимите депутати: \r\nСтатис Панагулис, Аристид Фокас и Никос Николопулос обявиха, че ще гласуват против. \r\nДимитрис Каменос и Йоргос Лазаридис се оттеглиха от АНЕЛ миналото лято, заради решението на Панос Каменос да допусне подписването на договора. \r\nТримата бивши депутати от „Златна Зора“ Барбарусис, Кукуцис и Михос се очаква да са против Преспанския договор. \r\nБившият депутат от Съюза на центристите Янис Саридис, който гласува за бюджета на правителството, даде ясно да се разбере, че не подкрепя договора със Скопие. \r\nIefimerida пише, че има „сигурни“ 148 гласа, които могат да станат 149. Така Максимос винаги трябва да разчита на гласовете на тримата от „То Потами“ (Теодоракис, Ликудис и Мавротас), ако иска да достигне магическото число 151, от което зависи не само Преспанското споразумение, но и политическото оцеляване на самото правителство. Получава се така, защото то ще бъде изключително слабо, за да продължи мандата си като правителство на малцинството. \r\nЕто защо, обяснява вестникът, се очаква, че Алексис Ципрас ще направи всичко Преспански договор да бъде приет с най-малко 151 гласа, без да превръща гласуването във вот на доверие, така че да даде „място“ на тримата от „То Потами“ да гласуват и да спасят мнозинството с „тих“ или квази-вот на доверие за него и неговото правителство. \r\n***  Американският посланик в Скопие Джес Бейли даде новогодишно интервю пред македонската редакция на The Voice of America, части от което предаде  електронното издание на вестник „Независен“ . \r\n„Когато мисля за миналата година, в която се случиха много исторически събития, всичко се свежда до смелото лидерство. Гражданите на Македония очевидно искат присъединяване към НАТО и ЕС. Премиерите (на Македония Зоран) Заев и (на Гърция Алексис) Ципрас и техните външни министри работиха по изключително трудни въпроси, за да постигнат споразумението от Преспа, което ще премахне пречките за присъединяване. Те показаха голяма смелост, търпение, решителност и ангажираност за разрешаване на дългогодишния спор. Видяхме и смело лидерство в парламента, когато депутатите гласуваха за започване на процеса на конституционни промени, отклонявайки се от партийните интереси, търсейки по-светло бъдеще за Македония и нейните граждани. И накрая, демократично избраните лидери в Македония трябва да взимат трудни стратегически решения, които Преспанският договор изисква и да определят най-добрия курс за страната. САЩ подкрепят Македония и това, което гражданите и лидерите на Македония ще решат, е най-добрият интерес за страната. Ние знаем, че компромисите в Преспанската сделка не са лесни, но това наистина е историческа възможност за Македония и региона, възможност, която ще доведе до по-сигурно, по-безопасно и по-благополучно бъдеще“, заяви Бейли. \r\nДипломатическият представител подчертава, че САЩ подкрепя интеграцията на Македония в НАТО, но подчертава, че това е суверенен избор на страната. Той посочва, че конкуренцията и конфликтите между великите сили са се върнали на главната сцена, с лоши актьори, които искат да нарушат и дестабилизират демократичната система. \r\n„За да ги победим, се нуждаем от силни държави, със солидни демократични основи, свободни медии и оживени и отворени пазари. Искрено вярваме, че Македония, напълно интегрирана в НАТО и ЕС, ще бъде силен съюзник в нашия общ просперитет и нашата обща сигурност“, каза американският посланик. \r\nЗапитан дали има план Б, ако на гласуването в парламента, споразумението с Гърция не бъде ратифицирано – той отговори отрицателно. Що се отнася до Закона за амнистия, Бейли смята, че това е важно политическо решение, прието чрез прозрачен и демократичен процес. \r\n„Смятаме, че е важно тези, които организираха атаките на 27 април, да бъдат държани отговорни за своите действия. По време на този процес съдебната власт трябва да остане независима от политическото влияние и свободно да взема решения по тези дела въз основа на факти и закони. Както неотдавна заяви държавният прокурор Йовевски, това, което правят съдиите и прокурорите, е да прилагат закона“, заключи Джес Бейли в интервю за VOA. \r\n***  С факта, че православните християни желаят весела Коледа и заключението, че „разнообразието свързва и обогатява всяка общност“, хърватският премиер Андрей Пленкович „подправи“ поздрава си на Бъдни вечер, в рамките на който подчерта, че „няма да има помирение без да бъде призната истината, че Сърбия извърши агресия срещу Хърватия“, пише в основния материал на електронното си издание  белградския ежедневник „Вечерне новости“ . \r\nКакто отбелязва изданието, хърватският министър-председател е изрекъл това пред своите домакини от Сръбския национален съвет. По неговите думи, истината е ключът към помирението, а тя е, че „Хърватия е била жертва на агресията на великосръбския режим на Милошевич“. \r\n„Работим за интеграцията на сръбското малцинство в Хърватия. Процесът на мирна интеграция е едно от най-важните завещания на първия хърватски президент Франьо Туджман“, цитира думите на Пленкович „Новости“ и отбелязва, че с тях е „налял масло в огъня“. \r\n„По повод последните провокации от загребски представители, първият вицепремиер и външен министър Ивица Дачич заяви пред \"Новости\" в понеделник“:  \r\n„Замислете се какво безсрамие е на Коледа, сред малкото останали в Хърватия сърби, да кажете, че най-ценното завещание на Туджман е реинтеграцията на сърбите? Само не знам дали в същото време Пленкович мисли за онези 220 хиляди наши нещастника, жертви на „Буря“. При всички случаи помирение може да има само, когато в Хърватия, „Ясеновац“ не бъде представян като място за добри забавления и театрални представления, не се забраняват сръбските партии и кирилицата и където няма табелка с надпис „Готови за дома“ там, където са убивани сръбски деца“, каза той. \r\nЩо се отнася до Сърбия, Дачич припомни, че Международният съд постанови, че няма агресия: \r\n„Агресия извърши НХД (Независимата хърватска държава 1941 – 1944 г.) и тя стигна до Земун, Нови Сад и Шапца, както и Хърватия в Австро-Унгария през Първата световна война. При това, нито в единия, нито в другия случай те не са заплатили обезщетения“. \r\nМинистърът на отбраната Александър Вулин каза, че ако хърватският министър-председател търси истината в отношенията между Сърбия и Хърватия, той трябва да приеме и: \r\n„Истината, че сърбите, родени в Хърватия, не са могли да бъдат агресори срещу Хърватия, а Хърватия, с престъпната операция „Буря“,  е убила повече от 2 хиляди и е изгонила 220 хиляди сърби, граждани на Хърватия, а преди престъпната „Буря“, за което никой не говори, е изгонила още около 200 хиляди сърби, граждани на Хърватия, включително от градове, в които не са се водили въоръжени конфликти“. \r\nВулин заяви още, че съжалява за това, че Сърбия е вечната тема на хърватските политици и те не са могли да се въздържат от нападки срещу Сърбия и обиди срещу сръбския народ дори в дните на големите православни празници. \r\n„Новости“ припомня, че сръбският военен министър бе обявен за пресона нон грата миналия май, защото заяви, че за пристигането му в Хъравтия може да реши единствено върховния главнокомандващ на сръбската армия Александър Вучич, а не хърватските министри. В бележка, изпратена до сръбското посолство в Загреб, се казва, че \"споменаването на върховния командващ на армията на Сърбия Александър Вучич, като човек, който решава при всяко пристигане, е неподходящ и неприемлив опит да се отрече суверенитетът на Хърватия.\" \r\n***  Говорителят на Европейския съюз за външните работи и политиката на сигурност Мая Кочиянчич заяви, че срещата във вторник, че на срещата във вторник с държавната делегация от Косово страните ще разменят мнение относно процеса на нормализация на отношенията между Белград и Прищина, пише  прищинският вестник Zeri . \r\n„Консултациите са добра възможност да обменим мнения с представителите на Косово за диалога за нормализация на отношенията между Прищина и Белград под егидата на ЕС. Диалогът на високо равнище ще се води с двмата президенти и това няма да се промени“, подчерта Кочиянчич.", "date": "2019.01.08", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/01/08/2609776/smolyan-kmetat-nikolay-melemov-pozdravi-pevitsata-valya-balkanska-za-rozhdeniya--den.html", "text": "Кметът Николай Мелемов поздравява космическата Валя Балканска, която днес има рожден ден. Това съобщиха от пресцентъра на  Община Смолян . „Скъпа Валя, честит и благословен рожден ден! Пожелавам ти здраве, дълъг живот, творчески успехи и неувяхваща слава и щастие, за да те има за чест на Смолян, на нашата планина, на родопската песен и на българската култура. Ние сме временно тук, но твоя вълшебен глас ще лети вечно в Космоса”, казва в поздрава си към звездната певица Мелемов. \r\nВаля Балканска има над 5000 концерта у нас и по света. Истинската слава и донася „Излел е Дельо хайдутин”. През 1987 г. тя е избрана сред 1500 песни и ще лети в открития Космос 60 хиляди години.", "date": "2019.01.08", "title": "Смолян: Кметът Николай Мелемов поздрави певицата Валя Балканска за рождения ѝ ден"}
{"url": "http://www.focus-news.net/news/2019/01/08/2609774/rositsa-dimitrova-vik-blagoevgrad-predstavenata-informatsiya-ot-kmeta-na-obshtina-garmen-i-zhitelite-na-selo-ribnovo-ne-otgovarya-na-istinata-za-vavedeniya-rezhim-na-vodata.html", "text": "Представената информация от кмета на Община Гърмен и жителите на село Рибново не отговаря на истината за въведения режим на водата в населеното място. Това каза на пресконференция управителят на „Водоснабдяване и канализация“ ЕООД – Благоевград инж. Росица Димитров, предаде репортер на  Радио „Фокус“ - Пирин . Димитрова посочи, че ВиК - Благоевград е отговорно дружество. По думите ѝ „Водоснабдяване и канализация“ ЕООД е оператор на територията на 11 общини от Благоевградска област и работата им е 24 часа в денонощието да подават вода на потребители им. „Явно Минка Капитанова влезе в предизборна кампания и с всички сили, използвайки настоящето положение с проблема с водата, се опитва да вмени вина на дружеството“, каза Димитрова По думите ѝ абсолютно отговорни са и от неделя вечерта служители на дружеството се опитват да размразят двете водохващания, които снабдяват село Рибново, но има 30 сантиметра ледени образувания. „Изключително тежко е положението предвид ниските температури. Това да се прехвърли отговорността само и единствено на ВиК не е редно и трябва да зададем въпроса къде е Общината в случая“, коментира Димитрова. По думите ѝ от 2016 година това е актив предаден на ВиК оператора, но активните са публично държавни и общински. Тя добави, че това е актив, собственост на Община Гърмен. Тя изтъкна, че Минка Капитанова е била зам.-кмет, когато е изграждано това така наречено „трасе на Башев“. „Изразходвани са едни огромно средства - около 3 милиона за изграждане на 17 километра водопровод. Предаден е и е въведен в експлоатация през 2012 година. Каква вина има дружеството за некачественото изпълнение на тази инфраструктура. Ние експлоатираме това, което ни е предадено и полагаме максимални усилия да подаваме вода на хората. Абсолютно ангажирани сме към проблема и колегите вече трето денонощие са на терен“, каза Димитрова. \r\nЛора КАЛЧЕВА", "date": "2019.01.08", "title": "Росица Димитрова, ВиК - Благоевград: Представената информация от кмета на Община Гърмен и жителите на село Рибново не отговаря на истината за въведения режим на водата"}
{"url": "http://www.focus-news.net/news/2019/01/08/2609777/rositsa-dankova-kmet-na-selo-golyamo-belovo-pokrivat-na-tsarkvata-sveti-georgi-v-seloto-se-nuzhdae-ot-remont.html", "text": "През 2018 година не бяха извършвани реставрационни дейности в църквата „Свети Георги“ в село Голямо Белово. Това каза за  Радио „Фокус“ – Пазарджик  кметът на населеното място Росица Данкова. Тя обясни, че все още има какво да се подобри в храма – няколко колони, пространството около вратите, а също и изображението на „Тайната вечеря“ под балкона. „Не е много работата, но трябва да се довърши. Покривът на църквата е за смяна, тъй като има теч в резултат на счупени керемиди. Камбанарията е в добро състояние. Отвън мазилката се руши, но ние успяваме да я изкърпим със собствени средства“, коментира Данкова. Тя уточни, че реставрационните дейности в храма са извършени със средства, отпуснати от Министерството на културата, защото храмът е паметник на културата с национално значение. \r\nВаня НИКОЛОВА", "date": "2019.01.08", "title": "Росица Данкова, кмет на село Голямо Белово: Покривът на църквата „Свети Георги“ в селото се нуждае от ремонт"}
{"url": "http://www.focus-news.net/news/2019/01/08/2609768/dzhumhuriet-erdogan-turtsiya-ima-plan-za-osiguryavane-na-mira-v-siriya-za-da-zashtiti-svoyata-sigurnost-i-blagodenstvieto-na-mezhdunarodnata-obshtnost.html", "text": "Президентът на Турция Реджеп Тайип Ердоган публикува статия във вестник New York Times, посветена на позициите и намеренията на Анкара по отношение на Сирия, пише  вестник „Джумхуриет” . \r\n„Турция има план за осигуряване на мира в Сирия. Тръмп взе правилно решение за изтегляне от Сирия. Анкара е решителна в намерението си да ликвидира терористичните групи в Сирия. Турция ще предприеме стъпките, които трябва да предприеме за свята собствена сигурност. … Още един път казвам: В Сирия няма да има победа за терористите. Турция ще продължи да прави всичко, което е необходимо за гарантиране на своята собствена сигурност и в интерес на благоденствието на международната общност. Изтеглянето на САЩ от Сирия трябва да бъде внимателно планирано и осъществено в сътрудничество с правилните партньори.”, посочва Ердоган в New York Times, цитиран от „Джумхуриет”. \r\nПревод и редакция:", "date": "2019.01.08", "title": "„Джумхуриет”: Ердоган: Турция има план за осигуряване на мира в Сирия – за да защити своята сигурност и благоденствието на международната общност"}
{"url": "http://www.focus-news.net/news/2019/01/08/2609771/zeri-kosovo-es-shte-vodi-konsultatsii-s-ekipa-na-pravitelstvoto-no-dialoga-ostava-mezhdu-prezidentite-na-sarbiya-i-kosovo.html", "text": "Говорителят на Европейския съюз за външните работи и политиката на сигурност Мая Кочиянчич заяви, че срещата във вторник, че на срещата във вторник с държавната делегация от Косово страните ще разменят мнение относно процеса на нормализация на отношенията между Белград и Прищина, пише  прищинският вестник Zeri . \r\n„Консултациите са добра възможност да обменим мнения с представителите на Косово за диалога за нормализация на отношенията между Прищина и Белград под егидата на ЕС. Диалогът на високо равнище ще се води с двмата президенти и това няма да се промени“, подчерта Кочиянчич. \r\nПревод и редакция:", "date": "2019.01.08", "title": "Zeri (Косово): ЕС ще води консултации с екипа на правителството, но диалога остава между президентите на Сърбия и Косово"}
{"url": "http://www.focus-news.net/news/2019/01/08/2609778/d-r-emiliya-baeva-zam-kmet-na-dobrich-zalozheno-e-uvelichenie-na-zaplatite-na-meditsinskite-spetsialisti-v-detskite-yasli-i-zdravnite-kabineti-v-obshtinata.html", "text": "Заложено е увеличение на заплатите на медицинските специалисти в детските ясли и здравните кабинети в общината от началото на годината. Това съобщи зам.-кметът с ресор „Хуманитарни дейности“ д-р Емилия Баева, предаде кореспондент на  Радио „Фокус” – Варна . „Увеличението на трудовите възнаграждения се случва за пети път от началото на мандата на сегашния кметски екип\", подчерта зам.-кметът. По думите ѝ нарастването на заплатите е в отговор на няколко фактора, сред тях са дефицитът на медицински кадри и увеличаване на стандартите.„ Заложено е основната заплата на медицинските сестри и педагозите в детските ясли да бъде 900 лв. В началото на мандата трудовите възнаграждения са били 549 лв. за медицинските сестри в детските ясли\", припомни д-р Баева. Тя добави, че увеличението е с 64%. По думите ѝ заплатите на медицинските сестри в здравните кабинети са били 541 лв. „Сега заплата става 782 лв., а 44.5% е ръстът\", отбеляза зам.-кметът. Тя каза още, че се обмисля и допълнително увеличение на трудовите възнаграждения на медицински сестри и фелдшери в здравните кабинети, но според браншовото споразумение сумата е 900 лв. „Удовлетвореност от постигнатите по-високи заплати са изразили както общинските специалисти, така и работещите в споменатите сфери\", допълни д-р Емилия Баева.  \r\nЖулиета НИКОЛОВА", "date": "2019.01.08", "title": "Д-р Емилия Баева, зам.-кмет на Добрич: Заложено е увеличение на заплатите на медицинските специалисти в детските ясли и здравните кабинети в общината"}
{"url": "http://www.focus-news.net/news/2019/01/08/2609782/stolichna-obshtina-raboti-zaedno-sas-skeyt-organizatsiite-za-sazdavaneto-na-obosobeni-prostranstva-za-skeytbord.html", "text": "Столична община търси терени за скейт площадки, които да бъдат проектирани съвместно с Федерацията по скейтборд и София Скейт Сити. Това се договориха двете страни по време на среща, инициирана от общинските съветници от ГЕРБ, на която присъстваха зам.-председателят на Столичен общински съвет Николай Стойнев, председателката на Комисията по спорт към Столичен общински съвет Таня Георгиева, съветниците Анатоли Илиев, Ботьо Ботев, Стефан Марков от РБ, представители на Европейска столица на спорта, главният архитект на София Здравко Здравков, Делян Стефанов от София Скейт Сити и Николай Георгиев от Федерацията по скейтборд, съобщиха от  Столичен общински съвет . Те обсъдиха коментираните в публичното пространство случаи от последните седмици, свързани с недоразумения при прилагането на Наредбата за обществен ред на Столична община, от страна органите на реда. Участниците в срещата се обединиха около тезата, че в Наредбата е ясно записано, че не е забранено карането на скейтборд в София. Но опасни каскади върху парапети, бордове на фонтани и други елементи от градското обзавеждане са недопустими. Общинските съветници поеха ангажимент да проведат срещи с контролните органи и да разяснят текстовете в нормативния документ. От своя страна представителите на Федерацията по скейтборд също ще разговорят със своите членове. \r\nПо време на срещата бе обсъден и пропуска в законодателството, в което липсва дефиниция на средствата на придвижване тип „борд“. Общинските съветници са готови да съдействат за законодателни промени, за да се избегне нормативния вакуум. Още през следващата седмица представители на скейтбордистите ще се срещнат с главния архитект Здравко Здравков, за да започнат обсъждането на възможни терени за изграждането на скейт площадки.", "date": "2019.01.08", "title": "Столична община работи заедно със скейт организациите за създаването на обособени пространства за скейтборд"}
{"url": "http://www.focus-news.net/news/2019/01/08/2609781/pazardzhik-dvizhenieto-se-osashtestvyava-po-avtomagistrala-trakiya-ot-km-96-do-km-97-v-posoka-sofiya-poradi-remont-na-ogranichitelna-sistema.html", "text": "Движението се осъществява само по автомагистрала „Тракия“ в участъка от км 96 до км 97 в посока София поради ремонт на ограничителна система в средна разделителна ивица. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, спазвайки пътната сигнализация.", "date": "2019.01.08", "title": "Пазарджик: Движението се осъществява по автомагистрала „Тракия“ от км 96 до км 97 в посока София поради ремонт на ограничителна система"}
{"url": "http://www.focus-news.net/news/2019/01/08/2609780/targovishte-ogranicheno-e-dvizhenieto-po-pat-i-4-kamburovo-omurtag-poradi-otstranyavane-na-avariral-tezhkotovaren-avtomobil.html", "text": "Ограничено e движението по път I-4 Камбурово - Омуртаг поради отстраняване на аварирал тежкотоварен автомобил. Това съобщиха от пресцентъра на  Агенция „Пътна инфраструктура“ . Трафикът на леките автомобили се осъществява по обходен маршрут през село Камбурово. Шофьорите да се движат с повишено внимание и съобразена скорост, спазвайки указанията на „Пътна полиция\".", "date": "2019.01.08", "title": "Търговище: Ограничено e движението по път I-4 Камбурово - Омуртаг поради отстраняване на аварирал тежкотоварен автомобил"}
{"url": "http://www.focus-news.net/news/2019/01/08/2609775/protesti-i-naprezhenie-porodeni-ot-tsiganski-prestapleniya-v-stranata-prez-poslednite-godini-spravka-agentsiya-fokus.html", "text": "Във връзка с напрежението в пловдивското село Войводиново   припомня случаите на масови протести и напрежения, породени от  престъпления на цигани в цялата страна.  5 декември 2018 г.  \r\nСлед заплахи с пистолет към служители на ВиК Монтана, които отиват да прекъснат водата на нередовен платец, инспекторите влизат в циганската махала с полиция, за да прекъсват водоподаването на тези, които не са си плащали. 3 ноември 2018 г.  \r\nСблъсък между полицаи и цигани в ботевградското село Врачeш. Инцидентът става, след като екип на жандармерията се отзовава на сигнал за силна музика в селото. Един от обитателите на адреса обаче отказва да се подчини на полицаите и не предоставя личната си карта за проверка, a след това блъска униформения на земята. Веднага след това колегите му пристъпват към задържането на агресивния мъж, но тогава униформените са заобиколени от тълпа цигани - около 20-30 души.  \r\nТълпата се разпръсква след като един от полицаите произвежда предупредителен изстрел във въздуха с гумен патрон. 28 октомври 2018 г.  \r\nАкция на полицията и жандармерията в циганската махала в Мъглиж с цел задържането на подстрекател на сблъсъци между цигани и полицаи, при които един униформен пострада. По-рано през деня е организирана нелегална гонка с двуколки между цигани. Заради нерегламентираното състезание е задържан 16-годишен младеж.  14 октомври 2018 г.  \r\nПолицейски патрул се отзовава на сигнал в циганската махала в Гълъбово. Впоследствие голяма група цигани, въоръжени с брадви и мотики, се насочва към Районното управление в Гълъбово и обгражда сградата. Извикана е жандармерия от Пловдив, за да тушира напрежението. 11 октомври 2018 г.  \r\nНапрежение избухва в махалите „Тракцията” и „Селеметя” в Русе, след като група мотористи и хора с джипове, около 15-20 души, нахлуват в квартала, където живеят близките на заподозрения за убийството на журналистката Виктория Маринова. 17 септември 2018 г.  \r\nНа първия учебен ден стотина цигани участват в масов бой в центъра на Казанлък. Участниците в масовия бой са ученици от съседни на Казанлък населени места, с. Копринка, с. Шейново и Мъглиж, които учат в града. Причината за масовото меле е спор за момиче. 23 юни 2018 г.  \r\nИзбухва напрежение между полицаи и цигани, живеещи в Ботевград. Това се случва след като към 23 часа е получен сигнал за силна музика в бл. 15 в Ботевград.  11 юни 2018 г.  \r\nЖителите на град Угърчин излизат на протест и се обявяват срещу набезите и посегателствата в града, които се извършват от цигани. Преди дни цигани нападат строителни работници, които работят по сградата на училище в града. Първоначално групата атакува и възрастен мъж и жена, а после нахлува в местен магазин. 25 декември 2017 г.  \r\nИнцидент в циганската махала в бургаския квартал „Горно Езерово”. След като МВР-служители, идват на мястото след сигнал за силна музика, са подложени на въздушен обстрел с керемиди и камъни от покрива на една от къщите. Един униформен е ранен, впоследствие е откаран за преглед в УМБАЛ-Бургас.  8 август 2017 г.  \r\nПолицията провежда акция във Варна след бруталното изнасилване на жена в центъра на града. Жители на село Каменар, сред които и кметът Светослав Райков се оплакват, че при претърсване от полицията в селото, в което голямата част от жителите са цигани, нахлулите полицаи започват да бият наред. Впоследствие казват и че група мотористи нанася побой над местните цигани. Линейка се отзовава на сигнала за побой, но се връща празна, тъй като няма пострадали, които да се нуждаят от хоспитализиране.  23 юли 2017 г.  \r\nОколо 100 цигани излизат на мирен протест в Благоевград. Поводът е смъртта на 48-годишния циганин Николай Евтимов, който умира на 10 юли, след като е ударен с тротоарна плочка по главата от българин на ул. „Свобода-6“ в района на циганската махала.  28 юни 2017 г.  \r\nНад 2000 души излизат на протест в Асеновград след побой над деца спортисти. Недоволството е срещу група цигани, които нападат с колове и мотики ученици, треньорите и родителите им. Конфликтът възниква на 26 юни, когато отборът по кану-каяк, в които тренират учениците, провежда тренировка.  23 март 2017 г.  \r\nПияни цигани нападат полицай в Столипиново. По първоначални данни, униформените реагират на оплакване за силна, дразнеща музика, гърмяща от сложени на открито мощни тонколони. Стига се до бой, в резултат един от полицаите е ударен по главата и пада  заднишком в случайно намиращата се там работна количка. 24 февруари 2017 г.  \r\nНапрежение между българи и цигани възниква в столичния квартал „Дружба 1“. Причина за скандала между съседите е спрелият ток. Домоуправителят Георги Каменов се събира пред блока с още 7-8 души, измежду които и две жени, на които иска да обясни какъв е проблемът. Това обаче предизвиква гнева на циганите. Те изваждат брадви, чукове и ножове и нападат събралите се пред блока. 22 февруари 2017 г.  \r\nВ училище в столичния квартал „Красна поляна“ се провежда среща с кмета Иван Чакъров, посветена на обитаваните предимно от цигани блокове около гетото в т.нар Виетнамски общежития. На срещата присъстват представители на общината, както и омбудсманът Мая Манолова. От кв. „Факултета” тръгва голяма група цигани със знамената на партия ДРОМ с намерението да организират контрапротест срещу събарянето на общежитията. Те са спрени от полицаи и жандармеристи.  17 юли 2016 г.  \r\nВ нощта на 16-и срещу 17-и юли скандал в дискотеката в Роман прераства в масов бой между цигани и българи. 24-годишният тогава Кристиян Узунов е в дискотеката с приятелката си, когато влиза в спор циганин, който впоследствие напада Узунов на път за вкъщи. Двамата са разтървани, но на следващия ден 24-годишният мъж е пресрещнат от брата на своя нападател и приканен да се бият. След отказа му, той е пресрещнат от четирима души, единият от които успява да го удари. Приятелката на Кристиян вика помощ, дошлите негови приятели, които били подгонени със саби. В крайна сметка Кристиян успява да се качи в колата си и да отиде в районното, където се разбира с полицаите на другия ден да пусне жалба. На кръговото движение го пресрещат повече 100 цигани, въоръжени с първобитни материали. Младежът обръща колата и отново влиза в полицията. Циганите обаче започват да се катерят по колата и да се опитват да влязат. Въпреки намесата на полицията, един от нападателите  успява да влезе и да удари Кристиян. След тази случка младежът напускал Роман за една седмица, тъй като се страхува. Заплахи са отправяни не само към него, но и към  дядо му. Случаят провокира поредица от протести на жителите на Роман. 14 юни 2015 г.  \r\nПротест на около 200 души в столичния квартал „Орландовци“ ескалира и прераства в щурм на цигански къщи и сблъсъци на протестиращите с полицията и жители на циганската махала. Повод за протеста е бой между българи и цигани в квартала, станал предната вечер около 20.30 като двете групи са се скарали заради силна музика. Група цигани дошла в парка, като от автомобила им се чувала силно пусната музика. Група младежи, намиращи се в парка, направили забележка на шофьорите и скоро след това от циганската махала дошли още 5 автомобила, от които слезли и хора с брадви. Последвалото меле завършва с шестима ранени и двама арестувани. 24 май 2015 г. \r\nУлична война си спретват българи и цигани в квартал „Заграде\" в общинския център Гърмен. Мелето между десетки представители на двете общности е станало към 17.30 часа в събота пред заведение в района. Скандалът избухва между няколко младежи и мъже от Гърмен и 5-6 цигани от квартал „Кремиковци\".  4 март 2015 г. \r\nНа 18 февруари скандал между ученици от Професионалната гимназия по транспорт завърши с бой в класната стая, а в сбиването участвали и цигани, и българи. Първоначално спречкването между учениците започва на автобусна спирка в близост до Професионалната гимназия, но след това се пренася и в училището. 14 септември 2014 г.  \r\nБизнесмен в пребит от цигани с лопати в карловското село Розино. 58-годишният Георги Рогачев се спречква с циганите заради 20 лева на газстанция. Рогачев е настанен в болница с опасност за живота, където въпреки положените усилия от лекарите умира. Смъртта на бизнесмена предизвиква напрежение в селото. Налага се жандармерия да охранява квартала на групата, участвала в боя на бензиностанцията, от приятели на починалия и рокери от цялата страна, които искат лично да раздадат правосъдие след инцидента. 27 март 2014 г. \r\nНапрежение между българи и цигани избухва в Берковица, след като републиканският шампион по борба, който е и брат на биатлонистката Павлина Филипова, е пребит до безсъзнание от двама цигани близо до дома му. Хората в града събират подписка за изселването на циганската фамилия. 14 юли 2013 г. \r\nЧетирима постъпват в болница след меле между българи и цигани в пернишкия кв. „Могиличе“. Двама перничани са в ареста, а четирима души са приети в болница след скандал в пернишкия квартал „Могиличе\".Официална информация за инцидента от полицията няма. Според очевидци, нападението е извършено заради стара вражда между българи и цигани от квартала. Третият от нападателите избягал. 12 февруари 2013 г. \r\nНапрежението между българи и цигани в Петрич ескалира, след като граждани сигнализират за системни цигански набези. Потърпевшите съобщават, че се краде всичко, което съдържа желязо, а полицията и местните се оказват безсилни да се справят със самонастанилите се в района катуни, дошли от Североизточна България. 14 януари 2013 г. \r\nЗаловен е цигански клан, тероризирал село Градец с десетки престъпления. Деветима братя, братовчеди, чичовци и племенници от котленското село Градец са арестувани и осъдени за 12 кражби и нападения, но техните съселяни ги държат отговорни за още много набези. 26 септември 2011 г. \r\nБългари и цигани се сбиват в Пазарджик. В центъра на града две групи, едната от които от цигани влизат в конфликт. До сериозен инцидент не се е стигнало заради бързата намеса на органите на реда, съобщиха от полицията в града. Задържани няма. 23 септември 2011 г. \r\nНапрежение избухва между цигани и българи в садовското село Катуница. Селото е под полицейска обсада в продължение на цяла седмица. Повод за напрежението между българи и цигани е смъртта на 19-годишния Ангел Петров, прегазен от микробус, в който са били хора на Кирил Рашков. На следващия ден братовчед му Павел Толев на 17 г. умира от разрив на сърцето, вследствие на стреса от преживяното. Случилото се е последвано от нахлуване на футболните агитки в селото и дни на протести и напрежение от страна на жителите на Катуница. \r\nКонфликтът в Катуница ескалира и води до протести и етническо напрежение в цялата страна. За смъртта на Ангел Петров на 18 години затвор е осъден шофьорът на буса Симеон Йосифов. Йосифов умира в затвора в Пловдив на 29 януари 2018 г. Самият Рашков е осъден на 3 години и половина затвор за това, че на 23 септември 2011 г. в с. Катуница се е заканил с убийство на жители на селото. Впоследствие наказанието му е намалено с една година и той излиза на свобода през октомври 2013г.  02 май 2007 г. \r\nБългари и цигани се сбиват в Кюстендил. При инцидента няма пострадали. В сбиването са участвали седем българи и трима цигани. 13 август 2007 г.  \r\nМасов бой възниква в столичния квартал „Красна поляна”. Според служители на МВР, които дежурят в квартала - в масовката са участвали между 20 и 30 души. \r\nКато основна причина за инцидента е изтъкнат бой от предната нощ, когато скинари са нападнали цигани.  \r\nКъм 22.40 часа е подаден сигнал за скандал между група, която се е събрала на ул. „Ришки проход”. Пристигналият на място автопатрул установява, че тълпа около 200 човека се е насочила от улицата към бул. „Възкресение”, за което веднага е уведомил дежурния център на столичното Трето РПУ и СД „Полиция”. По същото време до питейно заведение на булеварда екзалтираната група започва да чупи столовете, да обръща масите и да бие четиримата клиенти на кафенето. Бързата намеса на полицията предотвратява разрастването на конфликта, пострадалите са откарани в болница, задържани са четирима от тълпата, които след разпит са освободени.  2 юли 2007 г. \r\n Един човек е убит и още 17 – ранени при престрелка, избухнала в циганския квартал „182” на град Петрич. Загиналият е 23-годишният Валентин Стойков.  \r\nПо първоначална информация престрелката е била между трима души. Много са пострадали при случайната стрелба. Валентин Стойков също е жертва на заблудил се куршум. При инцидента има ранени деца, най-малкото е на 10 години.  \r\nНяма опасност за живота на пострадалите. По-леките случаи са освободени от болницата само за тази вечер, защото в спешно отделение няма място.  14 октомври 2006 г. \r\nМасово сбиване след битов скандал става в циганския квартал на Пазарджик. По първоначална информация става дума за побой, в който са участвали около 400 души.  \r\nУчастие в операцията взимат всички екипи на пазарджишката полиция, включително и почиващите, като са получили подкрепления от жандармерията в Пловдив.  \r\nДвама са пострадали леко при сбиването в циганския квартал. Те са с леки контузни рани по главата. 14 август 2006 г. \r\nЦигани предизвикват масово сбиване по време на общоселски събор в село Долно Белотинци. Инициатори на боя са 28-годишният П.Т. и 31-годишният В.С.  12 юли 2006 г. \r\nГрупата цигани влизат в местно заведение, но поръчката им е отказана заради края на работното време. Последва скандал, в който приятели на сервитьорката пребиват закъснелите клиенти. На следващия ден цигани и българи отново правят опит за саморазправа, но сбиването е предотвратено. Членове и на двете групи имат криминално минало. Бащата на пострадалото момче, който е местен цигански лидер, заплашва, че обявява война на българите. Според полицията обстановката е овладяна. От полицията допълват, че етнически конфликт няма. 3 юли 2006 г. \r\nВъв виетнамските общежития в столичния квартал „Красна поляна” става сбиване, в което се включват повече от двеста цигани. Битка стартира малко преди полунощ. Повод е група от тридесетина цигани от близката улица „Суходолска\", които нахлуват въоръжени в общежитието за бездомници. Циганите пребиват двама от обитателите пред очите на останалите. Наблюдавайки събитията, обитателите на общежитието, също цигани, се включват в среднощната схватка. По-късно се намесват още десетки обитатели от съседните виетнамски общежития. За минути на мястото на сбиването пристига дежурна патрулка. В \"Пирогов\" са настанени двама души в тежко състояние.  30 юни 2006 г. \r\nОколо 18.00 часа в двора на къщата си е пребит 44-годишният криминално проявеният В.Т. Между собственика на жилището и група цигани възниква скандал, който прераства в сбиване. По време на побоя са изпочупени 12 стъкла на прозорци на жилището. Пострадалият В.Т. е откаран в центъра за спешна помощ във Видин с контузии рани по тялото, главата и крайниците. След медицински преглед мъжът е освободен без опасност за живота.  24 юни 2006 г. \r\nОсем души са ранени при сбиване между цигани и българи на моста на бургаския плаж. Единият от пострадалите е с фрактура на черепа и е настанен в шоковата зала на бургаската болница. Сбиването започва в ранния следобед около моста, който разделя Северния и Централния плаж. Тримата дежурни спасители се опитват да разтърват биещите се цигани и българи, но заради големия брой на участниците в сбиването са принудени да извикат полиция и линейки. Осем души са ранени в различна степен. Минути по-късно пристига линейка от близкия реанимационен пункт. Причината за побоя не е ясна. 17 февруари 2006 г.  \r\nНа 14 февруари братята Асен и Кирил Янкови от село Кавракирово, Петричко, които имат кошара в района, забелязват, че трима цигани с каруци са влезли в полски имот да кастрят клони за огрев. Братята им правят забележка и се заформя скандал. Циганите отиват до селото и се връщат с подкрепление от над 10 души. При сбиването двамата братя получават наранявания. 2 януари 2006 г.  \r\nЧленове на ВМРО заплашват със саморазправа двама цигани в Плевен, които на 25 декември ограбват и убиват 29-годишния Милен Йорданов. Той е член на движението в град Пордим. Тялото на мъжа е намерено до контейнер за смет в града. За убийството са задържани 28-годишният Симеон Б. от Плевен и 25-годишният Недялко А. от Долна Митрополия. Те откраднали от Йорданов 40-грамова златна верижка и 100 лв. ВМРО настоява двамата убийци на Милен Йорданов да получат бързо и строго наказание от закона 4 декември 2005 г.  \r\nГлавен сержант от столичната полиция е нападнат и пребит от двама цигани в кв. „Захарна фабрика”. Нападателите взимат от него личното му оръжие, документи и пари. Полицаят е нападнат в гръб и удрян с твърд предмет по главата и тялото. 12 декември 2005 г. \r\n Двама полицаи са ранени при масово сбиване с цигани в столичния квартал „Факултета”. Инцидентът става в района на последната спирка на трамвай 10. Двамата пострадали полицаи са откарани за преглед в „Пирогов\". Униформените се отзовали на сигнал за отвличане и изнасилване на момиче. Когато полицейският патрул засича колата, с която най-вероятно е отвлечено момичето, живеещи в околните къщи ги нападат. Патрулът е замерян с камъни и бутилки. Ситуацията е овладяна, след като на местопроизшествието е изпратено подкрепление. На място пристигат още три автопатрула. При последвалата проверка четиримата пътници в колата оказват съпротива. Полицаите залавят шофьора, Й X, на 20 години, криминалнопроявен. Останалите трима побягват, но по-късно са арестувани. Задържани са и цигани, участвали в побоя над полицаите.  10 октомври 2005 г. \r\n12 младежи на 18 и 19 г. са пребити от банда пияни цигани в Тервел. Децата празнуват рожден ден в помещаваща се в сградата на Автогарата сладкарница. циганите първо започват да ги замерят с камъни и бутилки, а после нахлуват в сладкарницата и ги пребиват. В резултат на инцидента едно момиче е откарано в болница в безсъзнание. Циганите нападат и полицаите притекли се на помощ на децата. 14 септември 2005 г.  \r\nЦигани и полицаи се сбиват на Габровския пазар. Униформен служител на реда е ударен жестоко в гърдите. От джобовете на бременна циганка са иззети метален „бокс“ и нож. 27 август 2005 г.  \r\nОперативният работник в криминален сектор на РПУ - Разлог Марин Сланчев е пребит от група пияни цигани в кръчма на улица „Вихрен” в циганската махала. Сланчев и бившият му колега Парталов са в заведението, когато нахълтват двама цигани, които желаят да си допият. Собственикът на кръчмата заявява, че затваря, с което разгневява циганите. В скандала се намесват полицаите. За броени минути циганите довеждат цяла група цигани, които пребиват Сланчев, открадват му мобилния телефон и 150 лева от джоба. 2 август 2005 г. \r\nНяколко души са ранени при масово сбиване между българи и цигани в Елин Пелин. Най-сериозно е ранен 73-годишен българин, който е с комоцио, 15 шева на главата и раздробен палец. 73-годишният Георги Кръстев отива с мотокара си да превози метали на циганска фамилия. Когато идва време за заплащането възниква конфликт. Версиите на двете страни по този въпрос се разминават. Според Кръстев имали предварителна договорка за сумата. Според твърденията на циганите пък дядото започнал да се пазари за още пари. Двете страни се обвиняват взаимно в нападението. От полицията посочват, че причината за сблъсъка не са етнически, а финансови неуредици.  28 юли 2005 г. \r\n10 души са ранени при масово сбиване в кравеферма в Козлодуй, в което участват 120 души. Инцидентът възниква между цигани и група от Враца. В побоя са използвани земеделски сечива, бухалки и огнестрелно оръжие. Пострадалите са настанени в болницата в Козлодуй. 21 юли 2005 г. \r\nИнкасатори от пернишкото „Електроразпределение“ пострадват, след като се опитват да спрат тока на циганите, неплащали сметки от месеци. Те са посрещнати с камъни. Придружаващите ги полицаи предовратяват по-голямо сбиване. Няколко от техниците са с травми по тялото.  20 юли 2005 г. \r\nМасово сбиване, в което участват над 20 души, избухва в Плевен. Разправията пламва пред бл. 80 в кв. „Стара гара“. Няколко цигани започват да се държат грубо с местните деца. Бащата на едно от децата ги прогонва. Малко след това пристигат още цигани, които сипят закани. Циганите вилнеят около половин час, хвърлят камъни и тухли.  16 юни 2005 г. \r\n29-годишният служител на „Охранителна полиция\" сержант Любомир Атанасов е нападнат от четирима цигани пред кафене в Радомир. Сержантът им прави забележка заради непристойно поведение към момиче. В отговор те се нахвърлят върху него с юмруци. 23 май 2005 г. \r\nПроф. Станимир Калоянов е пребит при скандал с цигани. Същата вечер той е на абитуриентски празник в резервирано заведение в бл. 29 на столичния квартал кв. „Захарна фабрика“. Без значителен повод пиян около 50-годишен клиент на заведението се опитва да предизвика свада. Поканен настоятелно да напусне заведението, той по-късно се връща с подкрепление. \r\nВ масовото сбиване са участвали около 40 души, в следствие на което 42-годишен мъж е с контузия в главата, а 24-годишен младеж е с рана в бедрото. След побоя професорът е откаран в „Пирогов” с хематом в мозъка, причинен от удари с тръби и камъни по главата.  \r\nЕдна седмица проф. Калоянов е кома на апаратно дишане в неврохирургията на болницата. На 31 май Станимир Калоянов умира. След инцидента в Трето РПУ е заведено дознание. Първоначално са задържани двама заподозрени след разпити на десетки граждани очевидци.  18 април 2005 г.  \r\nДиректорът на „Пътна полиция\" в РДВР-София полк. Константин Хубенов е пребит с дървен кол пред дома му в Ботевград. Полицейският началник чува шум на стълбището пред апартамента си и излиза да провери какво става. Тогава изненадващо срещу него изскачат двама цигани, които започват да го налагат с прът. След като нанасят няколко удара, нападателите избягват. 23 март 2005 г. \r\nТрима цигани нападат и пребиват двама ученици от Гимназията за древни езици и култури в столичния квартал „Модерно предградие“ заради сребърна верижка и мобилен телефон. Седемнадесетгодишните момчета от Класическата гимназия се прибират след училище, когато циганите ги повалят на земята и започват да ги ритат.  14 февруари 2005 г.  \r\nцигани пребиват двама полицаи в бургаското село Славянци. Инцидентът става, след като униформените се опитват да спасят 24-годишен мъж от двама грабители, които му отмъкват парите и мобилния телефон. Апашите избягват, а по-късно се връщат с още осем цигани, които се нахвърлят да бият униформените. Главен сержант Ганчев е приет в болницата, където са му направени 10 шева на главата. Другият полицай - Гангалов има 7 шева, счупен нос и избити зъби. 4 февруари 2005 г. \r\nВ нощта на 3 срещу 4 февруари става масово сбиване между група цигани, живеещи в района на старите виетнамски общежития в ж.к. „Красна поляна” и приближени на наркодилърите М. В. на 30 г. и М. А. на 29 г., които пристигат с два автомобила. При боя един от циганите е ударен в главата. Групата на наркопласьорите избягва с колите си. Късно вечерта живеещите в района протестират пред сградата на Трето РПУ и искат спешна намеса на полицията срещу разпространението на дрога в района. 18 февруари 2004 г. \r\nПолицай е ранен след сбиване в циганската махала в квартал „Владислав Варненчик” във Варна. В 23,55 ч. постъпва сигнал, че в една от къщите има скандал и побой. На мястото пристигат екипи на РПУ и на СПООР с две кучета. Трима служители на реда отиват в къщата. Останалият сержант Михайлов вижда как някой прескача оградата на съседна къща и му заповядва да спре. Вместо това мъжът, видимо пиян, налита на бой. Включват се още двама, които събарят сержанта на земята. Михайлов успява да извади служебния си пистолет и прострелва в крака със стоппатрон единия от нападателите, който държи нож. Простреляният е Румен Я., на 37 години, осъждан два пъти. Той удря и втори полицай, а по-късно напада и доктора в болницата.", "date": "2019.01.08", "title": "Протести и напрежение, породени от цигански престъпления в страната през последните години (Справка Агенция „Фокус”)"}
{"url": "http://www.focus-news.net/news/2019/01/08/2609784/stara-zagora-na-21-yanuari-zapochva-priemat-v-detskite-zavedeniya-ot-obshtinata.html", "text": "Електронната система за кандидатстване и прием в детски заведения в Община Стара Загора ще бъде отворена на 21 януари 2019 г. в 12.01 часа. Това съобщи Иванка Сотирова, зам.-кмет по хуманитарни дейности на Община Стара Загора, съобщиха от пресцентъра на  Общината . От 7 декември 2018 г. системата е затворена за анулиране на съществуващите заявления на некласираните деца. \r\nЗа детски градини и яслени групи в детски градини регистрирането на заявления за участие в класиране е за всяка календарна година (регистрирано заявление през предходната година се заличава и ако детето не е прието, в началото на новата календарна година трябва да се регистрира с ново заявление и  с нов входящ номер). Системата за регистрации на заявления се отваря и се затваря съгласно „График на дейностите“. След приключване на приема за календарната година, личните данни на заявителите и децата се заличават. \r\nПрез 2019 година ще може да се регистрират заявления и за децата, които през нея навършват 3 години, т.е. родените през 2016 година. \r\nВ графика на предстоящите класирания за детските градини през 2019 година няма да бъдат обявени свободни места в ДГ №6 „Камбанка“ за децата, родени през 2016 година. \r\nДатите за отваряне и затваряне на системата, както и класиранията са посочени в раздел „Класирания“ на Системата за електронно централизирано класиране за прием на децата в общинските детски заведения на територията на община Стара Загора. Първото класиране за децата родени през 2016 година, които кандидатстват за първа група в детските градини е на 21 март.", "date": "2019.01.08", "title": "Стара Загора: На 21 януари започва приемът в детските заведения от общината"}
{"url": "http://www.focus-news.net/news/2019/01/08/2609783/sport-balgariya-v-grupa-s-braziliya-v-kvalifikatsiite-za-olimpiyskite-igri-v-tokio.html", "text": "Международната федерация потвърди официално разпределението на отброрите за Интернационалните олимпийски квалификации за Игрите в Токио през 2020-а година. При мъжете България е в група А, където наши съперници са Бразилия, Египет и Пуерто Рико. Срещите ще се проведат от 9-и до 11-и август, а победителят получава квота за Олимпийските игри. При жените, нашите са в група С със САЩ, Аржентина и Казахстан.", "date": "2019.01.08", "title": "Спорт: България в група с Бразилия в квалификациите за Олимпийските игри в Токио"}
{"url": "http://www.focus-news.net/news/2019/01/08/2609785/kyustendil-zimnata-markirovka-do-vrah-ruen-v-osogovska-planina-e-dobra-i-vidima-tya-mozhe-da-pomogne-i-pri-magla.html", "text": "Зимната маркировка до връх Руен в Осоговска планина е добра и видима, тя може да помогне и при мъгла. Това каза пред  Радио „Фокус” – Кюстендил  Огнян Кузманов, член на планинския спасителен отряд към Българския червен кръст – Кюстендил. „Ако някой попадне в ситуация, при която не знае къде се намира, моята препоръка е да позвъни на телефон 112, без да се опитва да се лута или да намира място”, каза Огнян Кузманов. По думите му на всеки смартфон може да се инсталира и безплатно приложение на Планинската спасителна служба, което позволява връзка със спасителите. Приложението позволява и изпращане на мобилно съобщение, ако обхватът е лош. „Нека хората да не подценяват ситуацията. През зимата течностите са много необходими. При дълги преходи задължително трябва да се носи храна, която да не бъде обемна и тежка, но засищаща. Поне на един час трябва да се спира и да се правят почивки”, каза Огнян Кузманов. По думите му през зимата денят е доста къс, а маршрутите се минават за по-дълго време. Наличието на планинска застраховка също е препоръчително. \r\nВенцеслав ИЛЧЕВ", "date": "2019.01.08", "title": "Кюстендил: Зимната маркировка до връх Руен в Осоговска планина е добра и видима, тя може да помогне и при мъгла"}
{"url": "http://www.focus-news.net/news/2019/01/08/2609786/nimh-zaledyavane-se-e-obrazuvalo-po-reka-mesta-pri-mestnostta-momina-kula.html", "text": "Ледови явления са регистрирани на няколко места в Западнобеломорският басейн, сочи справка на сайта на  Националния институт по метеорология и хидрология . Ледена каша се е образувала по река Места при местността Момина кула. Брегови лед има на река реките Речица и Елешница в района на село Ваксево. През последното денонощие не са отчетени съществени изменения в състоянието на наблюдаваните реки в басейна. Регистрираните колебания на речните нива са от минус 10 см до плюс 15 см. Водните количества на почти всички реки в басейна са под прага за средни води, с изключение на река Пиринска Бистрица при село Горно Спанчево, където водното количество е около прага за високи води. Днес нивата на наблюдаваните реки ще останат без съществена промяна. От обедните часове на 09 януари и на 10 януари, в резултат на прогнозирани валежи и снеготопене, се очакват повишения на речните нива във водосборния басейн. Водните количества на реките във водосбора ще бъдат под праговете за внимание.", "date": "2019.01.08", "title": "НИМХ: Заледяване се е образувало по река Места при местността Момина кула"}
{"url": "http://www.focus-news.net/news/2019/01/08/2609788/blagoevgrad-bez-zabavyaniya-se-izvarshva-preminavaneto-prez-granichnite-punktove-kulata-ilinden.html", "text": "Без забавяния се извършва преминаването през граничните пунктове на територията на Югозападна България. Това съобщиха за  Радио „Фокус“ – Пирин  от Главна дирекция „Гранична полиция“. На граничните пунктове „Кулата“, „Илинден“, „Златарево“ и „Станке Лисичково“ движението е нормално. Няма образували се задръствания или колони от автомобили. \r\nЛивия НИНОВА", "date": "2019.01.08", "title": "Благоевград: Без забавяния се извършва преминаването през граничните пунктове „Кулата“, „Илинден“"}
{"url": "http://www.focus-news.net/news/2019/01/08/2609790/doncho-barbalov-zam-kmet-na-sofiya-poradi-klimatichnite-usloviya-golyama-chast-ot-remontnite-deynosti-v-stolitsata-sa-preustanoveni.html", "text": "Всички виждаме какви са климатичните условия, поради тази причина голяма част от ремонтите в града са преустановени до затопляне на времето. Това каза пред журналисти заместник-кметът на София Дончо Барбалов, предаде репортер на  Агенция \"Фокус\" . \"На практика на този етап сме спрели основните ремонтни дейности, в това число ремонта по ул. „Каменоделска“ и тролейбусното трасе от Лозенец, което се изгражда. Затова са изготвени определени протоколи, има си процедура съобразно климатичните условия, надзорът предлага и се взимат данни от метеорологичния институт и вече въз основа на това се спират, а при положителна промяна на климатичните условия се възобновяват строителните дейности. Но на закрито те не спират и се надяваме в скоро време да успеем в Първа градска болница и по другите обекти, които не са малко да приключим, където сме започнали вътрешните ремонти\", обясни още заместник-кметът.  \r\nТеодора ПАТРОНОВА", "date": "2019.01.08", "title": "Дончо Барбалов, зам.-кмет на София: Поради климатичните условия голяма част от ремонтните дейности в столицата са преустановени"}
{"url": "http://www.focus-news.net/news/2019/01/08/2609779/faktor-makedoniya-vmro-dpmne-shte-izklyuchva-deputati-koito-glasuvat-za-konstitutsionnite-promeni.html", "text": "Опозиционната ВМРО-ДПМНЕ ще продължи да изключва депутати от редовете си, ако те гласуват позитивно на парламентарното заседание за конституционните промени, което започва в сряда и може да продължи 10 дни, предава  скопското електронно издание „Фактор“ . \r\nТова са обявили източници от партията пред „Експрес“, а същото е казал и зам.-председателят на фракцията Александър Николовски в рамките на скорошното си гостуване на „Алфа ТВ“. От там казват, че от партията няма да бъдат изключени само онези, които гласуват за промените в Конституцията, но и онези, които са ги насърчили да го направят, какъвто по-рано е бил случаят с бившия министър Никола Тодоров, заместник-председателя Митко Янчев и бившия началник на Службата за сигурност и контраразузнаване (УБК) Сашо Миялков. \r\nПо-рано премиерът Зоран Заев каза, че не изключва за конституционните промени, произтичащи от Преспанския договор, да гласуват 85, а дори и 90, народни представители. \r\nЦентралният комитет на ВМРО-ДПМНЕ вече изключи осем свои депутати след гласуването за започване на процеса по промяна на конституцията, когато беше осигурено мнозинство от точно 80 гласа „за“. \r\nПревод и редакция:", "date": "2019.01.08", "title": "„Фактор“ (Македония): ВМРО-ДПМНЕ ще изключва депутати, които гласуват „за“ конституционните промени"}
{"url": "http://www.focus-news.net/news/2019/01/08/2609792/kyustendil-obshtinata-shte-provede-publichno-obsazhdane-na-proekta-za-byudzhet-za-2019-godina.html", "text": "Общината ще проведе публично обсъждане на проекта за бюджет за 2019 година. Това съобщиха за  Радио „Фокус” – Кюстендил  от Община Кюстендил. Публичното обсъждане е насрочено за 15 януари от 17.30 часа в залата на Общината. На него ще бъдат представени параметрите на бюджета и списъкът с капиталови разходи за настоящата година. Проектът за бюджета в частта на собствените приходи е направен на базата на прогноза за реализираните приходи към края на миналата година, анализ на събираемостта и е съобразен с изменения в националното законодателство и местната нормативна уредба. Прогнозната рамка на бюджета надхвърля 40 милиона лева – 40 440 000 лева, което е с около 6 милиона лева повече от предходната година. Прогнозният ръст на постъпленията от данъчни приходи с 444 хиляди лева, в сравнение с началния план за 2018 година. Това увеличение, при непроменени размери на ставките на местните данъци от 2008 година до момента, се дължи главно на предприети сериозни мерки от страна на общинска администрация за повишаване на събираемостта на местните данъци. Промяна в постъпленията се очаква само при данъка за моторните превозни средства, заради въведената законодателна промяна, като ставките за отделните категории автомобили не са променени в сравнение с предходните години. \r\nВенцеслав ИЛЧЕВ", "date": "2019.01.08", "title": "Кюстендил: Общината ще проведе публично обсъждане на проекта за бюджет за 2019 година"}
{"url": "http://www.focus-news.net/news/2019/01/08/2609787/d-r-svetlin-mitev-sdruzhenie-na-semeynite-lekari-vav-varna-obshtopraktikuvashtite-lekari-v-grada-sa-dostatachno-na-tozi-etap.html", "text": "Общопрактикуващите лекари в града са достатъчно на този етап. Това каза в интервю за  Радио „Фокус“ – Варна  д-р Светлин Митев, председател на Сдружението на семейните лекари във Варна. „При смяната на личните лекари през месец декември 2018 г., хората отново са се възползвали от възможността да сменят личния си лекар\", каза д-р Светлин Митев. „Хората винаги се възползват, но не в такива размери както преди 15 години. Малко са тези, които се местят вече. Може би, когато лекар прекрати стажа си или практиката си, тогава се разпръскват пациенти по останалите лекари“, допълни д-р Светлин Митев. Той обясни, че Варна е един от градовете, които разполагат с добри специалисти, болници и добро взаимодействие между различните връзки с сферата на здравеопазването. „Имаме добра обезпеченост от към лекари. Имаме високо-технологична болница. Имаме добро взаимодействие на отделните връзки. Центъра на спешната ни помощ много добре работи. Общопрактикуващите лекари са достатъчно досега“, каза още той. Той допълни, че според него обаче може да се очаква недостиг на общопрактикуващи лекари в следващите години. \r\nБояна АТАНАСОВА", "date": "2019.01.08", "title": "Д-р Светлин Митев, Сдружение на семейните лекари във Варна: Общопрактикуващите лекари в града са достатъчно на този етап"}
{"url": "http://www.focus-news.net/news/2019/01/08/2609789/ognyan-kuzmanov-pss-upravlenieto-na-motorni-sheyni-v-planinata-tryabva-da-stava-samo-ot-hora-sas-saotvetniya-opit.html", "text": "Шофирането на моторни шейни в планината трябва да става само от хора със съответния опит. Това каза пред  Радио „Фокус” – Кюстендил  Огнян Кузманов, член на Планински спасителен отряд към БЧК – Кюстендил. По думите му в последните години се засилва тенденцията за разходки с моторни шейни в планината. „В световен мащаб се очаква в последните години най-много инциденти в планините да се случват с моторни шейни в планината. Нека хора, които нямат опит с управлението на такива моторни превозни средства, задължително да преминат съответните курсове за долекарска помощ и при лавини ситуации, а също така да се движат с опитни водачи на моторни шейни в началото, докато свикнат със спецификата на планината и къде може да се кара”, каза Огнян Кузманов. \r\nВенцеслав ИЛЧЕВ", "date": "2019.01.08", "title": "Огнян Кузманов, ПСС: Управлението на моторни шейни в планината трябва да става само от хора със съответния опит"}
{"url": "http://www.focus-news.net/news/2019/01/08/2609793/stara-zagora-141-godini-ot-osvobozhdenieto-na-kazanlak-byaha-otbelyazani-v-dvora-na-devicheskiya-manastir-v-grada.html", "text": "141 години от освобождението на Казанлък от турско робство бяха отбелязани днес в двора на Девическия манастир в града, предаде кореспондент на  Радио „Фокус” . Архиерейски наместник Петко Мотев в съслужие с казанлъшки свещеници отслужи заупокойна молитва в памет на загиналите. Слово за годишнината изнесе директорът на Литературно-художествен музей „Чудомир” Добрина Матова. В него тя акцентира върху събитията отпреди 141 години в Казанлък и околните населени места, както и върху историческото им значение за днешните българи и тяхната памет.  \r\n„Днешният ден поражда у мен чувство на осъзната отговорност, на много голяма обич към родния край, към земята и корените, които ни дават сила в днешно време. 141 години са много време, но и някак близко чувстваме това време. Манастирът е паметен за казанлъчани. Би било добре, не само на днешния ден да си спомняме за пролятата кръв, иска ми се, това да е винаги в паметта на казанлъчани, на всички, които живеем в тази Долина – толкова красива и толкова изстрадала, а в днешно време, толкова възвишена за нас”, каза кметът Галина Стоянова, която заедно с Областния управител Гергана Микова присъства на събитието. \r\n„Прекрасно е, че днес освен ден на поклонение, имаме и повод за гордост. Неслучайно се намираме в тази света обител, която преди 141 години е била арена на страшни кръвопролития и несправедливост, но и на гордостта на българския народ. Хубаво, че на честването имаше много млади хора, които не са забравили своя род, че са българи”, каза областният управител Гергана Микова. \r\nНа честването присъстваха ученици от училищата в Казанлък, представители на неправителствени и патриотични организации, директори на културни институти, граждани. \r\nСлавяна ГАЙДАРОВА", "date": "2019.01.08", "title": "Стара Загора: 141 години от освобождението на Казанлък бяха отбелязани в двора на Девическия манастир в града"}
{"url": "http://www.focus-news.net/news/2019/01/08/2609799/blagoevgrad-izdadeni-sa-zapovedi-na-kmeta-na-obshtina-garmen-za-spirane-izpalnenieto-na-stroezhi-nad-rekata-v-selo-debren.html", "text": "Издадени са заповеди на кмета на Община Гърмен за спиране изпълнението на строежите над реката в село Дебрен. Това съобщиха от пресцентъра на  Апелативна прокуратура - София  по повод репортаж, излъчен на 05 януари 2019 г. в предаването „bTV репортерите“ – „Въздух за продан“. Окръжна прокуратура – Благоевград информира за следното:  \r\nНа 30 ноември 2018 г. в ОП – Благоевград са постъпили материали от Върховна административна прокуратура относно подаден сигнал от началник на Дирекция за национален строителен контрол (ДНСК) за допуснати груби нарушения при издаването на две разрешения за строеж в село Дебрен, община Гърмен. В тази връзка е била образувана прокурорска преписка и на 03 декември 2018 г. наблюдаващият прокурор е изискал информация от кмета на Община Гърмен за предприети действия по повод получения сигнал. От съдържанието на отговора, изпратен от кмета на Общината, е видно, че спрямо двата строежа в село Дебрен са съставени констативни актове за спиране на строителството. Издадени са заповеди на кмета на Община Гърмен за спиране изпълнението на строежите и забрана достъпа до тях.  \r\nНа 19 декември 2018 г., с оглед действащи разпоредби и специално предоставените от закона функции и правомощия, Окръжна прокуратура – Благоевград е депозирала протест за обявяване на разрешенията за строеж от 07 март 2017 г. и от 10 октомври 2018 г., издадени от главен архитект на Община Гърмен, за нищожни, поради противоречие с материалния закон и несъответствие с целта на закона. Предстои произнасянето на началника на Регионална дирекция за национален строителен контрол – Югозападен район по внесения от прокуратурата протест.  \r\nС оглед предприетите действия от страна на прокуратурата, считаме за некоректно заключението, направено в телевизионния репортаж, а именно - „държавното обвинение твърди, че този казус не е в неговите компетенции“. Следва да се обърне внимание, че от страна на прокуратурата протестът за обявяване на двете разрешения за строеж в с. Дебрен за нищожни е депозиран пред компетентния орган 18 (осемнадесет) дни преди датата на излъчване на гореспоменатия репортаж.", "date": "2019.01.08", "title": "Благоевград: Издадени са заповеди на кмета на Община Гърмен за спиране изпълнението на строежи над реката в село Дебрен"}
{"url": "http://www.focus-news.net/news/2019/01/08/2609796/prof-d-r-tsvetomir-dimitrov-parva-mbal-sofiya-osnovniyat-remont-v-hirurgiyata-na-bolnitsata-veche-priklyuchva-do-edin-mesets-shte-sme-priklyuchili-vsichki-remontni-deynosti.html", "text": "Основният ремонт в болницата вече приключва, до един месец ще сме приключили всички ремонтни дейности. Това каза изпълнителният директор на Първа многопрофилна болница за активно лечение - София проф. д-р Цветомир Димитров при проверката на изпълнението на ремонтните дейности в отделение „Хирургия“ на болницата, предаде репортер на  Агенция „Фокус“ . „Основният ремонт вече приключва, но искаме в тези стаи да влязат нови легла, нова инсталация. Ще има нови монитори, чрез които пациентът ще може да влезе в интернет, да извика дежурната сестра или дежурния лекар. Ще има също дигитализация в болничните стаи. Също очакваме и нова ендоскопска апаратура, за която конкурсът е пред приключване. Така че ще бъде открита модерна ендоскопска хирургия, с модерна апаратура в Първа градска болница“, обясни директорът.  \r\n„Миналата година направихме ремонт на отоплителната система на болницата, може би разходът за парно ни падна с 20%“, каза още той и  отбеляза, че болницата участва в ремонта със собствени средства. „Такава е политиката на Столична община, тя подпомага дружествата, но целта е да ни амбицира и ние сами да се включваме в тези строителни мероприятия и да участваме със собствени средства. Да бъде направена една образцова клиника по европейски стандарт“, добави той.  \r\nд-р Димитров обясни, че може би до един месец ще приключи всички ремонтни дейности. „Отделението е преместено на друг етаж и това не затруднява работата на болницата. Спешността на хирургията продължава да бъде на ниво. Не е лесно да се правят ремонти. Работата не е спирала, защото ние сме търговски дружества, каквото си изкараме - това е. Благодарение на Столична община успяваме да направим една модерна болница“, допълни  проф. д-р Димитров.   \r\nТеодора ПАТРОНОВА", "date": "2019.01.08", "title": "Проф. д-р Цветомир Димитров, Първа МБАЛ - София: Основният ремонт в хирургията на болницата вече приключва, до един месец ще сме приключили всички ремонтни дейности"}
{"url": "http://www.focus-news.net/news/2019/01/08/2609797/aktsenti-v-predavaneto-chasat-na-karlovo-na-radio-fokus-plovdiv.html", "text": "Карлово отбеляза 141 години от освобождението си. Пред паметната плоча на Пулевата къща, в която освободителят на Карлово ген. Павел Карцов отсяда с щаба си, за историческите събития от 8 януари 1878 година слово произнесе Мария Деянова, директор на Общинския исторически музей. Тя припомни, че Ловченско-Севлиевският отряд под командването на генерал-лейтенант Карцов при неимоверно трудни условия – зимни бури, студове и ожесточени боеве, преминава Троянския проход и освобождава Карлово и Стремската долина. Пред паметния знак цветя поднесоха кметът на Карлово д-р Емил Кабаиванов, бригаден генерал Пламен Йорданов, командир на 61-ва Стрямска механизирана бригада, заместник-кметове, общински съветници, ученици от СУ „Васил Левски”, граждани. Още за историята за освобождението на Карлово ще чуем в предаването  „Часът на Карлово”  на  Радио „Фокус“-Пловдив  от директора на Общински исторически музей-Карлово Мария Деянова.  \r\nПриключи напълно изпълнението на проекта „Апостолова чешма“, спечелен от Народно читалище „Христо Ботев-1936 г.“-село Горни Домлян, с координатор Ивелина Арабаджиева, финансиран от Сдружение „Платформа Агора“, в рамките на инициативата „Активни общности: изграждане на капацитет за промяна“. Проектът бе одобрен за финансиране в първата сесия на Общински фонд за подкрепа на местни инициативи на Община Карлово за 2017 година, с приоритетна област „Отбелязване на 180 години от рождението на Васил Левски“. Подробностите ще научим от кмета на село Горни Домлян Тошо Томанов. \r\nВ края на предаването ще ви представим 90-годишната баба Стойка Чакърова от Пловдив, която е редовен наш слушател. Тя знае стихове за всеки повод и често обича да ги споделя с другите слушатели в ефира ни. По повод 171-та годишнина от рождението на Ботев тя пожела да ни каже стихотворението „На прощаване”.  Предаването   се излъчва всеки вторник, от 15.00 до 16.00 часа. Водещ е Мария Русева.", "date": "2019.01.08", "title": "Акценти в предаването „Часът на Карлово” на Радио „Фокус“-Пловдив"}
{"url": "http://www.focus-news.net/news/2019/01/08/2609794/rositsa-dimitrova-vik-blagoevgrad-kmetat-na-obshtina-garmen-minka-kapitanova-za-poreden-pat-otkaza-da-nosi-otgovornost-i-da-izdade-zapoved-za-vavezhdane-na-voden-rezhim-v-selo-ribnovo.html", "text": "Кметът на Община Гърмен Минка Капитанова за пореден път отказа да носи отговорност и да издаде заповед за въвеждане на  воден режим в село Рибново. Това каза по пресконференция управителят на „Водоснабдяване и канализация“ (ВиК) ЕООД – Благоевград инж. Росица Димитров, предаде репортер на  Радио „Фокус“- Пирин . По думите й кметът Феим Иса и жители на селото са се опитали да размразят друг ръкав, който е нерегламентиран. Водопроводът е на земната повърхност - на 2 сантиметра под земята. „Абсолютно недопустимо е да бъде изграждана такава инфраструктура. Ние няма да допуснем един такъв водоизточник да попадне във водопроводната мрежа на село Рибново. Дебитите на водоизточниците са силно намалели. От стария постъпва около 3 литра и половина вода, който е от времето на Ахмед Башев и Минка Капитанова, която е била тогава зам.- кмет. Отговорността трябва да се търси и от нея, като зам.- кмет, и кмет - сега. Такова безотговорно поведение и прехвърляне на вина категорично няма да приема. Недостатъчно е това количество вода, което се подава, за да водоснабди жителите на село Рибново“, каза Димитрова.  \r\nТя подчерта, че е направен опит да  бъде въведен воден режим, но това трудно се получава. „Минка Капитанова за пореден път отказа да носи отговорност и издаде заповед за воден режим. По този начин двете зони в селото в определени часове да имат нормално водоподаване. Няма да допусна държавното дружество да бъде компрометирано и опетнявано“, заяви Димитрова. Тя подчерта, че към този момент постъпва около литър вода, което е абсолютно недостатъчно, като нормалният дебит на водоизточниците трябва да бъде около 9 литра. \r\nЛора КАЛЧЕВА", "date": "2019.01.08", "title": "Росица Димитрова, ВиК- Благоевград: Кметът на Община Гърмен Минка Капитанова за пореден път отказа да носи отговорност и да издаде заповед за въвеждане на  воден режим в село Рибново"}
{"url": "http://www.focus-news.net/news/2019/01/08/2609801/blagoevgrad-rayonnata-prokuratura-predade-na-sad-sluzhitelka-v-apteka-za-prisvoyavane-na-nad-96-000-lv.html", "text": "Районната прокуратура предаде на съд служителка в аптека с инициали З.Г. за присвояване на над 96 000 лв. Това съобщиха от пресцентъра на  Апелативна прокуратура - София . Обвиняемата Г. работила като технически сътрудник в търговски обект „Аптека С.“ в гр. Благоевград. В продължение на месеци – от 29 юли 2016 г. до 14 октомври 2016 г., тя присвоила чужди пари в големи размери, а именно 96 200 лева, собственост търговското дружество, стопанисвало аптеката. В електронна касова книга обвиняемата Г. вместо реалната касова наличност отразявала по-малки суми. През посочения период тя описала пратки за отчитане, чрез инкасо фирма, обслужваща аптеката, на обща стойност 189 400 лева, като реално предадените от нея били в размер 93 200 лева. Разликата от 96 200 лева не била отчетена от обвиняемата и присвоена от нея.  \r\nПредстои делото да продължи в съда.", "date": "2019.01.08", "title": "Благоевград: Районната прокуратура предаде на съд служителка в аптека за присвояване на над 96 000 лв."}
{"url": "http://www.focus-news.net/news/2019/01/08/2609791/dzhumhuriet-ostro-poslanie-na-erdogan-kam-sasht-operatsiyata-na-turskata-armiya-v-siriya-e-savsem-skoro.html", "text": "Президентът на Турция Реджеп Тайип Ердоган говори на заседание в Меджлиса на Парламентарната група на неговата Партия на справедливостта и развитието (ПСР) на тема Сирия, предаде  вестник „Джумхуриет” . Ердоган критикува много остро Джон Болтън, съветник по националната сигурност на Доналд Тръмп; с което визира предстояща операция на турските въоръжени сили в района източно от река Ефрат в Сирия. „Общо взето сме приключили подготовката си тази операция. Съвсем скоро ще предприемем решителни действия за обезвреждане на терористичните организации на територията на Сирия.”, предупреждава Ердоган, цитиран от „Джумхуриет”. \r\nПревод и редакция:", "date": "2019.01.08", "title": "„Джумхуриет”: Остро послание на Ердоган към САЩ: Операцията на турската армия в Сирия е съвсем скоро"}
{"url": "http://www.focus-news.net/news/2019/01/08/2609804/blagoevgrad-trima-mazhe-sa-predadeni-na-sad-za-pritezhanie-na-marihuana.html", "text": "Трима мъже са предадени на съд за притежание на марихуана. Това съобщиха от пресцентъра на  Апелативна прокуратура - София . Районна прокуратура – Петрич е внесла за разглеждане в съда обвинителен акт срещу мъж с инициали М.Т. На 30 октомври 2018 г. в килер на обитавана от обвиняемия Т. къща в гр. Петрич, както и във временна постройка в имота, той незаконно държал високорискови наркотични вещества. При претърсване били открити три обекта с коноп (марихуана) на обща стойност 9 228 лева.  \r\nПо обвинителни актове на Районна прокуратура – Сандански на подсъдимата скамейка за същото престъпление застават Б.Л. и Р.Ч. На 05 октомври 2017 г. обвиняемият Л., без надлежно разрешително, изискващо се съгласно Закона за контрол върху наркотичните вещества и прекурсорите, държал в две от стаите на жилищна сграда, обитавана от него и родителите му, около 3.5 кг коноп (марихуана). Наркотикът бил разпределен на пет части в найлонови чанти, поставени в кофи и укрити в кашони и гардероб. Шестият обект бил открит в полиетиленов плик, скрит в шкафче за инструменти на първия етаж от обитавана от него къща. Общата стойност на държаното от него високорисково наркотично вещество възлиза на 14 320 лева.  \r\nСъщия ден обвиняемият Л. управлявал моторно превозно средство без регистрационни табели и автомобилът не е бил регистриран по надлежния ред, за което престъпление му е било повдигнато обвинение.  \r\nПо друго наказателно производство, водено от РП – Сандански, в качеството на обвиняем е бил привлечен мъж с инициали Р.Ч. През нощта на 02 ноември 2018 г. автомобилът, в който той се возел, бил спрян за проверка от служители на РУ на МВР - Сандански. Било установено, че той незаконно държи коноп (марихуана). Още един обект, с по-голямо тегло, бил открит и иззет от дървена стопанска постройка в двора на обитавана от него къща. Общата стойност на държаната от Р.Ч. дрога е 960,48 лева.", "date": "2019.01.08", "title": "Благоевград: Трима мъже са предадени на съд за притежание на марихуана"}
{"url": "http://www.focus-news.net/news/2019/01/08/2609803/korneliya-ninova-bsp-organite-da-si-svarshat-rabotata-vav-voyvodinovo-zakonite-na-balgariya-tryabva-da-vazhat-ednakvo-za-vsichki.html", "text": "Органите да си свършат работата във Войводиново, законите на България трябва да важат еднакво за всички, независимо от етнос, религия, и т.н. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . „Това, че години наред си затварят очите всички политически партии пред този проблем, доведе до това наслагване, до ескалиране от време на време тук-там такова напрежение. Нашият призив е законът да се прилага с пълната му строгост“, каза още Нинова. Тя призова органите да приложат всички мерки, за да има превенция. „Като се знае, че има наказани строго за такова нещо следващия път да се замислят“, допълни лидерът на БСП.  \r\nДеница КИТАНОВА", "date": "2019.01.08", "title": "Корнелия Нинова, БСП: Органите да си свършат работата във Войводиново, законите на България трябва да важат еднакво за всички"}
{"url": "http://www.focus-news.net/news/2019/01/08/2609806/burgas-fakultetat-po-prilozhni-izkustva-kam-natsionalnata-hudozhestvena-akademiya-predstavya-izlozhba-s-tvorbi-na-svoi-studenti-v-kulturen-tsentar-morsko-kazino.html", "text": "Факултетът по приложни изкуства към Националната художествена академия представя изложба с творби на свои студенти в Културен център „Морско казино“. Това съобщиха от пресцентъра на  Община Бургас . Експозицията е разположена на обширно пространство, което обхваща зала „Ал. Г. Коджакафалията“, арт коридора и фоайето пред зала „Георги Баев“ на Културен център „Морско казино“. Всеки почитател на изкуството може да я разгледа безплатно от 10.00 до 18.00 часа.   \r\nИзложбата ще остане в КЦ „Морско казино“ до 31 януари. Тя представя творбите на студенти от различни курсове бакалавърска и магистърска програма към Факултет за приложни изкуства на Националната художествена академия - София. Целта на експозицията е да популяризира декоративните изкуства в България, тяхното развитие и тенденции към настоящия момент, както и подготовката, която се дава в Националната художествена академия по съответните специалности.", "date": "2019.01.08", "title": "Бургас: Факултетът по приложни изкуства към Националната художествена академия представя изложба с творби на свои студенти в Културен център „Морско казино“"}
{"url": "http://www.focus-news.net/news/2019/01/08/2609807/zam-kmetat-na-sofiya-doncho-barbalov-s-255-hil-lv-stolichna-obshtina-e-safinansirala-remontat-na-vatreshnoto-otdelenie-po-hirurgiya-na-parva-gradska-bolnitsa.html", "text": "Ремонтът на вътрешното отделение по хирургия на Първа градска болница е финансиран с 255 хил. лв. - средства от приватизационния фонд. Това каза пред журналисти заместник-кмета на София по направление \"Финанси и стопанска дейност\", предаде репортер на  Агенция \"Фокус\" . \"Това е поредният ремонт, който Общината финансира в общинско лечебно заведение и поредният в Първа градска болница, която е първата общинска университетска болница. Дейностите са доста напреднали – общата част от ремонтните са приключили. Изцяло е обновено пространството. Имаме снимки преди ремонта и може да се види, че разликата наистина е значителна. Надяваме се в скоро време да се дооборудва и да влезе в експлоатация, за да може колегите от Първа градска болница да го използват. Това е много важно отделение за цялата болница и едно от успешните дейности на заведението\", обясни той.  \r\nНа въпрос какви са другите проекти на Столична община, свързани със здравната инфраструктура, зам.-кметът обясни, че в Първа АГ болница са напреднали ремонтите. „Даже вчера ходихме с д-р Милев да видим напредъка на ремонтите. Във Втора градска болница също се извършва ремонт на отделението по физиотерапията, така че имаме няколко лечебни заведения, където ремонтните дейности вървят. Имаме доставка на апаратура. Всичко е по решение от Общински съвет от миналата година, със средства от приватизационния фонд. Най-големият ремонт в областта на здравеопазването тази година ще бъде във II САГБАЛ \"Шейново\". Тя ще бъде напълно санирана. Договорът, мисля, че вече е подписан. Така че, когато атмосферните условия разрешат, ще започнем активно да работим\", допълни Барбалов.  \r\nТеодора ПАТРОНОВА", "date": "2019.01.08", "title": "Зам.-кметът на София Дончо Барбалов: С 255 хил. лв. Столична община е съфинансирала ремонтът на вътрешното отделение по хирургия на Първа градска болница"}
{"url": "http://www.focus-news.net/news/2019/01/08/2609800/korneliya-ninova-bsp-shte-tarsim-podkrepa-ot-drugite-partii-v-pes-za-pozitsiyata-na-balgariya-po-mobilniya-paket-borisov-da-tarsi-ot-merkel-i-makron.html", "text": "Ще търсим подкрепа от другите партии в ПЕС за позицията на България по мобилния пакет – Борисов да търси от Меркел и Макрон. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . „Пускаме искане до нашето политическо семейство, до г-н Удо Булман, председател на групата на социалистите и демократите в ЕП, до г-н Тимерманс, който е водещият ни кандидат за председател на ЕК, с искане да разговарят с колегите от другите партии за подкрепа на позицията на България. Важно е да търсим съюзници в този момент, макар и правителството да закъсня за това. Призовавам премиера да се обърне към г-жа Меркел - да поиска, да помоли Германия да отстъпи от натиска и да се помогне на българския национален интерес. Да се обърне към г-н Макрон, с когото може би в Евксиноград решаваха този въпрос“, заяви Нинова. Според лидера на БСП, ако този въпрос не бъде решен, най-добрият вариант е този състав на ЕП да остави въпроса за следващия, тъй като този е на финала си.  \r\nНинова коментира, че когато страната ни е имала по-големи възможности за действие по въпроса - по време на европредседателтвото, докато премиерът се е прегръщал и потупвал с европейските лидери е заел позицията, че България като председател на Съвета на ЕС не може да взема страна и трябва да се държи неутрално. \r\n„До месец май българското правителство нямаше официална позиция в защита на българския интерес“, подчерта Нинова. \r\nДеница КИТАНОВА", "date": "2019.01.08", "title": "Корнелия Нинова, БСП: Ще търсим подкрепа от другите партии в ПЕС за позицията на България по мобилния пакет – Борисов да търси от Меркел и Макрон"}
{"url": "http://www.focus-news.net/news/2019/01/08/2609802/ministar-krasimir-karakachanov-komisiya-ot-eksperti-zapochva-proverka-za-nezakonnoto-stroitelstvo-v-tsiganskata-mahala-v-selo-voyvodinovo.html", "text": "В този час комисия от експерти от Община Марица, ОДМВР-Пловдив, РДНСК, енергоразпределителното дружество и Пожарната започва проверка за незаконното строителство в циганската махала в село Войводиново. Това съобщи пред журналисти министърът на отбраната Красимир Каракачанов, който посети махалата, за да се запознае на място със ситуацията, предаде репортер на  Радио „Фокус”-Пловдив . Министър Каракачанов поясни, че кметът на Община Марица Димитър Иванов ще издаде заповед за премахване на потенциално опасните за живеене сгради, които ще се събарят веднага, а за другите ще бъде спазена процедурата по закон, която предвижда предупредителни протоколи и 14-дневен срок на обжалване.  \r\n„Гетата в България трябва да се премахнат”, каза още министърът на отбраната. „Ако живееш тук и не си работил един ден в живота си, какво може да ти дойде в главата, освен да направиш престъпление, да ограбиш някой съвестен човек, да набиеш някой младеж, или да нападнеш полицай”, добави Красимир Каракачанов. Той посочи, че има достатъчно населени места, в които циганите може да си наемат квартири и с парите, които ще получават, ако се трудят, да си плащат наема, като другият вариант не е решение. Министър Каракачанов каза още, че Община Марица им е предоставила 18 парцела в регулация, за да си направят законни постройки, но това не е направено. \r\nОколо 200 са незаконните жилищни постройки само във Войводиново и това са почти всички къщи, в които живеят циганите. \r\nЦветана ТОНЧЕВА", "date": "2019.01.08", "title": "Министър Красимир Каракачанов: Комисия от експерти започва проверка за незаконното строителство в циганската махала в село Войводиново"}
{"url": "http://www.focus-news.net/news/2019/01/08/2609798/korneliya-ninova-bsp-predstaviteli-na-bsp-shte-se-vklyuchat-v-protesta-na-transportnite-firmi-v-bryuksel.html", "text": "Представители на БСП ще се включат в протеста на транспортните фирми в Брюксел. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“.  „Обсъждахме решения, действия по проекта „Макрон“ и готвените протести от българските транспортни фирми. За нас проекта „Макрон“ на равнище Европа е антиевропейски, защото погазва основен принцип в ЕС на свободно движение но хора и стоки, разделя Европа на малки и големи, Изток и Запад, център и периферия. За България това е тежък удар върху икономиката ни“, каза още Нинова.  По думите й правителството е проспало възможността да защити българския национален интерес и е обрекло българските транспортни фирми. „Защо? Като председател на Съвета на ЕС, когато имахме по-големи възможности, докато се прегръщаше и потупваше, зае следната позиция – България като председател не може да взема страна и трябва да се държи неутрално. До месец май българското правителство нямаше официална позиция в защита на българския интерес“, подчерта Нинова.   \r\nТя обясни, че БСП ще се включи в протеста на превозвачите. „Георги Свиленски ще пътува с тях, ще бъде в Брюксел, ще участваме в протеста“, допълни Нинова.  \r\nДеница КИТАНОВА", "date": "2019.01.08", "title": "Корнелия Нинова, БСП: Представители на БСП ще се включат в протеста на транспортните фирми в Брюксел"}
{"url": "http://www.focus-news.net/news/2019/01/08/2609795/redzhep-taiyp-erdogan-v-statiya-za-the-new-york-times-turtsiya-mozhe-da-zashtiti-interesite-na-sasht-i-siriytsite.html", "text": "Турският президент Реджеп Таийп Ердоган написа статия за  американския вестник The New York Times  по повод предстоящото изтегляне на армията на САЩ от Сирия, в която обеща, че няма допусне победа на терористите и ще защитава интересите на Вашингтон и сирийците в близкоизточната страна. Материалът е представен без редакторска намеса. \r\n„Президентът Тръмп взе правилното решение да се изтегли от Сирия. Изтеглянето обаче трябва да бъде осъществено внимателно и в сътрудничество с правилните партньори, които могат да защитят интересите на САЩ, международната общност и сирийския народ.Турция, която има втората по големина постоянна армия в НАТО, е единствената страна, която има силата и отдадеността, за да изпълни тази задача. \r\nПрез 2016-а Турция стана първата страна, която разгърна сухоземни военни части за борба с т.нар. „Ислямска държава“ (ИД) в Сирия. Нашата военна интервенция прекъсна достъпа на групата до границите на НАТО и възпрепятства способността им да извършват терористични атаки в Турция и Европа. \r\nЗа разлика от операциите на коалицията в Рака и Мосул, които разчитаха до голяма степен на въздушни удари, които бяха осъществявани без да се отчитат жертвите сред гражданското население, турската армия и бойците от „Свободната сирийска армия“ (ССА) обикаляха от врата на врата, за да изкоренят бунтовниците от Ал Баб, бивша крепост на т.нар. ИД. \r\nНашият подход остави основната инфраструктура на града до голяма степен непокътната и направи възможно животът да се върне към нормалното в рамките на няколко дни. Днес, децата отново ходят на училище, финансирана от Турция болница лекува болните, а нови бизнес проекти създават работни места и укрепват местната икономика. Тази стабилна обстановка е единственият лек срещу тероризма. \r\nТурция е решена да разгроми т.нар. ИД и други терористични групи в Сирия, защото турският народ е добре запознат със заплахата от насилствен екстремизъм. През 2003 г., когато станах премиер, координираните атаки на Ал Кайда отнеха десетки животи в Турция.\t \r\nНеотдавна, терористите от т.нар. ИД се прицелиха в нашите граждани, нашия начин на живот и всеобхватния, умерен мироглед, който нашата цивилизация представлява. Преди няколко години терористичната групировка ме нарече „коварен Сатана“. Видяхме ужаса в лицата на хилядите християни и язиди, които потърсиха убежище в Турция, когато тези терористи дойдоха за тях в Сирия и Ирак. \r\nКазвам това отново: Няма да има победа за терористите. Турция ще продължи да прави каквото трябва, за да обезпечи собствената си сигурност и тази на международната общност. \r\nВъв военно отношение, т.нар. ИД е победена в Сирия. Въпреки това ние сме дълбоко загрижени, че някои външни сили могат да използват остатъците на организацията като извинение за намеса в вътрешните работи на Сирия. \r\nВоенната победа срещу терористичната група е само първата стъпка. Урокът от Ирак, където се е родила тази терористична група, е, че преждевременните декларации за победа и безразсъдните действия, които те стимулират, създават повече проблеми, отколкото решават. Международната общност не може да си позволи да направи същата грешка и днес. \r\nТурция предлага цялостна стратегия за премахване на основните причини за радикализацията. Искаме да гарантираме, че гражданите няма да се чувстват несвързани с правителството, терористичните групи няма да се възползват от оплакванията на местните общности и обикновените хора ще могат да разчитат на стабилно бъдеще. \r\nПървата стъпка е да се създадат стабилизационни сили с бойци от всички части на сирийското общество. Само един разнообразен орган може да служи на всички сирийски граждани и да донесе закон и ред в различни части на страната. В този смисъл бих искал да подчертая, че нямаме спор със сирийските кюрди. \r\nВ условията на война много млади сирийци нямаха друг избор, освен да се присъединят към ОНС/ ПДЕ (сирийските кюрдски Отряди за народна самоотбрана и Партията за демократическо единство), сирийският клон на ПКК (Работническата партия на Кюрдистан,която Турция и Съединените щати смятат терористична организация. Според Human Rights Watch, бойците от ОНС са нарушили международното право, като са набирали деца. \r\nСлед изтеглянето на САЩ от Сирия ще извършим интензивен процес на проверка и събирнае на децата войници с техните семейства и ще включим всички бойци, които нямат връзки с терористични организации, в новите стабилизационни сили. \r\nОсигуряването на адекватно политическо представителство за всички общности е друг приоритет. Под контрола на Турция сирийските територии, които са под контрола на ОНС, или т.нар ИД, ще бъде управлявана от народно избрани съвети. Лица, които нямат връзки с терористични групи, ще имат право да представляват своите общности в местните власти. \r\nМестните съвети в предимно кюрдските части на Северна Сирия до голяма степен ще се състоят от представители на кюрдската общност, като същевременноще  гарантират, че всички други групи ще имат справедливо политическо представителство. Турските служители със съответния опит ще ги съветват по общинските въпроси, образованието, здравеопазването и спешните служби. \r\nТурция възнамерява да сътрудничи и координира действията си с нашите приятели и съюзници. Ние бяхме тясно свързани с процесите в Женева и Астана и сме единствената заинтересована страна, която може да работи едновременно със САЩ и Русия. Ние ще градим върху тези партньорства, за да си свършим работата в Сирия. \r\nВреме е всички заинтересовани страни да обединят усилията си, за да сложат край на терора, разгърнат от ИД, враг на исляма и мюсюлманите по света, и да запазят териториалната цялост на Сирия. Турция е доброволец да поеме това тежко бреме в критичен момент в историята. Разчитаме на международната общност да застане зад нас. \r\nПревод и редакция:", "date": "2019.01.08", "title": "Реджеп Таийп Ердоган в статия за The New York Times: Турция може да защити интересите на САЩ и сирийците"}
{"url": "http://www.focus-news.net/news/2019/01/08/2609805/korneliya-ninova-bsp-upravlyavashtite-mnogo-pati-sa-nanasyali-udar-varhu-pravovata-darzhava-i-parlamentarizma-v-balgariya-no-proektat-za-reshenie-za-nov-samolet-e-danoto-i-krayat.html", "text": "Управляващите много пъти са нанасяли удар върху правовата държава и парламентаризма в България, но проектът за решение за нов самолет е дъното и краят. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . „България е член на ЕС и НАТО и това са стратегически партньорства за нас. САЩ са член на НАТО и там сме партньори. Швеция е член на ЕС – нашето европейско семейство. Тези съюзи изискват коректно и взаимноуважително отношение между партньорите в тях. Смятаме ,че в този избор проблемът не е нито в САЩ, нито в Швеция, а в България. Ние го назоваваме така. Правителството на Бойко Борисов не зачита нито Конституция, нито Народно събрание, нито правова държава. Защо? Има решение на Народното събрание за модернизация на армията и вие знаете какво е то. Сега правителството на Бойко Борисов предлага друго решение на Народното събрание“, каза още Нинова.  \r\n„Вижте какво ни предлага Министерски съвет да гласуваме: Народното събрание да разреши проектът за международния договор да се отклони от задължителните изисквания, посочени в актуализирания проект за инвестиционен разход, одобрен с решение на Народното събрание. Давате ли си сметка какво искат от нас - Народното събрание да разреши на правителството да не спазва решението на Народното събрание и да се отклони от задължителните изисквания, гласувани от най-висшия орган в държавата – парламента. Много пъти са нанасяли удар върху правовата държава и парламентаризма в България, но това е дъното и краят“, подчерта лидерът на БСП.  \r\nДеница КИТАНОВА", "date": "2019.01.08", "title": "Корнелия Нинова, БСП: Управляващите много пъти са нанасяли удар върху правовата държава и парламентаризма в България, но проектът за решение за нов самолет е дъното и краят"}
{"url": "http://www.focus-news.net/news/2019/01/08/2609811/stara-zagora-okrazhnata-prokuratura-predade-na-sad-zadarzhaniya-za-ubiystvoto-na-25-godishnata-si-sapruga.html", "text": "Окръжната прокуратура предаде на съд задържания за убийството на 25-годишната жена в града. Това съобщиха от пресцентъра на  Апелативна прокуратура - Пловдив . На 7 януари 2019  г. е получен сигнал в ОДМВР – Стара Загора за убита жена в апартамент в град Стара Загора. Незабавно са извършени процесуално-следствени действия – оглед на местопроизшествие.  \r\nУстановено е, че в апартамент в града мъж е убил съпругата си с инициали Ю.Й., на 25 г. Жената е с две прободни рани – едната в дясна ръка, а другата в сърцето. При огледа на местопроизшествие са иззети два ножа. Назначена е съдебно-медицинска експертиза. Извършват се разпити на свидетели.  \r\nПо досъдебното производство в качеството на обвиняем за умишлено убийство е привлечен мъж с инициали М.С. (на 65 г.) - съпруг на убитата. Той е задържан за срок от 72 часа с постановление на наблюдаващия прокурор от Окръжна прокуратура - Стара Загора, като предстои да бъде внесено искане в съда вземане на мярка за неотклонение „Задържане под стража“ спрямо него.  \r\nНаказанието, което се предвижда за престъплението е „Лишаване от свобода” от 10 до 20 години.", "date": "2019.01.08", "title": "Стара Загора: Окръжната прокуратура предаде на съд задържания за убийството на 25-годишната си съпруга"}
{"url": "http://www.focus-news.net/news/2019/01/08/2609809/ministar-krasimir-karakachanov-vazhnoto-e-da-napravim-dobar-izbor-i-da-zakupim-edin-silen-i-moshten-iztrebitel-za-nashite-vvs-vsichki-ostanali-prikazki-sa-drebno-politikanstvo.html", "text": "Очаква се днес да е готова оценката на Министерството на финансите за закупуването на нов боен самолет, която утре да влезе в дневния ред на Министерския съвет. Това съобщи пред журналисти във Войводиново министърът на отбраната Красимир Каракачанов, предаде репортер на  Радио „Фокус”- Пловдив . „Важното е да направим добър избор и да закупим един силен и мощен изтребител за нашите ВВС. Всички останали приказки са дребно политиканство”, каза министърът по повод коментарите около сделката. „Аз съм съгласен да водим дебат за това кой самолет е нужен на армията, а не да водим политически спорове самолетът шведски ли е, съветски ли е, американски ли е. Това е безсмислен спор и е излишно да делим обществото на русофили и русофоби”, каза още Каракачанов. За тези, които го обвиняват, че е американофил, той припомни, че до преди една седмица, в края на годината, са били гласувани отпускането на 81 млн. лева за ремонти на МиГ-29 и още 80 млн. лева за СУ-25, които са руски самолети. „Не съм нито русофил, нито американофил. Аз съм български националист”, каза военният министър и добави, че като министър на отбраната го интересува армията да е силна, защото тя трябва да може да си изпълнява задълженията. „МиГ-овете, които в момента имаме, СУ-тата и хеликоптерите Ми-17 и Ми-24, т.е. цялата авиационна бойна техника е съветско производство от 1989 година. Тогава са доставени в България и имат живот още 10 години. Следователно ние купуваме самолет за следващите 30-40 години, а не си играем на политика. Защото някой може ли да прогнозира какво ще се случи след година 20-30 на Балканите”, каза още Красимир Каракачанов. Според него е по-добре да се купи нещо сериозно и силно,  което ще може да ни върши работа и да защитава страната, а не да се правят „дребни политически сметки”. \r\nЦветана ТОНЧЕВА", "date": "2019.01.08", "title": "Министър Красимир Каракачанов: Важното е да направим добър избор и да закупим един силен и мощен изтребител за нашите ВВС, всички останали приказки са дребно политиканство"}
{"url": "http://www.focus-news.net/news/2019/01/08/2609810/buyar-osmani-nay-loshata-usluga-za-albantsite-e-da-se-izprati-poslanie-che-sa-spirachka-za-chlenstvoto-v-nato.html", "text": "Вицепремиерът по европейските въпроси Буяр Османи във вторник преди заседанието на Работната комисия за европейска интеграция каза, че има усещането, че в процеса на конституционните промени има скрита ръка, която иска да го унищожи, но подчерта, че не би харесал албанските политически партии заради наивността или поради липсата на изпълнителност в такива трудни политически процеси да се възприемат като част от тези скрити намерения, предава  скопският телевизионен канал „Сител“ . \r\nВ отговор на молба от журналист да коментира исканията на БЕСА и Алианса на албанците във връзка с конституционните промени, Османи подчерта, че албанските политически партии не са част от ези фактори, които искат да спрат процеса, но спомена, че най-лошата услуга, която в момента могат да си направят албанците, е да се даде сигнал, че те са тези, които спират членството на Република Македония в НАТО. \r\n„Няма по-важен етнически интерес на албанците от членството на Македония в НАТО. Това е по-голям и по-екзистенциален интерес за албанците от всеки друг етнически интерес в момента, тъй като това е гаранция, че албанците ще бъдат част от западноевропейското семейство на ценностите, към което те от поколения се стремят да бъдат“, заяви Османи. \r\nСпоред него, измененията, разбира се, биха могли да бъдат по-добри, като той самият би могъл да направи много по-съществени изменения. Но, вицепремиерът по европейските въпроси подчерта, че целият този процес е продукт на много деликатен и труден компромис, включващ много страни. \r\n„Бяхме включени в изработването на текста на Преспанския договор, бяхме свидетели, че и в течение на самото приемане на конституционните промени една запетайка повече, или една точка по-малко в текста на измененията означаваше един депутат повече, или един народен представител по-малко в парламента. Този процес трябва да завърши с квалифицирано мнозинство, което включва много политически партии от много етнически групи и за да се сглоби текст, който да осигури подкрепата на толкова много депутати, трябваше да се имат предвид интересите на всички страни. Може би, една от грешките в процеса беше, че хората се успокоиха след 19 октомври, след първото гласуване, когато народът сметна, че процесът е завършен. Напротив, процесът ще завърши с последното гласуване“, заяви Османи. \r\nТой предупреди, че дотогава има риск процесът да бъде нарушен и добави, че именно заради това е било безпокойството на лидера на ДСИ (Демократичния съюз за интеграция) Али Ахмети по отношение на завършването на конституционните промени. \r\nПарламентарната сесия за последната, трета фаза от конституционните промени е насрочена за сряда от 12 часа. \r\nПревод и редакция:", "date": "2019.01.08", "title": "Буяр Османи: Най-лошата услуга за албанците е да се изпрати послание, че са спирачка за членството в НАТО"}
{"url": "http://www.focus-news.net/news/2019/01/08/2609814/zam-ministar-atanaska-nikolova-dade-start-na-modernizatsiyata-na-prechistvatelnata-stantsiya-v-primorsko.html", "text": "Зам.-министърът на околната среда и водите Атанаска Николова участва в първа копка по интегрирания инвестиционен проект във водния сектор на агломерация Приморско - Китен. Това съобщиха от пресцентъра на  Министерството на околната среда и водите . Заедно с кмета на Община Приморско Димитър Германов днес тя даде старт на строителните дейности по предстоящата модернизация на съществуващото съоръжение.  \r\n„Това е физическото начало на един дългоочакван, но успешен проект – резултат от усилията и доказателство за доброто сътрудничество между държавата, в лицето на Министерството на околната среда и водите, и местната власт, в лицето на община Приморско. Изпълнението на проекта ще доведе до положителни ефекти за качеството на околната среда, чистотата на Черно море и развитието на бизнеса и местната общност”, заяви зам.-министър Николова. \r\nПроектът е на стойност 22.3 млн. лева, като основното финансиране е по Оперативна програма „Околна среда“. Предвижда се реконструкция, модернизация и разширяване на пречиствателната станция за отпадъчни води Приморско - Китен, както и реконструкция на прилежаща инфраструктура и съоръжения. Капацитетът на пречистване на отпадъчните води ще се увеличи и ще има възможност да покрие още 55 000 жители и гости на Приморско и Китен. \r\nКато туристическа община имаме безкрайна нужда от такава инвестиция и това ще се отрази на продукта, който предлагаме, заяви кметът на Приморско Димитър Германов. Той припомни, че подготовката преди началото на строителството днес е започнала в края на 2011 г. и е резултат от активната работа на екипа на  общината с помощта на МОСВ. Изпълнителят увери, че станцията ще бъде модернизирана без прекъсване на работата. Съоръжението е построено през 1974 г. и вече няма възможност да обслужи нарасналия брой туристи в района.", "date": "2019.01.08", "title": "Зам.-министър Атанаска Николова даде старт на модернизацията на пречиствателната станция в Приморско"}
{"url": "http://www.focus-news.net/news/2019/01/08/2609813/sport-egipet-shte-e-domakin-na-kupata-na-afrikanskite-natsii.html", "text": "Египет ще бъде домакин на турнира за Купата на африканските нации през 2019 година, потвърдиха от континенталната федерация след проведена среща в столицата на Сенегал – Дакар. Състезанието ще се състои през юни и юли в Египет, защото през декември първоначалният домакин Камерун загуби правото си да организира следващото издание на турнира заради значително забавяне спрямо поставените срокове. Състезанието ще се проведе между 15 юни и 13 юли, като в него ще участват 24 отбора.", "date": "2019.01.08", "title": "Спорт: Египет ще е домакин на Купата на африканските нации"}
{"url": "http://www.focus-news.net/news/2019/01/08/2609816/plovdiv-mitnicheskoto-byuro-v-karlovo-nyama-da-bade-zakrito.html", "text": "Митническото бюро в Карлово няма да бъде закрито. Това съобщиха от пресцентъра на  Общината . На 7 януари тази година кметът на Община Карлово д-р Емил Кабаиванов получи писмо от директора на Агенция „Митници“ Георги Костов. С него той го уведомява, че е издадена заповед на министъра на финансите, съгласно която в структурата на Териториална дирекция Тракийска се създава митническо учреждение – Митническо бюро - Карлово. \r\nС писмо от 19 ноември 2018 г., изпратено до министъра на финансите, директора на агенция митници, председателя на комисията по бюджет и финанси в НС, до всички народни представители от 17 МИР Пловдив-област и до областния управител на Пловдив, д-р Кабаиванов изказа своето несъгласие от намерението на Агенция „Митници“ да закрие митническото бюро в Карлово през 2019 г. Според него това щеше да доведе до негативни последици за икономиката и инвестициите в целия регион на север от Пловдив, както и до напрежение сред фирмите и гражданите. В своето писмо той призова да не се допусне закриването на едно добре работещо митническо бюро. \r\nОт заповедта на министъра на финансите Владислав Горанов, издадена на 27 декември 2018 г., става ясно, че: считано от 00.00 часа на 7 януари 2019 г. в структурата на Агенция „Митници“ се създават пет териториални дирекции - Тракийска, Югозападна, Дунавска, Северна морска и Южна морска. В териториална дирекция Тракийска се създават общо 12 митнически учреждения, като едно от тях е Митническо бюро - Карлово, код BG003007. \r\nКметът на Община Карлово д-р Емил Кабаиванов изказва своята благодарност към всички фирми, които взеха участие на срещата, организирана през ноември месец миналата година. Тяхната подкрепа и действията, които заедно предприеха, доведоха до положителен резултат. Това неминуемо ще се отрази за доброто развитие на икономиката и ще привлече нови инвестиции в община Карлово.", "date": "2019.01.08", "title": "Пловдив: Митническото бюро в Карлово няма да бъде закрито"}
{"url": "http://www.focus-news.net/news/2019/01/08/2609818/korneliya-ninova-vremeto-i-narodat-shte-reshat-dali-i-koga-bsp-shte-specheli-izbori.html", "text": "Времето и народът ще решат кога БСП ще спечели избори. Това заяви лидерът на БСП Корнелия Нинова по време на пресконференция в централата на партията в отговор на въпрос кога ще бъде министър-председател, предаде репортер на  Агенция „Фокус“ . „Кой ще бъде министър-председател, ще решим след това – като спечелим изборите“, допълни Нинова.  \r\nНа въпрос дали БСП ще номинира Сергей Станишев за водач на листата на евроизборите, Нинова коментира: „Днес обсъждахме и в дневния ред на бюрото беше предизборната ни платформа за европейските избори. Ще продължим в четвъртък и с „Визия за България“, тъй като насрочихме заседание на Националния съвет за събота на 12 януари и конгрес на партията на 26 януари. Това са двата партийни форума, които трябва да приемат документите и да вземат решенията за европейските избори. Дали ще подкрепя Сергей Станишев, ще ви кажа, когато се отвори процедурата за номинации, за издигане на кандидатури, за гласуване. Това ще стане в приетия график от БСП“. \r\nВъв връзка с речта на държавния глава за Нова година, Нинова заяви, че подкрепя позиции, които отговарят на истината. „Той казва истината. Това, че на някого тази истина не му харесва, си е негов проблем. Преди да бъде решен един проблем, той трябва да бъде назован“, коментира още Нинова. „За 178 път, откакто Румен Радев е избран за президент, ще кажа, че ние в президентските работи не се месим. Издигнахме, подкрепихме Румен Радев, той стана президент с помощта на БСП, събра много по-широка подкрепа. Оттам нататък той е държавен глава. Какво ще прави държавният глава, си е негова работа. Наша партийна работа е да ви предложим добра „Визия за България“, добра визия за Европа. Да убедим българските граждани, че ние можем да управляваме по-добре страната, да спечелим избори и да управляваме България. Това е нашата партийна работа“, каза още Нинова.  \r\nДеница КИТАНОВА", "date": "2019.01.08", "title": "Корнелия Нинова: Времето и народът ще решат дали и кога БСП ще спечели избори"}
{"url": "http://www.focus-news.net/news/2019/01/08/2609817/blagoevgrad-zapochna-online-glasuvaneto-za-sportist-na-godinata-v-petrich.html", "text": "Започна online гласуването за „Спортист на годината“ в Петрич. Това съобщиха за  Радио „Фокус“-Пирин  от Община Петрич. Гласуването се осъществява в страницата на Общината в социалните мрежи до полунощ на 10 януари. Предложенията за номинации в отделните категории са направени от спортни клубове, журналисти, общественици и спортни дейци. За целта са попълвани специални анкетни карти от сайта на Община Петрич. Номинациите са за спортисти – мъже, жени, юноши и девойки, треньор и отбор на годината. Награждаването ще се проведе на 11 януари, със специална тържествена церемония. \r\nНатали СТЕФАНОВА", "date": "2019.01.08", "title": "Благоевград: Започна online гласуването за „Спортист на годината“ в Петрич"}
{"url": "http://www.focus-news.net/news/2019/01/08/2609819/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване  „Панагюрище – столица на свободата”  на  Радио „Фокус“ – Пазарджик  и  Община Панагюрище  ще обърнем поглед към предстоящото отбелязване на 141 години от боевете край село Оборище и Освобождението на Панагюрския край. За историята на селото и традицията всяка година да се отбелязва паметната дата на 13 януари, ще разговаряме с кмета на селото Милко Ангелов. Ще продължим с разговор с директора на Историческия музей в Панагюрище доц. д-р Атанас Шопов за историческите събития от преди почти век и половина. Във втората част на предаването ще отделим минути и за друга паметна дата – 180 години от рождението на Нешо Бончев, което в Панагюрище ще бъде чествано на 14 януари.  \r\nПредаването  „Панагюрище – столица на свободата”  се излъчва във вторник по  Радио „Фокус“ – Пазарджик , от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.01.08", "title": "Акценти в предаването „Панагюрище – столица на свободата” на Радио „Фокус“ – Пазарджик"}
{"url": "http://www.focus-news.net/news/2019/01/08/2609808/korneliya-ninova-bsp-deputatite-ni-shte-glasuvat-protiv-predlozhenieto-na-ministerski-savet-za-zakupuvane-na-boen-samolet.html", "text": "Депутатите ни ще гласуват против предложението на Министерски съвет за закупуване на боен самолет. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . Нинова припомни, че БСП има позиция на Националния съвет от 10 юни 2018 г. „Партията след много труден дебат взе решение, че подкрепяме модернизацията на Българската армия с разходи, които да не надвишават 2 % от БВП, но при условия“, обясни Нинова. Тя подчерта, че сред тях е българската отбранителна промишленост да заеме своето място в процеса на изграждане, развитие и поддържане на отбранителни способности и т.н. \"Предложението на МС за закупуване на нов боен тип самолет противоречи не само на решението на НС, а и на позицията на БСП, изразена през юни 2018 г. Нямаме основание да променяме тази позиция“, подчерта лидерът на БСП.  \r\nСекретарят на ПГ на „БСП за България“ Кристиан Вигенин допълни, че с това предложение правителството не защитава интересите на страната и гражданите. „Поставя се в ситуация доставчикът да определя постфактум правилата и параметрите на сделката  в противоречие на решение на Народното събрание“, допълни още Вигенин. Той призова да бъдат публикувани всички постъпили предложения, защото българите имат право да знаят как и за какво се харчат парите им.  \r\nДеница КИТАНОВА", "date": "2019.01.08", "title": "Корнелия Нинова, БСП: Депутатите ни ще гласуват против предложението на Министерски съвет за закупуване на боен самолет"}
{"url": "http://www.focus-news.net/news/2019/01/08/2609821/gerb-shte-dade-izvanreden-brifing-v-tsentralata-na-partiyata.html", "text": "ГЕРБ ще даде извънреден брифинг в централата на партията (пл. „България“ 1, НДК, Административна сграда, ет.17). Това съобщиха от пресцентъра на  ПП ГЕРБ . Събитието ще се проведе от 16.00 часа.", "date": "2019.01.08", "title": "ГЕРБ ще даде извънреден брифинг в централата на партията"}
{"url": "http://www.focus-news.net/news/2019/01/08/2609820/hyuriet-erdogan-otkaza-da-se-sreshtne-s-dzhon-boltan-ne-se-nalagalo-a-i-bil-mnogo-zaet.html", "text": "Президентът на Турция Реджеп Тайип Ердоган отговори на журналистически въпроси защо не се е срещнал с Джон Болтън, съветник по националната сигурност на американския президент Доналд Тръмп, информира  вестник „Хюриет” . „Всъщност неговият събеседник и колега е говорителят на Президентството Ибрахим Калън. Следователно, точно той трябваше да се срещне с Джон Болтън (срещата се проведе в Президентския дворец „Бештепе” и продължи 2 часа и 10 минути, веднага след нея в ранния следобед  Джон Болтън напуска Анкара – бел. на „фокус”). … Ако ние бяхме счели за необходимо, можехме да кажем „Да” на подобно искане. Не се наложи; още повече че в момента ние сме твърде заети. Това обаче не трябва да се оценява като някаква критика. … Аз във всеки един момент мога да разговарям с президента на САЩ Доналд Тръмп.”, обяснява Ердоган, цитиран от „Хюриет”. \r\nПревод и редакция:", "date": "2019.01.08", "title": "„Хюриет”:  Ердоган отказа да се срещне с Джон Болтън – не се налагало, а и бил много зает"}
{"url": "http://www.focus-news.net/news/2019/01/08/2609824/targovishte-dvizhenieto-se-osashtestvyava-v-edna-lenta-po-pat-i-4-kamburovo-omurtag-ot-km-197-do-km-201-poradi-izteglyane-na-tir.html", "text": "Движението се осъществява в една лента по път I-4 Камбурово - Омуртаг от км 197 до км 201 поради изтегляне на ТИР. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост.", "date": "2019.01.08", "title": "Търговище: Движението се осъществява в една лента по път I-4 Камбурово - Омуртаг от км 197 до км 201 поради изтегляне на ТИР"}
{"url": "http://www.focus-news.net/news/2019/01/08/2609825/kyustendil-1-842-000-leva-sa-zalozhenite-razhodi-za-kapitalovi-razhodi-ot-obshtinata.html", "text": "1 842 000 лева са заложените разходи за капиталови разходи от Община Кюстендил. Това съобщиха за Радио „Фокус” – Кюстендил от Община Кюстендил. Проектът на списъка за капиталови разходи включва осем основни функции – общи държавни служби, образование, социално осигуряване, подпомагане и грижи, жилищно строителство, благоустройство, комунално стопанство и опазване на околната среда, култура.  \r\nПредвидени са 30 000 лева за закупуване на компютри, софтуер и други хардуерни устройства. Във функция „Образование” са планирани 166 000 лева за Детска градина „Славейче“, адрес „Райна Цанева“ – основен ремонт на подова конструкция в сградата, както и 245 000 лева за конструктивно укрепване на сградата на Детска градина „Първи юни”. 30 000 лева са предвидени за Център за обществена подкрепа „Св. Петка“ – основе реконструкция на съоръженията за минералната водопроводна мрежа и съответните каптажи. Сред капиталомите разходи е включено закупуване на сметосъбиращи автомобили за Общинско предприятие „Чистота“ на стойност 60 000 лева, както и биологична рекултивация на сметище в село Радловци за 61 000 лева.  \r\nВ проекта за поименен списък с капиталови разходи не са отразени обектите с финансиране със средства, останали от предходни години. \r\nВенцеслав ИЛЧЕВ", "date": "2019.01.08", "title": "Кюстендил: 1 842 000 лева са заложените разходи за капиталови разходи от Общината"}
{"url": "http://www.focus-news.net/news/2019/01/08/2609826/tass-v-rusiya-razrabotvat-nova-krilata-raketa-kalibar-m.html", "text": "В Русия се работи над създаването на нова крилата ракета „Калибър-М“ за Военноморския флот (ВМФ), която ще има далечина на полета 4,5 хиляди километра, съобщи във вторник пред  ТАСС  неназован източник от военно-промишления комплекс. \r\n„За ВМФ се разработва високоточна крилата ракета „Калибър-М“ с максимален обсег 4,5 хиляди км. Създаването на ракетата се намира на етап научно-изследователски работи и се финансира от Министерството на отбраната“, заяви събеседникът на агенцията. Той уточни, че създаването на „Калибър-М е включено в държавната програма за въоръжение до 2027 година и „ракетата трябва да бъде предадена на флота до края на действието на програмата“. \r\nИзточникът добави, че новата ракета ще се различава от приетите на въоръжение „Калибри“ с по-голямата си далекобойност, както и със своите габарити. „Ракетата ще бъде съществено по-голяма. Масата на боевата й част ще бъде близо 1т“, отбеляза той. По думите на събеседника на агенцията, с новата ракета трябва да бъдат снабдени големите надводни кораби, започвайки от фрегатите, както и атомните подводници, „Калибър-М“ е предназначена за унищожаване на сухопътни обекти и ще е способна да носи както обикновена, така и ядрена бойна глава“, уточни той. \r\nТАСС не разполага с официално потвърждение на предоставената от източника информация. \r\nВ момента на въоръжение във ВМФ на Русия е ракетната система „Калибър“. По данни от откритите източници, максималният обсег на крилатата ракета 3М-14 от състава на тази система, летяща с дозвукова скорост, достига около 2 хил. км. За надводните кораби е разработен вариант на системата „Калибър-НК“, с който се въоръжават конкретно руските фрегати проект 22350, корветите проект 21631 „Буян-М“, многоцелевите атомни подводници проект 885 тип „Ясен“, неатомните подводници проекти 877 и 636.3, както и други кораби. \r\nПревод и редакция:", "date": "2019.01.08", "title": "ТАСС: В Русия разработват нова крилата ракета „Калибър-М“"}
{"url": "http://www.focus-news.net/news/2019/01/08/2609812/vasil-mihalev-sba-burgas-za-iskaniyata-na-prevozvachite-za-popravki-v-paket-mobilnost-ochakvame-podkrepa-ot-polsha-rumaniya-i-iztochnoevropeyskite-darzhavi-koito-sashto-stradat-ot-restriktsiite.html", "text": "Браншът за пръв път е обединен, очакваме подкрепа от Полша, Румъния и от източноевропейските държави, които също страдат от тези рестрикции. Това каза за  Радио „Фокус“-Бургас  Васил Михалев, управител на структурата на Съюза на българските автомобилисти (СБА) в Бургас, във връзка с исканията на българските превозвачи за приемането на поправки в т. нар. пакет „Мобилност“, който ще бъде гласуван тази седмица от транспортната комисия в Европейския парламент. „Но ние сме най-потърпевши, тъй като превозвачите минават пет граници по маршрута България-Германия, което е загуба на време, разходи, екология, горива, такси и всичко останало“, отбеляза Михалев.  \r\nТой посочи, че представителите на браншовите организации са организирали среща с другите източноевропейски държави и допълни, че очакват в протеста срещу т. нар. пакет „Мобилност“ да участват и някои от тях, но не са напълно сигурни. „Нашите евродепутати се стараят да направят лоби, за пръв път всички са обединени и са застанали зад нас, очакваме силна подкрепа, но не се знае какво ще се случи“, заяви Михалев. Според него е важно е да се стигне до консенсус. „Може те да отстъпят или ние да предложим вариант, подходящ за двете страни“, уточни управителят на структурата на Съюза на българските автомобилисти в Бургас. По думите на Михалев за събитието от България са наети два чартърни самолета, с които ще пътуват над 300 души, към които ще се включи и министърът на транспорта Росен Желязков. Васил Михалев отбеляза, че над 100 камиона ще участват в протеста. „Организацията за автомобили ще бъде там. Ще направим една демонстрация и ще видим дали ще бъдем приети от някой от Европейския парламент, това не се знае засега“, заяви Михалев. \r\n„Според мен е криворазбрано това, че се търси социалното за нашите шофьори и че те са онеправдани, и че са изстрадали“, коментира той. „В някои френски вестници се писа, че нашите шофьори са като роби“, каза още Михалев. По думите му те разполагат с най-новите модели автомобили, с всички необходими условия. Той добави, че шофьорите спят и по хотели в Европа, за което са били глобявани, тъй като още не е прието. „Като спят на хотели ние имаме проблеми, защото камионът е освободен и застрахователят не плаща при кражба. Това са проблемите, които имаме, но тях ние ги решаваме в крачка“, заяви Михалев. Според него с т. нар. пакет „Мобилност“ се нарушават принципите на обединения пазар, свободата на придвижване и др. \r\nВасил Михалев посочи, че основното искане на превозвачите е да отпадне задължителното връщане на шофьорите до страната за регистрация на всеки четири седмици. Той допълни, че по-рано са се връщали само шофьорите, а сега трябва да се връщат и автомобилите. „Повече от два месеца нашите шофьори не стоят там, те си идват и си отиват, транспортът им осигурен. Искаме ние да си решаваме този въпрос“, заяви Михалев. Той уточни, че шофьорите спят по камионите, защото иначе претърпяват много големи загуби от кражби. „Ние спим само на охраняеми паркинги, където има бани и тоалетни, както и храна“, добави Михалев. „Второто са многото неоправдани проверки и глоби, които се налагат на източноевропейците. Това са най-важните неща, които ни притесняват“, каза още той. \r\nДеница ДИМИТРОВА", "date": "2019.01.08", "title": "Васил Михалев, СБА-Бургас, за исканията на превозвачите за поправки в пакет „Мобилност“: Очакваме подкрепа от Полша, Румъния и източноевропейските държави, които също страдат от рестрикциите"}
{"url": "http://www.focus-news.net/news/2019/01/08/2609827/veliko-tarnovo-studenoto-vreme-ne-povliya-na-usloviyata-v-uchilishtata-i-detskite-gradini-v-grada-klasnite-stai-byaha-provereni-ot-spetsialna-komisiya.html", "text": "Студеното време и отрицателните температури не повлияха на условията в училищата и детските градини във Велико Търново. Това съобщиха от пресцентъра на  Общината . Топли класни стаи посрещнаха навсякъде учениците и децата, а учебните заведения бяха проверени от комисия, сформирана от кмета Даниел Панов и ръководена от заместник-кмета по хуманитарни дейности Ганчо Карабаджаков. Обект на инспекцията бяха 22 общински училища и детски градини. Проверката беше извършена в присъствието на директорите на образователните институции, като обхвана температурата в помещенията и организацията по снегопочистване в дворовете. \r\nВ детските градини температурите варират между 22 и 27 градуса, а в училищните класни стаи – между 19 и 25 градуса. Входовете и дворовете на сградите са добре почистени и проходими, няма затруднения на придвижването на деца, ученици и родители.  \r\nКомисията констатира също, че посещаемостта в класните стаи е нормална, а броят на отсъстващите е малък и е обичаен за зимния сезон.  \r\nЛипсват сигнали от родители във връзка с ниските температури. Неразрешени проблеми поради зимната обстановка не бяха установени. \r\nОсвен основния тип гориво, използвано за отоплението на детските градини и училища, за всяко от тях е осигурен и алтернативен източник на топлинна енергия.", "date": "2019.01.08", "title": "Велико Търново: Студеното време не повлия на условията в училищата и детските градини в града, класните стаи бяха проверени от специална комисия"}
{"url": "http://www.focus-news.net/news/2019/01/08/2609828/sliven-nyama-problemi-s-otoplenieto-na-uchilishtata-detskite-sotsialni-i-zdravni-zavedeniya-v-grada.html", "text": "Няма проблеми с отоплението на училищата, детските, социални и здравни заведения в Сливен. Въпреки ниските температури навън, класните стаи и помещенията в детските градини и ясли са отоплени, а температурата отговаря на изисквания за провеждане на учебния процес. Това показа репортерска проверка на  Радио „Фокус“ – Сливен . Проблеми е имало в първия учебен ден след ваканцията в някои от учебните заведения, които са с локално отопление, заради това, че по празниците котлите не са работили. Там температурите са били по-ниски с няколко градуса от изискванията, но учебният процес не е бил прекъсван. Повечето учебни и социални заведения в Сливен са с централно парно отопление и проблеми при тях не е имало.  \r\nКъм настоящия момент на територията на община Сливен функционират 31 общински и 7 държавни училища. Няма проблеми и в областната болница на Сливен. Стаите на пациентите са отоплени, няма проблеми с отоплението и в ДКЦ в града. \r\nЛюдмила ЙОРГОВА", "date": "2019.01.08", "title": "Сливен: Няма проблеми с отоплението на училищата, детските, социални и здравни заведения в града"}
{"url": "http://www.focus-news.net/news/2019/01/08/2609815/prezidentat-rumen-radev-podkrepyam-iskaniyata-na-transportniya-bransh-i-namerenieto-im-za-spravedlivi-protesti.html", "text": "Искам да изразя своята абсолютна подкрепа към вашите искания, към предприетите от вас действия и намерение за справедливи протести. Това каза държавният глава Румен Радев преди среща с представители на транспортния бранш, предаде репортер на  Агенция „Фокус“ . „Изразявам уважението си към вашата дейност, която не само има огромен принос към българската икономика, като принос към БВП и трудовата заетост, тя осигурява препитание на много семейства“, се обърна той към превозвачите. „Аз съм с вас. Точно вашите справедливи искания дават повод всички институции в България да са обединени в подкрепата си към вас“, заяви държавният глава. „Искам да уточня, че тази среща е не, за да се прави анализ дали някой до момента си е свършил или не си е свършил работата. Това го оставям като съвсем друга тема, не й е мястото тук“, коментира той. „Приемам тази среща, за да уточним какво и как трябва да се прави оттук нататък, така че да имаме успех, защото това е успех за България“, посочи държавният глава. „Нещата явно не могат да се решат за един ден. Борбата може и трябва да се води в краткосрочен, средносрочен и дългосрочен план“, каза още Румен Радев. \r\nБиляна ИВАНОВА", "date": "2019.01.08", "title": "Президентът Румен Радев: Подкрепям исканията на транспортния бранш и намерението им за справедливи протести"}
{"url": "http://www.focus-news.net/news/2019/01/08/2609823/brig-general-yavor-mateev-napadnatiyat-ot-tsigani-vav-voyvodinovo-voennosluzhesht-e-efreytor-s-12-godishen-stazh-v-spetsialnite-sili.html", "text": "Нападнатият от цигани в село Войводиново военнослужещ е ефрейтор, с 12-годишен стаж в Специалните сили. Той е  от бойно формирование, разузнавач парашутист. Това каза пред журналисти бригаден генерал Явор Матеев, командир на 68-ма бригада Специални сили, предаде репортер на  Радио „Фокус”-Пловдив . „За службата си в страната и за участие в мисии е получавал множество награди. Не видях никъде в досието му да има наказания, само поощрения”, добави бригаден генерал Матеев. По думите му той е изпълнителен, трудолюбив и скромен военнослужещ.  \r\n„Тези нападатели са действали брутално професионално. Военнослужещият е изненадан в гръб, неговото яке е било използвано, за да му се вържат ръцете отзад, така че той да не може да реагира, и е бил зверски пребит”, поясни бриг. ген. Матеев и отбеляза, че военнослужещият по-никакъв начин не е изразявал агресия към нападателите си. „Иначе няма начин тези хлапета да набият един военнослужещ, особено от Специалните сили”, каза още бригаден генерал Явор Матеев. \r\nЦветана ТОНЧЕВА", "date": "2019.01.08", "title": "Бриг. генерал Явор Матеев: Нападнатият от цигани във Войводиново военнослужещ е ефрейтор, с 12-годишен стаж в Специалните сили"}
{"url": "http://www.focus-news.net/news/2019/01/08/2609831/sofiya-stotitsi-hora-posetiha-hram-sv-sedmochislenitsi-za-da-se-prostyat-s-ivan-laskin.html", "text": "В столичния храм „Св. Седмочисленици“ се състоя опелото на актьора Иван Ласкин, предаде репортер на  Агенция „Фокус“ . Стотици роднини, приятели, почитатели и хора от най-различни среди на българското общество дойдоха да се простят с него. Опелото извърши отец Николай Коцев - предстоятел на храма, който не можеше да скрие скръбта си от смъртта на човека, който познаваше от дете. Съболезнователни адреси изпратиха президентът на Република България Румен Радев, кметът на София Йорданка Фандъкова и др.   \r\nНикола ПЕТКОВ", "date": "2019.01.08", "title": "София: Стотици хора посетиха храм „Св. Седмочисленици“, за да се простят с Иван Ласкин"}
{"url": "http://www.focus-news.net/news/2019/01/08/2609822/prezidentat-rumen-radev-borbata-na-prevozvachite-e-spravedliva-promenite-po-paketa-mobilnost-grubo-narushavat-printsipite-na-es.html", "text": "Вашата борба е справедлива, защото предприетите действия и желание за промени по пакета „Мобилност“ са в грубо нарушение на принципите на ЕС за свободния пазар, принципите за свободно движение на стоки, услуги и хора. Трябва да се борим за нашите права. Това каза държавният глава Румен Радев преди среща с представители на транспортния бранш, предаде репортер на  Агенция „Фокус“ . „Това е дискриминация към българския бизнес, която не трябва да позволяваме да се осъществи“, обяви президентът. „В президентската институция поддържаме редовна комуникация с нашите представители в европарламента. Последно снощи говорихме подробно с Петър Курумбашев какво точно и как ще бъде внесено в Комисията по транспорт“, посочи Румен Радев. „Очакваме оттам нататък гласуването. Надявам се вашият справедлив протест да повлияе“, коментира той. „Следват евентуално и дискусиите в т.нар. триалог, където също е много важно да има борба за всеки един пробив по различните параметри, които предлагате и стиковате с представителите ни в ЕП“, допълни държавният глава. „Искам да чуя вижданията и намеренията ви, и как ние институциите в България можем по най-добрия начин да подкрепим вашите действия“, се обърна той към превозвачите. \r\nБиляна ИВАНОВА", "date": "2019.01.08", "title": "Президентът Румен Радев: Борбата на превозвачите е справедлива, промените по пакета „Мобилност“ грубо нарушават принципите на ЕС"}
{"url": "http://www.focus-news.net/news/2019/01/08/2609832/sitel-makedoniya-srednata-zaplata-v-harvatiya-e-846-evro.html", "text": "Средната месечна заплата в Хърватия, към октомври 2018 година, възлиза на 6281 куни, или 846 евро. На годишно база това представлява увеличение от 2,8%, показват данните, публикувани от Държавната статистическа служба, предава  скопският телевизионен канал „Сител“ . \r\nПо отношение на септември, заплатите в Хърватия са се увеличили с 0,8%, предава агенция ХИНА. \r\nНай-голяма средна месечна заплата взимат служителите в авиотранспорта – 1512 евро, а най-ниска (556 евро) служителите в сектора на услугите. \r\nПревод и редакция:", "date": "2019.01.08", "title": "„Сител“ (Македония): Средната заплата в Хърватия е 846 евро"}
{"url": "http://www.focus-news.net/news/2019/01/08/2609833/georgi-ikonomov-kmet-na-bansko-byudzhetat-na-obshtinata-za-2019-godina-shte-bade-mnogo-blizak-do-minalogodishniya.html", "text": "Бюджетът на Община Банско за 2019 година ще бъде много близък до миналогодишния бюджет. Това каза за  Радио „Фокус“-Пирин  Георги Икономов, кмет на Банско. Той уточни, че бюджетът в момента се изготвя, но няма как да се планират кой знае какви по-сериозни приходи, защото няма основания за това. Икономов допълни, че може би ще има малко увеличение на данък „Сгради“ в следствие на допълнителните разпоредби на закона, които предвиждат да се облага по различен начин второ жилище, което не е основно.  \r\nТой подчерта, че ще се разбере и как ще се отрази новото облагане на автомобилите. Кметът на Банско отбеляза, че всичко, което са планирали за тази година, наистина е много трудоемко. Той посочи, че Общината е спечелила един проект по Програмата за развитие на селските райони, който предвижда цялостни реконструкции на 3 големи улици в Банско и една в Добринище. Според него това наистина е една много сериозна програма, като отбеляза, че се надява най-сетне да излязат класиранията и за два други проекта, които са подадени от Община Банско по програмата за селските райони. Георги Икономов уточни, че става въпрос за проекти, свързани с енергийната ефективност и спортната инфраструктура. \r\nНатали СТЕФАНОВА", "date": "2019.01.08", "title": "Георги Икономов, кмет на Банско: Бюджетът на Общината за 2019 година ще бъде много близък до миналогодишния"}
{"url": "http://www.focus-news.net/news/2019/01/08/2609834/sport-ivelin-popov-raztrogna-dogovora-si-sas-spartak-moskva.html", "text": "Ивелин Попов разтрогна договора си със Спартак Москва. Той имаше контракт до края на сезона, но се разделя с клуба половин година по-рано по взаимно съгласие. Капитанът на българския национален отбор публикува съобщение във „Фейсбук“, с което си взе сбогом с клуба и запалянковците. Все още не е ясно къде ще продължи кариерата си Попов, като се говори, че интерес към него имат три елитни руски отбора, както и клубове от Турция и Китай.", "date": "2019.01.08", "title": "Спорт: Ивелин Попов разтрогна договора си със Спартак Москва"}
{"url": "http://www.focus-news.net/news/2019/01/08/2609836/veliko-tarnovo-shte-badat-otcheteni-rezultatite-ot-proekta-da-uspeem-zaedno-v-svishtov.html", "text": "Ще бъдат отчетени резултатите от проекта „Да успеем заедно“ в Свищов. Изпълнителите на дейностите по инициативата подготвят две заключителни пресконференции, които ще се проведат на 10 и 15 януари, съобщиха за  Радио „Фокус“ – Велико Търново  от Община Свищов. Стоян Парашкевов, който е ръководител на проекта, посочи, че финансирането е осигурено по Оперативна програма „Наука и образование за интелигентен растеж” 2014-2020 г. Общата стойност на средствата е в размер на 763 734,52 лева. Целта е образователна интеграция на ученици от етнически малцинства. \r\nНа пресконференциите, освен всичко направено до момента, ще бъдат представени и приоритетите на Оперативна програма „Наука и образование за интелигентен растеж”. Те ще се проведат от 14.00 часа на 10 януари в Основно училище „Филип Сакелариевич” и от 15.00 часа на 15 януари в зала № 1 на Община Свищов. \r\nЛуиза ТРАНЧЕВА", "date": "2019.01.08", "title": "Велико Търново: Ще бъдат отчетени резултатите от проекта „Да успеем заедно“ в Свищов"}
{"url": "http://www.focus-news.net/news/2019/01/08/2609837/karin-knaysal-frantsiya-i-niderlandiya-ne-mislyat-che-balkanite-sa-v-evropa.html", "text": "Въпреки „умората от разширяването“ във Франция и Нидерландия, Югоизточна Европа не трябва да бъде изоставяна, заяви външният министър на Австрия Карин Кнайсъл, цитирана от  белградското радио „Б92“ . \r\nКнайсъл каза на пресконференция, в която обобщи външната политика на страната си през 2018 г., че е доволна от факта, че по време на председателството на Виена в ЕС бяха отворени нови глави в преговорите за присъединяване на Сърбия и Черна гора към ЕС. \r\nТя обаче подчерта, че не е лесно да се намери подкрепа в Холандия или във Франция за \"европейската перспектива\" на страните от Югоизточна Европа, като Сърбия и Албания. \r\n„Вече се знае за съществуващата умора. Лично аз почувствах в разговорите, които водя от пролетта с моите европейски партньори от Западноевропейските страни, че изборите за Европейски парламент са много близо. За нас този (югоизточноевропейски) регион е географски, исторически и човешки по-близо, което не може да се каже за Нидерландия или Франция“, посочи дипломатът. \r\nТя подчерта, че е „много трудно французите и холандците да бъдат убедени, че Югоизточна Европа е част от Европа“. \r\n„Никога не говоря за ‚Западните Балкани“, защото не ми харесва терминът, това е изкуствено понятие. Освен това Балканите се възприемат негативно – освен ако не става дума за храна. Политически има негативна конотация. Аз постоянно говоря за Югоизточна Европа и за мен музеят на съвременното изкуство е част от Европа, Сараевската филхармония е част от Европа. Може би се чувствам по-привързана заради географското ни положение спрямо този регион, отколкото някой, например, в Белфаст“, обясни Кнайсъл. \r\nТя добави, че нейното „европейско политическо сърце“ ясно заявява, че Югоизточна Европа „не може да бъде оставена отстрани във вакуум“, но добави, че в същото време разбира, че в Нидерландия и Франция имат различна гледна точка. \r\nАвстрийският външен министър заяви, че призовава „Френските и холандските ми колеги да си припомнят миналото“. \r\n„Вие сте били тези, които винаги са мислели в по-широки категории геополитически. Спомням си (бившия френски президент Франсоа) Митеран през 80-те. Тогава никой не искаше страните от Средиземноморието, които току-що бяха излезли от военните диктатури. Французите бяха тези, които ги въведоха в ЕС, те работиха усилено и за Румъния. Винаги трябва да се използва практика, която вече съществува“, каза тя. \r\nКнайсъл също така подчерта, че Европа трябва да се разбира като „културно пространство и трябва да действаме въз основа на това“. \r\nПревод и редакция:", "date": "2019.01.08", "title": "Карин Кнайсъл: Франция и Нидерландия не мислят, че Балканите са в Европа"}
{"url": "http://www.focus-news.net/news/2019/01/08/2609838/rositsa-dimitrova-vik-blagoevgrad-nadyavame-se-che-do-kraya-na-sedmitsata-shte-se-normalizira-situatsiyata-v-selo-ribnovo.html", "text": "Надяваме се, че до края на седмицата ще се нормализира ситуацията в село Рибново. Това каза по време на пресконференция управителят на „Водоснабдяване и канализация“ (ВиК) ЕООД – Благоевград инж. Росица Димитрова, предаде репортер на  Радио „Фокус“ - Пирин . По думите й от 2016 година от ВиК настояват Община Гърмен да актуализира втория етап на проекта и да търси средства за финансиране и изграждане на ВиК инфраструктура в района. Тя подчерта, че проблем има и решение съществува, но попита риторично къде е в тази ситуация кметът на Община Гърмен Минка Капитанова. Димитрова посочи, че този проект включва изграждане на 3 километра водопровод, с още две водохващания, които ще осигурят дебит от около 13 литра вода.  \r\n„Всички изживяваме тези притеснения и стресове, защото Общинска администрация - Гърмен не иска да предяви отношение към жителите на Общината. В момента се опитваме да водим режим на водата - чешмите на ниска зона са пуснати, за да не замръзват. Питам аз - как ще се напълнят резервоарите и как да се качи вода във високата зона? Това са проблеми на местно ниво и тук много активно трябва да работят Минка Капитанова и Феим Иса. Воден режим в село Рибново е въведен, защото няма друг начин да подсигурим няколко часа нормално водоподаване, без да има заповед на Минка Капитанова. Това е нейно задължение, но тя по всякакъв начин отказва да прояви съпричастност към тези проблеми. Твърдо заявявам, че ангажиментът на Община Гърмен е нулев, а в момента се търси само медийна изява и да се прехвърли отговорността на дружеството. Ние не бягаме от отговорност и правим всичко възможно водоснабдяването да бъде нормализирано. Тук да се включи едно нерегламентирано дере и да не знаем с какви качества е водата - няма как да го допусна. Много проблеми имаме в Община Гърмен“, каза още Димитрова.  \r\nПо думите й през 2012 година е въведен в експлоатация първият етап на трасето. През 2016 година е започнала работа по приемане на новия водопровод комисия, която е написала 42 забележки. През 2018 година много компромисно е бил приет този резервоар, за да може макар минималните количества, които постъпват от новото водохващане, да постъпват в резервоара и да подават вода на населението на село Рибново. „Жителите са поставени в такова състояние от Общинска администрация - Гърмен, в лицето на кмета Минка Капитанова. Такова поведение е недопустимо“, каза още Димитрова. \r\nЛора КАЛЧЕВА", "date": "2019.01.08", "title": "Росица Димитрова, ВиК - Благоевград: Надяваме се, че до края на седмицата ще се нормализира ситуацията в село Рибново"}
{"url": "http://www.focus-news.net/news/2019/01/08/2609829/rosen-dimitrov-natsionalna-transportna-asotsiatsiya-paketat-mobilnost-tseli-zakrivane-na-balgarskiya-transporten-bransh-podkrepata-na-prezidenta-e-mnogo-vazhna.html", "text": "Подкрепата на президентската институция е много важна за нас, тъй като всички действия, които са включени в пакета „Мобилност“ са абсолютен протекционизъм и целящи да закрият транспортния бранш в България. Това каза пред журналисти Росен Димитров от Националната транспортна асоциация след среща с държавния глава Румен Радев, предаде репортер на  Агенция „Фокус“ . „Инвестициите в транспорта са най-мобилните. Те се стремят да ни принудят да инвестираме в други държави“, коментира той. „Основно изискване е прибирането на шофьорите в рамките на 3 седмици. Ако един шофьор е служител в немска фирма, и данъците и социалните осигуровки отиват в Германия, няма изискване той да се връща в страната на регистрация. Къде е социалният елемент, който е един от мотивите за приемането на пакета „Макрон““, посочи Росен Димитров. „Този пакет е валиден само за страни членки на ЕС. Основен конкурент, не само на българския, а и на европейския транспортен бранш са транспортните фирми от Турция и Русия“, уточни той. „Чрез приемането му ще се създаде конкурентно предимство в страните, регистрирани извън ЕС. Питаме това ли е целта?“, каза още Димитров. \r\nБиляна ИВАНОВА", "date": "2019.01.08", "title": "Росен Димитров, Национална транспортна асоциация: Пакетът „Мобилност“ цели закриване на българския транспортен бранш, подкрепата на президента е много важна"}
{"url": "http://www.focus-news.net/news/2019/01/08/2609830/telma-makedoniya-besa-na-bilal-kasami-ne-znae-dali-shte-podkrepi-konstitutsionnite-promeni.html", "text": "Опозиционната фракция на БЕСА не знае дали ще подкрепи конституционните промени. Това ще зависи от начина по който ще се развие дебата в парламента в сряда, заяви депутатът от партията Фадил Зендели, цитиран от  скопския телевизионен канал „Телма“ . \r\nПо неговите думи, правилата на играта са се промени и затова БЕСА е внесла исканията за промяна на конституционните изменения. \r\n„Телма“ уточнява, че партията иска албанският език да стане официален, държавата да бъде мултиетническа, а в документите вместо да пише „гражданство: македонско“, да се казва „гражданин на Северна Македония“. \r\nЗа изявлението на вицепремиера по европейските въпроси Буяр Османи, който във вторник поиска албанските партии да не поставят пречки пред членството на Македония в НАТО, Зендели каза Османи да отиде в Чаир и да пита албанците дали приемат в частта за гражданството да бъдат именувани като македонци. \r\n„Ако намери някой, който го подкрепя, тогава и ние ще го подкрепим“, добави Зендели. \r\nПревод и редакция:", "date": "2019.01.08", "title": "„Телма“ (Македония): БЕСА на Билал Касами не знае дали ще подкрепи конституционните промени"}
{"url": "http://www.focus-news.net/news/2019/01/08/2609840/ivaylo-chalakov-obshtina-kyustendil-horata-ne-tryabva-da-prenebregvat-preduprezhdeniyata-i-savetite-vav-vrazka-s-niskite-temperaturi.html", "text": "Кюстендил. Хората не трябва да пренебрегват предупрежденията и съветите във връзка с ниските температури. Това каза пред  Радио „Фокус” – Кюстендил  Ивайло Чалъков, експерт в направление „Отбранителна и мобилизационна подготовка” към Община Кюстендил. „При пътуване в кола хората трябва да бъдат облечени в подходящи дрехи, да имат подходящи обувки. Да имат подготвен автомобил за пътуване при зимни условия”, каза Ивайло Чалъков. По думите му, ако се наложи да се окаже помощ на пострадал от измръзване, измръзналите части трябва де се изтриват със спирт, да се извършва леко масажиране,  а не да се изтрива със сняг. Изтриването със сняг допълнително уврежда кожата. При измръзването от първа, втора, трета или четвърта степен, пострадалият трябва да се транспортира до лечебно заведение. „Ако се налага придвижването пеша, хората трябва да се екипират подходящо, да се избягва придвижването по единично, да се предприемат мерки срещу измръзване на крайниците”, каза Ивайло Чалъков. По думите му хората трябва да носят със себе си и подходящи топли напитки. \r\nВенцеслав ИЛЧЕВ", "date": "2019.01.08", "title": "Ивайло Чалъков, Община Кюстендил: Хората не трябва да пренебрегват предупрежденията и съветите във връзка с ниските температури"}
{"url": "http://www.focus-news.net/news/2019/01/08/2609842/pernik-s-dokumentalna-izlozhba-v-oblastnata-administratsiya-byaha-otbelyazani-140-godini-ot-priemaneto-na-tarnovskata-konstitutsiya.html", "text": "Пътуваща изложба, по повод 140 години от Учредителното събрание приело Търновската конституция и възстановило България като самостоятелна държава на картата на Европа, е експонирана в галерия „Атриум” на Областна администрация - Перник. Това съобщиха от пресцентъра на  Областната администрация . \r\nОбластният управител Ирена Соколова откри изложбата и благодари на председателя на 44-тото НС Цвета Караянчева, по чиято инициатива се дава широк отзвук на знаменателното събитие и се организира съвместно с Държавна агенция \"Архиви\".  \r\n„Област Перник има удоволствието да представи експозиция с висока стойност, представяща ценни уникати и свързана с емблематичен период от историята на България - самоопределението ѝ. През тази година се навършват 140 години от приемането на Търновската конституция, което поставя началото на изграждането на модерна правова държава. Показаните експонати обогатяват познанията ни за работата на народните представители от състава на Учредителното събрание и развитието на конституционния процес. Първата ни конституция узаконява правото на избор, неприкосновеността на собствеността, задължителното основно образование и други норми, които се прилагат и до днес. Тя е основа, светиня и символ на българския парламентаризъм\", посочи Соколова.  \r\nИзложбата предстои да бъде представена и в останалите 27 области на страната.", "date": "2019.01.08", "title": "Перник: С документална изложба в Областната администрация бяха отбелязани 140 години от приемането на Търновската конституция"}
{"url": "http://www.focus-news.net/news/2019/01/08/2609841/kyustendil-rezervoarite-za-voda-v-dupnitsa-sa-na-kritichniya-minimum-predprieti-sa-merki-za-normalno-vodosnabdyavane.html", "text": "Резервоарите за вода в Дупница са на критичния минимум, предприети са мерки за нормално водоснабдяване. Това каза пред  Радио „Фокус”  – Кюстендил Илия Илиев, управител на общинското дружество ВиК – Дупница. По думите му заради ниските температури резервоарите са почти празни. В същото време има по-голямо потребление от страна на абонатите на дружеството. „ и днес се наложи да разбиваме ледовете на едно от водохващанията. Предприели сме мерки във връзка с по-малкото вода. Надявам се да издържим днес и утре”, каза Илия Илиев. По думите му водоизточниците са повърхности и при всяка една промяна на обстановката има промяна и в дебита на водата. „Предполагам, че липсата на вода се усеща в по-високите части, но няма основания за въвеждане на воден режим”, каза Илия Илиев. \r\nВенцеслав ИЛЧЕВ", "date": "2019.01.08", "title": "Кюстендил: Резервоарите за вода в Дупница са на критичния минимум, предприети са мерки за нормално водоснабдяване"}
{"url": "http://www.focus-news.net/news/2019/01/08/2609846/evgeniya-egova-nimh-absolyutniyat-temperaturen-minimum-za-stranata-e-bil-izmeren-v-grad-tran-prez-1947-g-minus-386-gradusa.html", "text": "Абсолютният минимум за страната е бил измерен в град Трън през 1947 г. – минус 38,6 градуса. Това каза дежурният синоптик в Националния институт по метеорология и хидрология (НИМХ) Евгения Егова в интервю за  Агенция „Фокус“  във връзка със студеното време. Тя обясни, че в момента в страната ни нахлува студен арктичен въздух. „През тези дни той обхвана почти цялата страна. Най-студен беше днешният ден. Най-ниските температури се реализираха в сутрешните часове. През деня вече има повишение на дневните температури. Сутринта беше измерена най-ниската температура в град Кнежа. Там беше  минус 20 градуса“, коментира Егова.  \r\nТя обясни, че температурите през първите десет дни от този месец, са малко по-ниски от обичайните. „Не са температури, които не са реализирани никога в страната, а по-скоро по-ниски от обичайните“, допълни още синоптикът.  \r\nВъв връзка с жълтия код за ниски температури, Егова уточни, че издаването на предупреждение означава, че метеорологичните условия могат да предизвикат неудобство както за хората, така и за инфраструктурата. \r\nДеница КИТАНОВА Пълния текст на интервюто четете по-късно в „Мнение”", "date": "2019.01.08", "title": "Евгения Егова, НИМХ: Абсолютният температурен минимум за страната е бил измерен в град Трън през 1947 г. – минус 38,6 градуса"}
{"url": "http://www.focus-news.net/news/2019/01/08/2609847/api-vremenno-se-ogranichava-dvizhenieto-po-pat-i-4-kamburovo-omurtag-ot-km-197-do-km-201-poradi-izteglyane-na-avariral-tir.html", "text": "Временно се ограничава движението по път I-4 Камбурово - Омуртаг от км 197 до км 201 поради изтегляне на аварирал ТИР. Това съобщиха от пресцентъра на  Агенция „Пътна инфраструктура“ . Обходният маршрут за леките автомобили е през село Камбурово. Всички тежкотоварни автомобили изчакват на място. Трафикът се регулира от „Пътна полиция“.", "date": "2019.01.08", "title": "АПИ: Временно се ограничава движението по път I-4 Камбурово - Омуртаг от км 197 до км 201 поради изтегляне на аварирал ТИР"}
{"url": "http://www.focus-news.net/news/2019/01/08/2609848/smolyan-vazstanoveno-e-dvizhenieto-na-avtomobili-nad-12-tona-v-prohod-prevala.html", "text": "Възстановено е движението на автомобили над 12 тона в проход Превала. Това съобщиха от пресцентъра на  Агенция „Пътна инфраструктура“ .", "date": "2019.01.08", "title": "Смолян: Възстановено е движението на автомобили над 12 тона в проход Превала"}
{"url": "http://www.focus-news.net/news/2019/01/08/2609850/radoslava-manova-sekretar-na-obshtina-pernik-shte-se-realizira-i-posledniyat-etap-ot-moderniziraneto-na-informatsionnata-infrastruktura-v-obshtinata.html", "text": "Ще се реализира и последният етап от модернизирането и реконструкцията на информационната инфраструктура в Община Перник. Това каза в интервю за седмичното предаване „Перничани-потомците на Кракра“ на  Радио \"Фокус\" , Радослава Манова секретар на Общината. Тя добави, че както е заложено в проекта за тази година ще се създаде и надежден архив, база данни и ще бъде обърнато внимание на сигурността в системата. Радослава Манова каза още, че се предвижда изграждането на информационни табели за незрящи в Центъра за административно обслужване, както и създаването на изцяло нов сайт на Община Перник, а нова компютърна техника ще бъде предоставена на няколко населените места в региона, поясни Манова. „На практика всяко едно от кметствата ще бъде оборудвано с нови компютърни конфигурации и съответно това ще улесни връзката с общинската администрация, която е в града. Съответно тези компютърни конфигурации ще отговарят на всички изисквания. Софтуерът ще бъде обновен, счетоводни програми, ще се включват към деловодната система на Община Перник, за да улесним и работата в кметствата по населени места, така и гражданите, на които ще им спестим движението към сградата на Община Перник“, поясни тя. Радослава Манова каза още, че модернизациите ще продължат и в момента тече санировка по европейски проект за цялостно саниране за енергийна ефективност на сградата на Община Перник, като освен мерките за енергийна ефективност, значително са подобрени и условията за работа. \r\nСимона ПЕТРОВА", "date": "2019.01.08", "title": "Радослава Манова, секретар на Община Перник: Ще се реализира и последният етап от модернизирането на информационната инфраструктура в Общината"}
{"url": "http://www.focus-news.net/news/2019/01/08/2609849/blagoevgrad-pozhar-e-goryal-v-tseh-v-sandanski-nyama-postradali.html", "text": "Пожар е горял в цех в Сандански, Това каза за  Радио „Фокус“ - Пирин  Йорданка Шаркова, говорител на ОДМВР - Благоевград. Сигналът е подаден около 13.55 часа. Към момента огънят вече е погасен. Причините за инцидента се изясняват. \r\nЛора КАЛЧЕВА", "date": "2019.01.08", "title": "Благоевград: Пожар е горял в цех в Сандански, няма пострадали"}
{"url": "http://www.focus-news.net/news/2019/01/08/2609835/rosen-dimitrov-natsionalna-transportna-asotsiatsiya-vsichki-transportni-firmi-shte-protestirat-v-bryuksel-otivame-optimisti.html", "text": "Имаме разрешение за 600 души на протеста в Брюксел, от 8.00 до 13.00 часа, и за 11 превозни средства. Колеги от всички транспортни фирми ще бъдат в 8.00 часа пред ЕП в Брюксел. Това каза пред журналисти Росен Димитров от Националната транспортна асоциация след среща с държавния глава Румен Радев, предаде репортер на  Агенция „Фокус“ . „Отиваме оптимисти и да постигаме успех- на заседанието на Комисията по транспорт да се гласува против определени точки от пакета, които са в защита на някои от превозвачите от стари страни членки на ЕС“, заяви той. „За момента гласовете не ни достигат, за това правим тези мероприятия. Имаме 17 гласа от 49“, коментира Росен Димитров. Попитан ще смятат ли превозвачите за победа, ако гласуването на пакета се отложи, той посочи: „Би било абсолютна демагогия ако този ЕП, който си отива след 1 месец, гласува пакет, който е в абсолютен ущърб на страна членка на ЕС“. „Протестните ни действия са категорично правилни и в защита не само на българския транспортен бранш, а и на българската държава“, обяви Димитров. „Нашата цел с подкрепата на всички институции е да презентираме правилната си позиция пред всички международни инстанции“, изтъкна той. „Оставаме с впечатление, че въпреки усилията ни и правотата на позицията ни, сме неразбрани“, каза още Росен Димитров. \r\nБиляна ИВАНОВА", "date": "2019.01.08", "title": "Росен Димитров, Национална транспортна асоциация: Всички транспортни фирми ще протестират в Брюксел, отиваме оптимисти"}
{"url": "http://www.focus-news.net/news/2019/01/08/2609844/24-vesti-ziyadin-sela-ne-e-vzel-krayno-reshenie-za-konstitutsionnite-promeni-shte-se-sreshtne-sas-zoran-zaev.html", "text": "Заинтересоваността на НАТО Македония да стане членка на Алианса и важен сегмент за регионалната стабилност е посланието, което е предал на лидера на Алианса на албанците Зиядин Села началникът на канцеларията на НАТО в Македония Зоран Янкович на срещата помежду им във вторник, предава  скопското електронно издание „24 Вести“ . \r\nНа пресконференция в парламента, Села посочи, че двамата са разговаряли и за предложените от „Алианса на албанците“ промени в Конституцията на Македония, които според него ще допринесат още повече за стабилността на държаватга и региона“. \r\n„Считаме, че е много важно Македония да стане членка на НАТО и правейки това да не повлече със себе си вътрешни проблеми, когато ще бъде в Алианса. В този контекст са и нашите предложения гражданите в Република Македония да се чувстват равни и с равни права, а не както през изминалите 30 години, когато е имало две категории граждани. За съжаление, вносителят, в случая правителството, настоява на това първото изречение в Преамбюла да започва с граждани и македонски народ и да продължава с „като дграждани и части от народа“. Никой не трябва да се страхува от равенството и справедливостта, но всички трябва да се страхуваме от компромисите, които бяха направени със Закона за амнистия и други компромиси, които бяха направени през Специализираната прокуратура“, заяви Села. \r\nНа въпрос дали партията ще подкрепи конституционните промени, ако техните предложения не бъдат приети, председателят на „Алианса на албанците“ заяви, че позицията на фракцията ще бъде обявена след няколко дни. Той потвърди, че във вторник той ще се срещне с премиера Зоран Заев, за да обсъди исканията. \r\nТой каза, че Алиансът на албанците е представил шест изменения и според него с тях не се преразглежда Охридското рамково споразумение, защото, както е посочено в Рамковото споразумение, конституциите трябва да бъдат адаптирани към нуждите на гражданите в едно общество. \r\nСела отхвърли обвиненията на вицепремиера Буяр Османи, че те, заедно с БЕСА, са спирачките на процеса на конституционни промени. \r\n„Реално тези, които проблематизираха и по някакъв начин доведоха до забавяне на този процес, е точно този, който споменахте, който беше и министърът в правителството на премиера Никола Груевски. Няма нужда той да сочи пръст на някого, защото обществеността знае кой е той лично и политическата възможност, която той представлява“, каза Села. \r\nПревод и редакция:", "date": "2019.01.08", "title": "„24 Вести“: Зиядин Села не е взел крайно решение за конституционните промени, ще се срещне със Зоран Заев"}
{"url": "http://www.focus-news.net/news/2019/01/08/2609839/afp-turtsiya-prizova-sasht-da-vzemat-dadenite-na-siriyskite-kyurdi-orazhiya.html", "text": "Във вторник Турция призова САЩ да си вземе обратно оръжията, дадени на сирийските кюрдски формирования в рамките на борбата срещу „Ислямска държава“, заяви говорителят на турския президент, цитиран от  AFP . \r\n„Очакваме всички оръжия, които бяха дадени, да бъдат отнети“, заяви Ибрахим Калън пред журналистите в Анкара след срещата си със съветника на Белия Дом по национална сигурност Джон Болтън. \r\nПревод и редакция:", "date": "2019.01.08", "title": "AFP: Турция призова САЩ да вземат дадените на сирийските кюрди оръжия"}
{"url": "http://www.focus-news.net/news/2019/01/08/2609851/rositsa-dimitrova-vik-blagoevgrad-ot-1-dekemvri-tsenata-na-vodata-za-1-kub-m-e-209-leva-s-dds.html", "text": "От 1 декември цената на водата за 1 куб. м е 2.09 лева с ДДС. Това каза на пресконференция управителят на „Водоснабдяване и канализация“ (ВиК) ЕООД - Благоевград инж. Росица Димитров, предаде репортер на  Радио „Фокус“ - Пирин . „До 1 декември комплексната цена с доставяне, отвеждане и пречистване беше 1.67 лв. От 1 декември има нова цена. Комплексната цена с ДДС е 2.09 лв.“, отбеляза Димитрова. По думите й с приемането на бизнес плана на дружеството се актуализират и цените за предоставяните услуги. „Две години и половина ние се борим нашият бизнес план да бъде съгласуван, но не се получи, тъй като Кресна и Сандански отказаха да се консолидират. Заради двете общини, област Благоевград е лишена от реализирането на големи проекти“, каза още Димитрова. \r\nЛора КАЛЧЕВА", "date": "2019.01.08", "title": "Росица Димитрова, ВиК - Благоевград: От 1 декември цената на водата за 1 куб. м е 2.09 лева с ДДС"}
{"url": "http://www.focus-news.net/news/2019/01/08/2609854/evgeniya-egova-nimh-utre-temperaturite-shte-se-povishat-po-chuvstvitelno-v-yugoiztochnite-rayoni-na-stranata-a-v-severozapadnite-shte-ostanat-vse-oshte-niski.html", "text": "Утре температурите ще се повишат по-чувствително в югоизточните райони на страната, а в северозападните ще останат все още ниски. Това каза дежурният синоптик в Националния институт по метеорология и хидрология (НИМХ) Евгения Егова в интервю за  Агенция „Фокус“  във връзка със студеното време. „Още през следващото денонощие, когато вятърът се ориентира от юг, ще се намираме и в челото на средиземноморски циклон. Температурите ще се повишат. Очакваните снеговалежи, свързани с този средиземноморски циклон, в крайните южни и източни райони на страната с повишението на температурите ще преминат в дъжд. Още утре ще се усети повишението на температурите, но по-чувствително в югоизточните райони на страната. В северозападните и западните райони температурите ще останат все още ниски“, каза Егова. По думите й още утре около обяд и преди обяд от запад ще започнат снеговалежи, които по-късно през деня в западните и планинските райони в страната ще се усилят. „До полунощ очакваме в тези райони да се образува нова снежна покривка между 5 и 10 см. За тези райони е обявено предупреждение от първа степен – жълт код за опасно време“, допълни още дежурният синоптик.  \r\nДеница КИТАНОВА Пълния текст на интервюто четете по-късно в „Мнение”", "date": "2019.01.08", "title": "Евгения Егова, НИМХ: Утре температурите ще се повишат по-чувствително в югоизточните райони на страната, а в северозападните ще останат все още ниски"}
{"url": "http://www.focus-news.net/news/2019/01/08/2609853/kyustendil-patishtata-v-oblastta-sa-prohodimi-pri-zimni-usloviya.html", "text": "Пътищата в Кюстендилска област са проходими при зимни условия. Това съобщи за  Радио „Фокус” – Кюстендил  дежурният в Областно пътно управление – Кюстендил. В равнината част пътните настилки са сухи, но във високопланинските райони има заледени участъци, които периодично се опесъчават. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. Нормално се извършва преминаването през българо-македонския пункт. \r\nВенцеслав ИЛЧЕВ", "date": "2019.01.08", "title": "Кюстендил: Пътищата в областта са проходими при зимни условия"}
{"url": "http://www.focus-news.net/news/2019/01/08/2609845/tsvetan-tsvetanov-gerb-neadekvatni-sa-povedenieto-i-pozitsiyata-na-prezidenta-rumen-radev-za-paketa-mobilnost.html", "text": "Поводът за брифинга ни е изключително недържавническата позиция на БСП и неадекватното поведение и позиция на президента Румен Радев за пакета „Мобилност“. Това каза на брифинг председателят на ПГ на ГЕРБ и зам.-председател на партията Цветан Цветанов, предаде репортер на  Агенция „Фокус“ . „Това не е нормално за генерал, който е участник в много процеси, и се предполага, че ще има смелост и раздаване за всяка битка, и ще може да обедини всички“, заяви той. „Румен Радев два дни преди гледането на пакетите в комисията по транспорт завява, че държавата ни се е провалила“, коментира Цветанов. „Корнелия Нинова имаше смелостта да заяви, че нищо не е направено от правителството и че премиерът Бойко Борисов трябва да се обади на Меркел и Макрон, за да се търси решение на този въпрос“, посочи той. „Трябва като българи да се обединим, независимо кой от кое семейство е, дори и опозиция и управляващи трябва да бъдат ръка за ръка, когато се защитават национални интереси, а не да се търси разделение на нацията“, обяви Цветан Цветанов. „Евродепутати и депутати от българския парламент ще бъдат пред ЕП, заедно с министър Желязков и превозвачите“, изтъкна той. „Протестът на превозвачите ни не е тема на партиите и политическите семейства, а е националната тема на България“, каза още Цветанов. \r\nБиляна ИВАНОВА", "date": "2019.01.08", "title": "Цветан Цветанов, ГЕРБ: Неадекватни са поведението и позицията на президента Румен Радев за пакета „Мобилност“"}
{"url": "http://www.focus-news.net/news/2019/01/08/2609852/tsvetan-tsvetanov-gerb-pitam-korneliya-ninova-koy-shte-tarsi-v-pes-sergey-stanishev-nyama-da-nameri-myasto-v-listata-im.html", "text": "Питам Корнелия Нинова кой ще търси в ПЕС - точно техният народен представител Александър Симов само преди дни заяви много ясно, че Сергей Станишев няма да намери място в листата им, защото би могъл да отблъсне много от избирателите им. Това каза на брифинг председателят на ПГ на ГЕРБ и зам.-председател на партията Цветан Цветанов, предаде репортер на  Агенция „Фокус“ . „Президентът Румен Радев е имал три срещи с Емануел Макрон, когато темата за мобилността беше актуална“, заяви той. „Тази тема дали беше поставена на дневен ред или той отчиташе само добрите двустранни отношения“, попита Цветанов. „Към 25 август 2018 година пакетът вече беше тема за правителството и за евродепутатите ни“, припомни Цветан Цветанов. „Корнелия Нинова би ли попитала Румен Радев дали на 11 ноември 2018 година е отчел необходимите теми, свързани с мобилността“, коментира той. „Не разглеждаме протеста като привилегия на която и да е политическа сила, а да бъде чут силният български глас в Брюксел“, заяви Цветанов. \r\nБиляна ИВАНОВА", "date": "2019.01.08", "title": "Цветан Цветанов, ГЕРБ: Питам Корнелия Нинова кой ще търси в ПЕС - Сергей Станишев няма да намери място в листата им"}
{"url": "http://www.focus-news.net/news/2019/01/08/2609856/sport-fernando-alonso-shte-uchastva-v-rali-dakar-prez-2020-a-godina.html", "text": "Испанецът Фернандо Алонсо ще участва в рали Дакар през 2020-а година, съобщи испанското издание Мундо Депортиво. В момента той се подготвя за участието си в 24-те часа на Льо Ман, след като прекрати кариерата си във Формула 1 в края на миналия сезон. Испанският вестник добавя, че той може също така да се включи в рали Мароко и други състезания. Алонсо е действащ шампион в Льо Ман с Тойота.", "date": "2019.01.08", "title": "Спорт: Фернандо Алонсо ще участва в рали Дакар през 2020-а година"}
{"url": "http://www.focus-news.net/news/2019/01/08/2609858/sevdalina-kovacheva-zam-kmet-na-obshtina-pernik-na-13-ti-sreshtu-14-ti-yanuari-v-pernik-shte-se-provede-avtentichnata-surva.html", "text": "София. На 13-ти срещу 14-ти януари в Перник ще се проведе автентичната „Сурва“. Това каза в интервю за седмичното предаване „Перничани-потомците на Кракра“ на  Радио „Фокус“  Севдалина Ковачева, зам.-кмет на Община Перник в сектор „Образование и култура“ . Тя добави, че именно този обичай е включен в световната листа на нематериалното културно наследство на ЮНЕСКО. Перник е мястото, където традициите са на особена почит и ревностно се пазят, а сурвакарите в пернишко, които гонят злите духове от домовете на хората в нощта на 13-ти януари е подготовка за големият фестивал „Сурва“, поясни Севдалина Ковачева и добави, че в тази нощ хората не спят и чакат с нетърпение сурвакарите, за да ги гостят с домашни автентични гозби.  „В десетки села се пали сурвакарски огън и сурвакарските групи преминават през населеното място, за да изгонят злото. Специално за този празник хората се връщат в селата от други населени места, в които живеят, и дори от чужбина. Само и само да сложат маските и да се включат в групата в нощта на 13-и срещу 14-и. Именно това е магията на „Сурва“, а сурвакарите са живите пазители на този невероятен и колоритен обичай“, поясни тя. Севдалина Ковачева каза още, че следващата седмица ще стартира и детската маскарадна щафета, в която ще се включват всички детски градини в Перник, а децата изработват сурвакарски маски. Зам.-кметът добави, че в изработката на маските, майсторите влагат много време и енергия. Те са правят от най-различни материали, като дърво, пера или кожа, каза Севдалина Ковачева и допълни, че често маските са доста високи, а някои от тях достигат до 2 метра и изобразяват фантастични животни. . Смята се, че колкото по-страшни са маските, толкова по-голяма е тяхната сила срещу злото, каза още Ковачева. \r\nСимона ПЕТРОВА", "date": "2019.01.08", "title": "Севдалина Ковачева, зам.-кмет на Община Перник: На 13-ти срещу 14-ти януари в Перник ще се проведе автентичната „Сурва“"}
{"url": "http://www.focus-news.net/news/2019/01/08/2609855/veliko-tarnovo-okolo-10-sm-e-snezhnata-pokrivka-v-grada-zaledenite-uchastatsi-se-obrabotvat.html", "text": "Около 10 см е снежната покривка в центъра на Велико Търново. Уличната мрежа е почистена, а заледените участъци се обработват, предаде репортер на  Радио „Фокус“ – Велико Търново . Опесъчаване се извършва непрекъснато. Гражданите се оплакват от заледени участъци и хлъзгави пешеходни пътеки. От Общината припомнят, че съгласно Наредбата за опазване на околната среда собствениците, наемателите и ползвателите на жилищни и офис-сгради, на магазини и други търговски обекти са длъжни сами да премахнат снега от прилежащите тротоарни площи. Жителите на Велико Търново и населените места могат да подават сигнали за необходимост от снегопочистване и предприемане на мерки на телефон 062/619102. \r\nТрафикът в града е натоварен. По възловите кръстовища са се образували задръствания. Колони от автомобили има на кръстовищата пред Съдебната палата и пред сградата на Пощата, както и на пътен възел „Качица“. \r\nДвижението по основните пътни артерии в областта се извършва при нормални за сезона условия. Настилките са заснежени и хлъзгави, но проходими при зимни условия. Екипи на Областното пътно управление почистват основните пътища и извършват опесъчаване. Органите на реда призовават шофьорите да карат внимателно и със съобразена скорост. \r\nНадежда КРЪСТЕВА", "date": "2019.01.08", "title": "Велико Търново: Около 10 см е снежната покривка в града, заледените участъци се обработват"}
{"url": "http://www.focus-news.net/news/2019/01/08/2609857/margarita-peeva-prirodozashtitnik-prez-zimniya-sezon-se-uvelichavat-sluchaite-na-zhivotni-izpadnali-v-beda.html", "text": "През зимния сезон се увеличават случаите на животни, изпаднали в беда. Това каза за  Радио „Фокус“ – Бургас  природозащитникът Маргарита Пеева. По думите ѝ в този период най-чести улични животни биват прегазени от автомобили, като причините за това са няколко. „Основната са хлъзгавите пътища, дългият спирачен път и трудността при спиране. Когато на пътя излезе улично животно в тези обстоятелства, водачът трудно би могъл да спре автомобила, без да нанесе щети. Изводът е, че е необходимо внимателно шофиране по време на зимните дни, за да не се достига до подобни неприятности“, обясни Пеева и добави, че друга причина за инцидентите с уличните животни е свързана с голямата продължителност на тъмната част на денонощието през зимата, която животните използват, за да търсят храна.  \r\n„Друга важна причина, специфична за котките, е размножителният им период, който продължава през месеците февруари и март. Тогава те са водени от нагона си за размножаване и стават слепи за случващото се наоколо – за движещ се насреща автомобил, например“, допълни още природозащитникът. По думите ѝ в зимните месеци чести са случаите на котки, нощуващи между калника и гумата на автомобила. „Шофьорите трябва да бъдат много внимателни преди потегляне. Топлотата на автомобила провокира котките да се крият там. Това е опасно за малките котенца, които от страх или неразбиране, въпреки запалването на двигателя, остават там“, каза още Пеева. \r\nМария ПОПЧЕВА", "date": "2019.01.08", "title": "Маргарита Пеева, природозащитник: През зимния сезон се увеличават случаите на животни, изпаднали в беда"}
{"url": "http://www.focus-news.net/news/2019/01/08/2609860/albena-ralcheva-ritualna-zala-varna-s-blizo-120-poveche-sa-sklyuchenite-brakove-v-grada-prez-2018-godina-v-sravnenie-s-predhodnata.html", "text": "През 2018 година в Ритуалната зала във Варна са сключени с около 120 брака повече в сравнение с предходната 2017 г. Това каза в интервю за  Радио „Фокус“ – Варна  Албена Ралчева, организатор на венчавки в в Ритуалната зала. По думите й през миналата година почти 1500 двойки са си казали заветното „да“ в града.  \r\nРалчева отбеляза също, че първата сватба за тази година се е състояла на 4 януари, но вече има записвания за венчавки за всеки ден от седмицата. Според нея във Варна смесените бракове вече са обичайни и все повече двойки, в които единият или и двамата младоженци са чужденци, избират да се бракосъчетаят в Ритуалната зала. Албена Ралчева посочи, че сред тях има много англичани, германци, но и представители на по-екзотични за нас държави, като такава е била сватбата на българин, който се е венчал през миналата година за своята египетска любима. \r\nДиана СТОЕВА", "date": "2019.01.08", "title": "Албена Ралчева: Ритуална зала - Варна: С близо 120 повече са сключените бракове в града през 2018 година в сравнение с предходната"}
{"url": "http://www.focus-news.net/news/2019/01/08/2609843/poslednata-grupa-na-27-ata-natsionalna-antarkticheska-ekspeditsiya-shte-zamine-za-ostrov-livingstan-na-9-yanuari.html", "text": "На 9 януари 2019 г. от Терминал 2 на летище „София\" с полет за Рим в 19.05 часа заминава последната група на 27-ата Национална антарктическа експедиция. Това съобщиха от  Българския антарктически институт . Това са геодезистът Олег Василев, логистиците Драгомир Матеев, Павел Григоров, Цветан Паров, геологът д-р Камен Бонев и лекарят д-р Тодор Шамов. В Рим групата се разделя – първите трима продължават за Буенос Айрес и Ушуайа, а останалите за Сантяго де Чили и Пунта Аренас, като отново ще се срещнат в Българската полярна станция „Св. Кл. Охридски“ на остров Ливингстън. \r\nНякъде над Атлантическия океан двете групи ще се разминат във въздуха с ръководителя на експедицията и директор на Българския антарктически институт проф. Христо Пимпирев, който заедно с журналистката Мария Чернева и логистика Христо Дойков се завръща в София на 10 януари в 12.50 часа с полет от Рим. \r\nПаралелно по сателитния телефон командирът на базата Йордан Тодоров съобщи, че всички са в добро здраве, изпълняват строителната и научна програми по график и очакват с нетърпение новото попълнение.", "date": "2019.01.08", "title": "Последната група на 27-ата Национална антарктическа експедиция ще замине за остров Ливингстън на 9 януари"}
{"url": "http://www.focus-news.net/news/2019/01/08/2609864/toplofikatsiya-sofiya-vazstanovi-toplopodavaneto-kam-klientite-v-tsentralna-gradska-chast-na-stolitsata.html", "text": "„Топлофикация София” възстанови топлоподаването към клиентите в централна градска част. Това съобщиха от пресцентъра на  „Топлофикация София” ЕАД . В ранния следобед беше възстановено и отоплението на засегнатите от пробиви по топлопреносната мрежа 7 сгради в кв. „Иван Вазов“ и 5 сгради в кв. „Бели брези“.", "date": "2019.01.08", "title": "„Топлофикация София” възстанови топлоподаването към клиентите в централна градска част на столицата"}
{"url": "http://www.focus-news.net/news/2019/01/08/2609863/kyustendil-normalno-se-osashtestvyava-preminavaneto-na-avtomobili-prez-gkpp-gyueshevo-patyat-e-prohodim-pri-zimni-usloviya.html", "text": "Нормално се осъществява преминаването на автомобили през ГКПП „Гюешево”, пътят е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Пътните настилки на места са заледени, но опесъчени. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.01.08", "title": "Кюстендил: Нормално се осъществява преминаването на автомобили през ГКПП „Гюешево”, пътят е проходим при зимни условия"}
{"url": "http://www.focus-news.net/news/2019/01/08/2609865/alsat-m-makedoniya-ohridskoto-ezero-se-zaledi-zaradi-studovete.html", "text": "Ниските температури, които достигнаха и до -15 градуса, доведоха до заледяване на крайбрежните и по-плитките части на Охридското езеро край Охрид и Струга. Във вторник сутринта замръзна и част от канала Стденчишта, който е естествено свързан с езерото и където продължават да се намират големи количества риба уклей, предава  скопският телевизионен канал „Алсат – М“ . \r\nДебелият слой лед във водата беше интересен за езерните птици, които се наслаждаваха на рядката възможност, а случайните минувачи спираха и заснемаха тази необикновена гледка. Това явление е необичайно за Охридското езеро, което се заледява много рядко. Последният случай е бил преди две години, когато също температурите бяха много ниски, което доведе до заледяване на части от езерото край Струга и Охрид. \r\n„Имало е и други години като тази. Преди 10 или 15 години или повече. В Подмолие бяха заледени и по 7-8 метра от езерото по цялото крайбрежие. Тази година със сигурност няма да бъде последната, когато езерото е замръзнало. Тази сутрин бяха измерени -13 градуса и наистина беше много студено, а хората тук казаха, че са слагали одеяла под вратите заради студа. Езерото не замръзва всяка година“, казва един гражданин на Охрид. \r\nПревод и редакция:", "date": "2019.01.08", "title": "„Алсат – М“ (Македония): Охридското езеро се заледи заради студовете"}
{"url": "http://www.focus-news.net/news/2019/01/08/2609859/gen-konstantin-popov-gerb-ako-izborat-ni-e-f-16-balgariya-shte-ima-nay-moderniya-i-nay-boesposobniya-samolet-v-iztochnata-chast-na-evropa.html", "text": "F-16 е прекрасен самолет, ако след време вземем решение, че това е нашият избор и ратифицираме съответния договор с правителството на САЩ България ще има най-модерния и най-боеспособния самолет в източната част на Европа, в НАТО. Това каза на брифинг председателят на Комисията по отбрана и депутат от ПГ на ГЕРБ ген. Константин Попов за процедурата по придобиване на нов тип боен самолет, предаде репортер на  Агенция „Фокус“ . „Трябва да отдадем значимото на правителството, на премиера Борисов за смелостта да придвижат нещата напред, да вземат отношение, да застанат зад модернизацията на Българската армия и зад бъдещето й“, заяви той. „България има нужда от нов тип самолет. Това, което предлага правителството е прекрасно. Няма нужда да правя реклама на F-16 или на друг тип самолет. Всеки има своите добри и слаби страни, в предложението се виждат“, посочи ген. Попов. „Понеже много широко се използва думата лобизъм. Лобизъм това е да окажеш неформален натиск за вземане на конкретно политическо решение, а решението определено е политическо“, коментира той. „Няма как министъра на отбраната, министрите от МС, министър- председателя, НС, да подпишат с вързани ръце това, което им се предлага. Това са техните отговорности и задължения и те са много тежки“, обясни Попов. „Войната е продължение на политиката с други средства. Как тогава да бъде чисто експертно решението?“, попита той. „Тежката дума я има, хората работиха интензивно и дадоха своето мнение и становище. Всичко това е за да се ориентират тези, които взимат решението и да вземат по-правилната позиция“, уточни Константин Попов. „Има разработена методика от военните експерти. Има разработен математически модел, който е прекрасен. Трябва да си признаем, че не е съвършен. Можем да разработим още по-съвършен, но кога ще достигнем това съвършенство, надали ще е скоро“, поясни той. „Ние сме безкрайно открити, кажете ми кой друг проект е разработен така че да мине един път през НС, сега евентуално втори път, и да се ратифицира от НС“, обърна внимание ген. Попов. „Какво предлагат от БСП- да се спре процедурата ли? Нямало да гласуват „за“ нея, не е ясно каква е алтернативата? Да се върнем 10 години назад и пак да започнем ли?, попита той. \r\nБиляна ИВАНОВА", "date": "2019.01.08", "title": "Ген. Константин Попов, ГЕРБ: Ако изборът ни е F-16, България ще има най-модерния и най-боеспособния самолет в източната част на Европа"}
{"url": "http://www.focus-news.net/news/2019/01/08/2609867/smolyan-zaledeni-na-mesta-sa-patishtata-v-rodopite-nastilkite-sa-obraboteni.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е ясно, а температурите навсякъде са отрицателни. Пътните настилки са заснежени и заледени на места, но са обработени с пясък и сол. Няма въведени ограничения по републиканските пътища в областта. Повишена е опасността от падащи камъни по пътищата в региона, затова водачите трябва да шофират с повишено внимание и съобразена скорост. През деня не се получавани сигнали за инциденти по пътищата в област Смолян. Заради ремонтни дейности е въведена временна организация на движението за безопасност на пътя по път II-86, в участъка Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272 движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки по централните улици са мокри, но са обработени срещу заледяване. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.08", "title": "Смолян: Заледени на места са пътищата в Родопите, настилките са обработени"}
{"url": "http://www.focus-news.net/news/2019/01/08/2609870/veliko-tarnovo-turisticheski-informatsionen-tsentar-shte-bade-otkrit-v-svishtov-v-ramkite-na-alekovite-dni.html", "text": "Туристически информационен център ще бъде открит в Свищов в рамките на Алековите дни. Това съобщи за  Радио „Фокус“ – Велико Търново  Росен Маринов, директор на Дирекция „Култура и културно наследство“ в Община Свищов. Това ще се случи на 11 януари от 16.30 часа. Поканена да се включи в церемонията е министъра на туризма Николина Ангелкова.  \r\n„Избрахме да открием този център именно в рамките на Алековите дни, защото както всички знаем Алеко Константинов е основоположникът на организирания туризъм у нас“, поясни Росен Маринов. Програмата за Алековите дни продължава с традиционното факелно шествие от 17.00 часа, което ще се проведе от Къщата музей на Алеко Константинов до паметника на Алеко в Градската градина. Там кметът на Община Свищов Генчо Генчев ще произнесе празнично слово. Всички гости и граждани ще имат възможността да се поклонят пред паметника на Алеко Константинов и да поднесат венци и цветя в знак на преклонение. \r\nОт 18.00 часа в салона на Първо българско народно читалище „Еленка и Кирил Д. Аврамови“ ще има празничен концерт на Държавна опера – Русе. Средствата от продажбата на билетите за него ще бъдат вложени в преиздаването на прототипното издание на книгата „Бай Ганьо“ от Алеко Константинов. \r\nЛуиза ТРАНЧЕВА", "date": "2019.01.08", "title": "Велико Търново: Туристически информационен център ще бъде открит в Свищов в рамките на Алековите дни"}
{"url": "http://www.focus-news.net/news/2019/01/08/2609868/burgas-prohodimi-pri-zimni-usloviya-sa-patishtata-v-oblastta-nastilkite-sa-obraboteni.html", "text": "В Южната част от областта пътищата са обработени и опесъчени, съобщиха за  Радио „Фокус“ – Бургас  от Областно пътно управление. Пътищата са сухи и нормално проходими в останалата част, видимостта е добра. До 11 януари 2019 г. важи ограничение по пътя Обзор – Слънчев бряг от км 180+000 до км 202+000, където движението трябва да се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. В града движението е натоварено по някои участъци. Интензивен е трафикът по улиците „Цар Симеон“, „Иван Вазов“, „Цар Петър“, „Христо Ботев“ и „Генерал Гурко“. Натоварено е движението в района на Новата поща, по бул. „Стефан Стамболов“ в района на бургаска болница, по бул. „Никола Петков“ и бул. „Яким Якимов“. Водачите да се движат с повишено внимание и съобразена скорост и по бул. „Захари Стоянов“ в посока жк. „Меден Рудник“, където движението също е натоварено. \r\nДеница ДИМИТРОВА", "date": "2019.01.08", "title": "Бургас: Проходими при зимни условия са пътищата в областта, настилките са обработени"}
{"url": "http://www.focus-news.net/news/2019/01/08/2609861/redzhep-taiyp-erdogan-borbata-na-siriyskite-kyurdi-sreshtu-islyamska-darzhava-e-edna-ogromna-lazha.html", "text": "„Много скоро“ Турция ще предприеме действия за ликвидирането на терористите на сирийска територия, заяви президентът на страната Реджеп Таийп Ердоган във вторник, цитиран от  електронното издание на вестник Yeni Safak . \r\nАнкара не може да приеме скорошните коментари на съветника по национална сигурност на Белия Дом Джон Болтън, че Турция трябва да се съгласи да защитава „кюрдските съюзници“ на Вашингтон в Сирия, подчерта турският лидер. \r\nВ изказване пред депутатите от управляващата „Партия на справедливостта и развитието“ в парламента на Турция, той посочи, че Болтън е направил „сериозна грешка“ като е поставил нови условия за изтеглянето на САЩ от Сирия и че Турция никога няма да направи компромис по въпроса за терористите от сирийските кюрдски „Отряди за народна самоотбрана“. \r\n„Твърденията, че Турция се цели в сирийските кюрди са непочтени, грозни, вулгарни и клеветнически“, заяви Ердоган. \r\nИзданието припомня, че в неделя Болтън каза, че САЩ няма да изтеглят войските си от Североизточна Сирия, докато турското правителство не гарантира, че няма да атакува \"кюрдски бойци\", имайки предвид терористичната група YPG/PKK. \r\nВ продължаващата 30 години въоръжена кампания на ПКК срещу Анкара са загинали повече от 40 хиляди души, припомня вестникът и посочва, че ОНС са сирийската издънка на ПКК. \r\nАнкара обяви, че планира трета контратерористична операция в Сирия срещу кюрдските формирования. \r\nЕрдоган пък подчерта, че Турция е решена да елиминира „терористичния коридор“ в Северна Сирия, като добави, че Турция не прави разлика между терористичните групировки. \r\n„За Турция няма разлика между ПКК, ОНС, ПДЕ (Партията на демократическото единство) и „Ислямска държава“, обясни президентът. \r\n„Борбата на ОНС срещу „Ислямска държава“ е една огромна лъжа“, добави той. \r\nТой каза, че подготовката на Турция за изкореняване на „Ислямска държава“ в Северна Сирия  \r\n„заедно с други терористични организации е в ход“. \r\n„Много скоро ще действаме, за да неутрализираме терористичните групировки в Сирия. И ще елиминираме други терористични групи, които биха могли да ни попречат да направим това\", добави Ердоган. \r\nТой каза, че Турция винаги е уважавала съюзниците си, като добави, че страната му очаква същото отношение от своите съюзници. \r\nПревод и редакция:", "date": "2019.01.08", "title": "Реджеп Таийп Ердоган: Борбата на сирийските кюрди срещу \"Ислямска държава\" е една огромна лъжа"}
{"url": "http://www.focus-news.net/news/2019/01/08/2609872/borislav-zamfirov-zam-kmet-na-svishtov-tsyaloto-rakovodstvo-na-obshtinata-raboti-za-zapazvane-na-traditsiite-i-balgarshtinata.html", "text": "Ръководството на Община Свищов и целия екип на администрацията работят активно за запазване на традициите и българщината. Това съобщи в ефира на  Радио „Фокус“ – Велико Търново  зам.-кметът Борислав Замфиров. Като примери той даде организирането на различни чествания в града, свързани с християнски или исторически празници. Той посочи, че се обмисля обогатяване на програмата за Йордановден. „Искаме да привлечем повече хора, които ще скочат за Богоявленския кръст и евентуално да организираме Богоявленско шествие, което да е в центъра на града. При нас не е удачно това шествие да е от църквата до мястото, където се хвърля кръста, както го правят на другите места, защото при нас това разстояние е от 5 км“, обясни още зам.-кметът. Той допълни, че предстои и честване на 70-ия юбилей на спортното дружество „Академик“, създадено през 1949 година. \r\nЛуиза ТРАНЧЕВА", "date": "2019.01.08", "title": "Борислав Замфиров, зам.-кмет на Свищов: Цялото ръководство на Общината работи за запазване на традициите и българщината"}
{"url": "http://www.focus-news.net/news/2019/01/08/2609866/d-r-iliya-valev-etnograf-babinden-ima-drevnotrakiyski-koreni-i-zatvarya-tsikal-ot-praznitsi-svarzani-s-prechistvashtata-sila-na-vodata.html", "text": "Празникът Бабинден има древнотракийски корени. Това каза за  Радио „Фокус“ – Велико Търново  д-р Илия Вълев, етнограф в Регионалния исторически музей във Велико Търново. Той посочи, че празникът е предхристиянски. Той има чисто народностен характер и не е свързан нито с църковно православни чествания, нито с държавнически такива. Произходът му е от древна Тракия. Бабинден затваря цикъл от празници, свързани с пречистващата сила на водата. Д-р Илия Вълев припомни, че на Йордановден се кръщава водата, на Ивановден се къпят булките и младоженците, а на Бабинден ритуално се измива бабата, която бабува в селището. „Това е бабата, която е помагала при раждането на децата. Едно време е нямало акушерки със специално медицинско образование. Така наречената баба, т.е. специална жена, която е била посветена в ритуалните практика и е знаела как по най-безболезнен начин да изроди бебе, е практикувала тази дейност. Тази жена е била на особена почит в селището“, посочи д-р Илия Вълев. \r\nНадежда КРЪСТЕВА", "date": "2019.01.08", "title": "Д-р Илия Вълев, етнограф: Бабинден има древнотракийски корени и затваря цикъл от празници, свързани с пречистващата сила на водата"}
{"url": "http://www.focus-news.net/news/2019/01/08/2609877/d-r-galina-hristova-pediatar-vazrastovata-grupa-do-6-7-godini-e-edna-ot-podatlivite-na-virusni-infektsii.html", "text": "Възрастовата група до 6-7 години е една от податливите на вирусни инфекции. Това каза в интервю за  Радио „Фокус“ – Варна  д-р Галина Христова, педиатър във Варна. Според нея децата в ранна възраст са податливи на вирусни и грипни инфекции, защото те все още нямат изградена силна имунна система. „Възрастовата група до 6-7 години е една от податливите на вирусни инфекции и сезонния грип, защото имунната система на децата в тази възраст е по-слаба, по-податлива и по-неустойчива на влиянието на тези причинители на заболявания. Затова и децата боледуват по-често – сред 4 пъти годишно в тази възрастова група“, обясни д-р Галина Христова. По думите й, още един фактор, който влияе на заболеваемостта в децата, са хроничните заболявания. При децата най-често заразяването става по въздушно-капков път, обясни още тя. „Най-често заразяването става при контакт с болен, който чрез кашлицата или кихането отделя микрокапчици вода, които съдържат и причинителите на най-честите сезонни вирусни заболявания. Това става при близък контакт, при престояване по-продължително време в затворено помещения“, съобщи д-р Галина Христова. Според нея още един от начините, по които се пренасят зарази, е чрез покупки и вещи пренасяни от външни места. \r\nБояна АТАНАСОВА", "date": "2019.01.08", "title": "Д-р Галина Христова, педиатър: Възрастовата група до 6-7 години е една от податливите на вирусни инфекции"}
{"url": "http://www.focus-news.net/news/2019/01/08/2609876/d-r-lyubcho-tatarchev-pred-d-r-hristo-tatarchev-nikoga-ne-e-stoyal-vaprosat-za-negovata-natsionalnost.html", "text": "Пред д-р Христо Татарчев никога не е стоял въпросът за неговата националност. Това каза д-р Любчо Татарчев за предаването „Добър ден“ на  Радио „Фокус“ , правнук на основателя на ВМОРО д-р Христо Татарчев. По думите му първоначалната идея на д-р Христо Татарчев при създаването на организацията е била Македония да получи автономия и след това да бъде анексирана към България. „Той сам осъзнава, че е много трудно Македония да бъде анексирана веднага към България. Великите сили не го позволяват - от една страна, а от друга - съседните балкански държави“, каза Любчо Татарчев и допълни, че прадядо му вижда свободата в Швейцария и Германия, където учи, и иска същото и за държавата, в която живее. „За съжаление неговото желание - Македония свободна в рамките на Република България, все още не е осъществено“, коментира д-р Любчо Татарчев. Той подчерта, че както пред прадядо му, така и за хората, които създават ВМОРО, никога не е стоял въпросът за тяхната националност. „Той е възпитаван в духа на българщината, всичко би направил за България и за Македония“, каза  д-р Любчо Татарчев. По думите му освен прадядо му и други от рода Татарчеви са били в затвора точно заради българщината, която са носили в сърцата си.  \r\nРосица АНГЕЛОВА Цялото интервю четете по-късно в „Мнение“", "date": "2019.01.08", "title": "Д-р Любчо Татарчев: Пред д-р Христо Татарчев никога не е стоял въпросът за неговата националност"}
{"url": "http://www.focus-news.net/news/2019/01/08/2609869/plovdiv-prokuraturata-iska-postoyanen-arest-za-dvamata-tsigani-koito-nanesoha-poboy-na-voennosluzhesht-v-selo-voyvodinovo.html", "text": "Прокуратурата ще иска от съда налагане на най-тежката мярка за неотклонение - „задържане под стража”, спрямо двамата цигани, които нападнаха и нанесоха побой на военнослужещ от Специалните сили в село Войводиново. Това съобщи на брифинг районният прокурор на Пловдив Чавдар Грошев, предаде репортер на  Радио „Фокус” - Пловдив . Искането ще бъде внесено в съда след изтичане на 72-часовата мярка на задържане на двамата нападатели на военнослужещия на 10 януари. Първоначално Прокуратурата образува бързо производство спрямо двете лица на 6 януари, като им беше повдигнато обвинение за нанасяне на лека телесна повреда по хулигански подбуди. След като е била изготвена съдебно-медицинска експертиза, обвиненията вече ще бъдат за нанасяне на средна телесна повреда. Разпитани са няколко свидетели, иззет е и запис от видеокамера, който обаче не обхваща цялата ситуация. „До момента няма установен пряк очевидец на това какво се е случило в началото”, каза прокурор Грошев. По думите му има известни разминавания между показанията. Установено е, че около 1.20 часа пострадалият се е връщал от Пловдив, където е военнослужещ в 68-ма бригада Специални сили. Той е бил с лекия си автомобил, като на кръстовище в село Войводиново двамата извършители преминават пред него. „Твърденията на пострадалия са, че те са го напсували. Същият спира автомобила, връща се и започват пререкания между тях. За съжаление камерата не е била насочена така, че да обхване всички действия, но се вижда как има блъскане между тях и двамата започват да го налагат, а той се опитва да се защитава”, разказа прокурор Чавдар Грошев. По военнослужещия са нанесени множество удари, вследствие на които е спукана яблъчна кост. \r\nЗаконът предвижда наказание от 2 до 10 години лишаване от свобода за това престъпление. Тъй като единият от двамата цигани е непълнолетен, за него наказанието се редуцира на три години лишаване от свобода. „Двамата не се признават за виновни, твърдят че са били нападнати, като пострадалият е посегнал и ударил по-големия от тях, след което двамата са му нанесли побой”, каза още прокурор Грошев. \r\nНе е имало други участници в нападението, които да са нанасяли удари по пострадалия. Разследването продължава. Впоследствие са установени свидетели, които са видели как двамата нападатели нанасят удари по военнослужещия. \r\nЦветана ТОНЧЕВА", "date": "2019.01.08", "title": "Пловдив: Прокуратурата иска постоянен арест за двамата цигани, които нанесоха побой на военнослужещ в село Войводиново"}
{"url": "http://www.focus-news.net/news/2019/01/08/2609878/blagoevgrad-patishtata-na-teritoriyata-na-oblastta-sa-prohodimi-pri-zimni-usloviya.html", "text": "Пътищата на територията на Благоевградска област са проходими при зимни условия. Това каза за  Радио „Фокус“ – Пирин  дежурният служител в Областно пътно управление – Благоевград. Пътните настилки са предимно сухи, но на места има заледени участъци, поради което се извършва непрестанна обработка със смеси срещу заледяване. През деня не са регистрирани инциденти, обстановката е била спокойна. Няма въведени ограничения за движението по пътищата в Благоевградска област. Трафикът по автомагистрала „Струма“, главен път Е-79 и второкласен път 19 Симитли – Гоце Делчев в областта е обичайно натоварен за делничен ден. Не се извършват ремонтни дейности. Повишена е опасността от падащи камъни през зимния сезон в Кресненското дефиле и в района на местността „Предел“. \r\nЛивия НИНОВА", "date": "2019.01.08", "title": "Благоевград: Пътищата на територията на областта са проходими при зимни условия"}
{"url": "http://www.focus-news.net/news/2019/01/08/2609879/sport-barselona-privleche-mladezhki-natsional-na-frantsiya.html", "text": "Барселона обяви официално, че е подписала договор с младежкия национал на Франция Жан-Клер Тодибо от Тулуза. Предварителният договор на таланта с каталунците влиза в сила на 1 юли, като дотогава той ще остане в досегашния си отбор. От началото на сезона той има 10 мача за клуба, в които е отбелязал 1 гол. Барселона се е преборила за подписа му с редица европейски отбори, сред които Пари Сен Жермен, Ювентус и Наполи.", "date": "2019.01.08", "title": "Спорт: Барселона привлече младежки национал на Франция"}
{"url": "http://www.focus-news.net/news/2019/01/08/2609880/varna-nay-niskata-temperatura-za-datata-8-yanuari-v-grada-e-bila-izmerena-prez-1947-godina-minus-152.html", "text": "Най-ниската температура за датата 8 януари във Варна е била измерена през 1947 година – минус 15.2°. Това съобщи за  Радио „Фокус“ – Варна  дежурният синоптик в Националния институт по метеорология и хидрология, филиал „Варна“. Според статистиката на института най-високата температура за датата 8 януари във града е била регистрирана през 2001 година – 18.5°. \r\nСпоред прогнозата за времето на Националния институт по метеорология и хидрология, филиал „Варна“, през нощта ще се заоблачи и през деня на 9 януари ще има по-често значителна облачност с временни разкъсвания. Привечер от юг ще започнат валежи от дъжд и сняг, като в местата със снежна покривка и валежи от дъжд са възможни поледици. Вятърът от юг-югозапад ще се усилва, следобед ще се обърне от юг-югоизток, по крайбрежието временно ще е силен. Минималните температури все още ще са ниски – между минус 8 и минус 3 градуса, но през деня ще нахлува по-топъл въздух и максималните ще се повишат до 2-7 градуса. За Варна минималната температура ще е минус 2, а максималната - 6 градуса. Вълнението на морето ще е 2-3 бала, а привечер около носовете и в открито море ще се усили до 4 бала. \r\nМарияна ВАЛЕНТИНОВА", "date": "2019.01.08", "title": "Варна: Най-ниската температура за датата 8 януари в града е била измерена през 1947 година – минус 15.2°"}
{"url": "http://www.focus-news.net/news/2019/01/08/2609873/varna-nad-1-400-detsa-uchastvat-v-grupite-po-pravoslavie-razkriti-v-uchilishta-i-detski-gradini-v-grada.html", "text": "Над 1 400 деца участват в групите по православие, разкрити през настоящата учебна година в училища и детски градини във Варна. Това каза за  Радио „Фокус“ – Варна  Венцеслава Генова, началник на Регионалното управление на образованието във Варна. „Това е една добра инициатива на Регионалното управление на образованието, съвместно с детските градини, училищата, детския комплекс и Варненска и Великопреславска митрополия, която е свързана с разкриването на групи по православие и религия за преподаване на ценности – морални и нравствени. В училищата имаме изградени 28 групи на база подадени доброволно заявления от родителите. 21 групи са разкрити в детски градини и 40 групи в Центъра за подкрепа на личностното развитие – Обединен детски комплекс - Варна“, добави Венцеслава Генова. 89-те групи се водят от 12 богослови и 8 учители – начални и по история. „Обхванати са общо 1 430 ученици и в седмицата на християнското семейство те участваха в различни изяви“, каза още Венцеслава Генова. \r\nМарияна ВАЛЕНТИНОВА", "date": "2019.01.08", "title": "Варна: Над 1 400 деца участват в групите по православие, разкрити в училища и детски градини в града"}
{"url": "http://www.focus-news.net/news/2019/01/08/2609874/ria-novosti-zanesoha-tomosa-za-avtokefaliya-ot-kiev-v-istanbul-za-podpisi.html", "text": "Томосът за автокефалия на „новата украинска църква“ бе занесен в Истанбул за подпис от архиереите на „Константинополската патриаршия“, съобщи прессекретарят на „новата църква“ Иван Сидор, предава  РИА Новости . \r\n„Томосът, който ни предадоха и който вчера бе внесен в храма Света София, е действителен, на него има подпис на Вселенския патриарх Вартоломей, но, съгласно процедурата, там трябва да бъдат и подписите на архиереите, които участват в Синода на Константинополската патриаршия“, отбеляза представителят на „новата църква“ в ефира на ТВ канала „Прямой“. \r\nПо неговите думи, липсата на подписи е „технически въпрос“. \r\nКакто заяви Сидор, най-вероятно, томосът ще бъде върнат в Украйна веднага след подписването му от архиереите на 9 януари, „за да няма никакви разговори“. \r\nДокументът ще се съхранява в Киев, но решението къде конкретно, все още не е взето. Сидор не изключва, томосът да бъде даден за съхранение в Трапезния храм на историко-културния резерват „София Киевска“. \r\nПревод и редакция:", "date": "2019.01.08", "title": "РИА Новости: Занесоха томоса за автокефалия от Киев в Истанбул за подписи"}
{"url": "http://www.focus-news.net/news/2019/01/08/2609871/rositsa-topalova-etnografski-muzey-burgas-na-babinden-vsyaka-zhena-koyato-e-rodila-prez-godinata-otiva-v-doma-na-babata-koyato-i-e-pomognala-v-razhdaneto-za-da-ya-pochete.html", "text": "На Бабинден всяка жена, която е родила през годината, отива в дома на бабата, която и е помогнала в раждането, за да я почете. Това каза за  Радио „Фокус“ – Бургас  Росица Топалова от Етнографския музей в Бургас. По думите ѝ бабата помага при раждането на децата. „Всяка жена носи бакър или гърне с топла вода, китка босилек или здравец, сапун, шише ракия и 2 кърпи. Още щом влезе при възрастната жена, първо ѝ полива от донесената топла вода в дървено корито, където се къпе за първи път бебето“, добави Топалова. Етнологът обясни, че бабата хваща с две ръце донесения сапун и жената изсипва наведнъж цялата топла вода, за да може следващите ѝ деца да се раждат бързо и лесно. По думите ѝ това е ритуал, който имитира лесното раждане. „Бабата дава на жената червена вълна и залък от прясно изпечен хляб или пита. Жената натопява залъка в сол, като трябва много лесно и бързо да го глътне, без да го дъвче. Този обичай се прави с пожеланието жената да ражда лесно следващите си деца\", каза още тя. Топалова добави, че след това бабата изхвърля мръсната вода на двора върху  трендафила, за да може детето да бъде здраво и червено като цветето. Бабата избърсва лицето и ръцете си с китката здравец и попива ръцете си с кърпата. „Дори някъде е прието бабата да избърше мокрите си ръце с гръдната част на сукмана на младата жена. След това жената се прибира в своя дом и приготвя специално за случая баница, кокошка и всякакви гозби. Към обяд отново се отива в дома на бабата акушерка и там се събират всички. Става едно голямо празненство с изключително голяма трапеза, като за тази гощавка бабата изнася ракия и приготвени от нея ракиени мезета, а мъжете не се допускат до това празненство“, посочи още Росица Топалова. Тя добави, че бабата приготвя бял и червен конец, за да расте детето здраво, като много често тя му дарява и чорапи, риза и пробита сребърна паричка, която е вързана на мартеничен конец и е пожелание за здраве, както е здрав и метала на монетата. \r\nМария КУРТЕВА", "date": "2019.01.08", "title": "Росица Топалова, Етнографски музей – Бургас: На Бабинден всяка жена, която е родила през годината, отива в дома на бабата, която и е помогнала в раждането, за да я почете"}
{"url": "http://www.focus-news.net/news/2019/01/08/2609882/varna-patnik-v-avtobus-e-postradal-pri-paten-intsident-v-grada.html", "text": "Пътник в автобус е пострадал при пътен инцидент във Варна. Това съобщиха за  Радио „Фокус“ – Варна  от „Пътна полиция“. Пострадалият е с контузия на гръден кош и след оказана медицинска помощ е освободен за домашно лечение.  \r\nОбщо 5 инцидента са обслужили екипите на „Пътна полиция“ във Варна от началото на деня. При останалите инциденти са нанесени само материални щети по автомобилите. Към момента няма данни за регистрирани произшествия, които да затрудняват движението. Всички светофарни уредби функционират нормално. Автобусите на градския транспорт се движат по разписание. \r\nМарияна ВАЛЕНТИНОВА", "date": "2019.01.08", "title": "Варна: Пътник в автобус е пострадал при пътен инцидент в града"}
{"url": "http://www.focus-news.net/news/2019/01/08/2609884/aktsenti-v-sutreshniya-blok-dobro-utro-balgariya-po-radio-fokus-na-9-yanuari.html", "text": "Националният институт по метеорология и хидрология (НИМХ) стартира проект, свързан със замърсяването на въздуха. Как от института ще се борят с проблема ще научим от доц. Благородка Велева от дирекция „Метеорология“ към НИМХ.  \r\nБългарското правителство и президентът Румен Радев заявиха подкрепата си за българските превозвачи в борбата им със спорните точки от пакета „Мобилност“. Кои са полезните ходове оттук нататък и кога битката ще бъде спечелена? Ден преди планирания протест в Брюксел на 10 януари срещу т. нар. план „Макрон“, темата ще коментираме с председателя на Управителния съвет на Камарата на автомобилните превозвачи в България Петко Ангелов и евродепутата от ГЕРБ/ЕНП Андрей Новаков.  \r\nЩе гостуваме и на Община Сливен, която изпрати 2018 година финансово стабилизирана и с добри новини за реализирани проекти. Кои обаче са предизвикателствата през настоящата ще попитаме кмета на Сливен Стефан Радев.  \r\nВ минутите след 09.00 часа Мария Русева от  Радио „Фокус“-Пловдив  ще насочи вниманието ни към предстоящото откриване на инициативата „Пловдив - Европейска столица на културата 2019 г.“, разкривайки ни повече за част от планираните събития.  \r\nТези и още теми - в сутрешния блок „Добро утро, България“ на  Радио „Фокус“  от 06.00 до 10.00 часа на 9 януари, с водещ Виктория Месробович - Кувенджиева.", "date": "2019.01.08", "title": "Акценти в сутрешния блок „Добро утро, България“ по Радио „Фокус“ на 9 януари"}
{"url": "http://www.focus-news.net/news/2019/01/08/2609883/pregled-na-mezhdunarodnite-novini-do-18-chasa-agentsiya-fokus.html", "text": "Върховният представител на Европейския съюз по външните работи и сигурността Федерика Могерини се срещна във вторник в Брюксел с делегация на косовския парламент, предава  белградското радио „Б92“ . \r\n„Срещата беше възможност за разговор с косовските представили по диалога (между Белград и Прищина)“, обявиха от ЕС, като добавиха, че в този контекст Могерини „е повторила важността от незабавно премахване на вносните мита (върху стоките от Сърбия), наложени от косовското правителство в края на миналата година“. \r\n\"Приветствайки номинацията на делегацията, върховният представител видя присъствието й в Брюксел като демонстрация на приоритета, който косовските власти дават на процеса на нормализиране, изискване за европейския път на Косово, и на необходимостта да работят заедно по диалога между Прищина и Белград, с посредничеството на ЕС“, се казва в съобщение за пресата, в което се добавя: \r\n„Постигането на всеобхватно правно обвързващо споразумение за пълно нормализиране на отношенията в контекста на диалога между Прищина и Белград изисква климат, който допринася за добросъседските отношения, като се спазват и прилагат предишни споразумения, както и действия и изявления, които не са съвместими с общия интерес и стратегическите цели на региона се избягват“. \r\n*** Томосът за автокефалия на „новата украинска църква“ бе занесен в Истанбул за подпис от архиереите на „Константинополската патриаршия“, съобщи прессекретарят на „новата църква“ Иван Сидор, предава  РИА Новости . \r\n„Томосът, който ни предадоха и който вчера бе внесен в храма Света София, е действителен, на него има подпис на Вселенския патриарх Вартоломей, но, съгласно процедурата, там трябва да бъдат и подписите на архиереите, които участват в Синода на Константинополската патриаршия“, отбеляза представителят на „новата църква“ в ефира на ТВ канала „Прямой“. \r\nПо неговите думи, липсата на подписи е „технически въпрос“. \r\nКакто заяви Сидор, най-вероятно, томосът ще бъде върнат в Украйна веднага след подписването му от архиереите на 9 януари, „за да няма никакви разговори“. \r\nДокументът ще се съхранява в Киев, но решението къде конкретно, все още не е взето. Сидор не изключва, томосът да бъде даден за съхранение в Трапезния храм на историко-културния резерват „София Киевска“. \r\n***  Ниските температури, които достигнаха и до -15 градуса, доведоха до заледяване на крайбрежните и по-плитките части на Охридското езеро край Охрид и Струга. Във вторник сутринта замръзна и част от канала Стденчишта, който е естествено свързан с езерото и където продължават да се намират големи количества риба уклей, предава  скопският телевизионен канал „Алсат – М“ . \r\nДебелият слой лед във водата беше интересен за езерните птици, които се наслаждаваха на рядката възможност, а случайните минувачи спираха и заснемаха тази необикновена гледка. Това явление е необичайно за Охридското езеро, което се заледява много рядко. Последният случай е бил преди две години, когато също температурите бяха много ниски, което доведе до заледяване на части от езерото край Струга и Охрид. \r\n„Имало е и други години като тази. Преди 10 или 15 години или повече. В Подмолие бяха заледени и по 7-8 метра от езерото по цялото крайбрежие. Тази година със сигурност няма да бъде последната, когато езерото е замръзнало. Тази сутрин бяха измерени -13 градуса и наистина беше много студено, а хората тук казаха, че са слагали одеяла под вратите заради студа. Езерото не замръзва всяка година“, казва един гражданин на Охрид. \r\n***  „Много скоро“ Турция ще предприеме действия за ликвидирането на терористите на сирийска територия, заяви президентът на страната Реджеп Таийп Ердоган във вторник, цитиран от  електронното издание на вестник Yeni Safak . \r\nАнкара не може да приеме скорошните коментари на съветника по национална сигурност на Белия Дом Джон Болтън, че Турция трябва да се съгласи да защитава „кюрдските съюзници“ на Вашингтон в Сирия, подчерта турският лидер. \r\nВ изказване пред депутатите от управляващата „Партия на справедливостта и развитието“ в парламента на Турция, той посочи, че Болтън е направил „сериозна грешка“ като е поставил нови условия за изтеглянето на САЩ от Сирия и че Турция никога няма да направи компромис по въпроса за терористите от сирийските кюрдски „Отряди за народна самоотбрана“. \r\n„Твърденията, че Турция се цели в сирийските кюрди са непочтени, грозни, вулгарни и клеветнически“, заяви Ердоган. \r\nИзданието припомня, че в неделя Болтън каза, че САЩ няма да изтеглят войските си от Североизточна Сирия, докато турското правителство не гарантира, че няма да атакува \"кюрдски бойци\", имайки предвид терористичната група YPG/PKK. \r\nВ продължаващата 30 години въоръжена кампания на ПКК срещу Анкара са загинали повече от 40 хиляди души, припомня вестникът и посочва, че ОНС са сирийската издънка на ПКК. \r\nАнкара обяви, че планира трета контратерористична операция в Сирия срещу кюрдските формирования. \r\nЕрдоган пък подчерта, че Турция е решена да елиминира „терористичния коридор“ в Северна Сирия, като добави, че Турция не прави разлика между терористичните групировки. \r\n„За Турция няма разлика между ПКК, ОНС, ПДЕ (Партията на демократическото единство) и „Ислямска държава“, обясни президентът. \r\n„Борбата на ОНС срещу „Ислямска държава“ е една огромна лъжа“, добави той. \r\nТой каза, че подготовката на Турция за изкореняване на „Ислямска държава“ в Северна Сирия  \r\n„заедно с други терористични организации е в ход“. \r\n„Много скоро ще действаме, за да неутрализираме терористичните групировки в Сирия. И ще елиминираме други терористични групи, които биха могли да ни попречат да направим това\", добави Ердоган. \r\nТой каза, че Турция винаги е уважавала съюзниците си, като добави, че страната му очаква същото отношение от своите съюзници. \r\n***  Заинтересоваността на НАТО Македония да стане членка на Алианса и важен сегмент за регионалната стабилност е посланието, което е предал на лидера на Алианса на албанците Зиядин Села началникът на канцеларията на НАТО в Македония Зоран Янкович на срещата помежду им във вторник, предава  скопското електронно издание „24 Вести“ . \r\nНа пресконференция в парламента, Села посочи, че двамата са разговаряли и за предложените от „Алианса на албанците“ промени в Конституцията на Македония, които според него ще допринесат още повече за стабилността на държаватга и региона“. \r\n„Считаме, че е много важно Македония да стане членка на НАТО и правейки това да не повлече със себе си вътрешни проблеми, когато ще бъде в Алианса. В този контекст са и нашите предложения гражданите в Република Македония да се чувстват равни и с равни права, а не както през изминалите 30 години, когато е имало две категории граждани. За съжаление, вносителят, в случая правителството, настоява на това първото изречение в Преамбюла да започва с граждани и македонски народ и да продължава с „като дграждани и части от народа“. Никой не трябва да се страхува от равенството и справедливостта, но всички трябва да се страхуваме от компромисите, които бяха направени със Закона за амнистия и други компромиси, които бяха направени през Специализираната прокуратура“, заяви Села. \r\nНа въпрос дали партията ще подкрепи конституционните промени, ако техните предложения не бъдат приети, председателят на „Алианса на албанците“ заяви, че позицията на фракцията ще бъде обявена след няколко дни. Той потвърди, че във вторник той ще се срещне с премиера Зоран Заев, за да обсъди исканията. \r\nТой каза, че Алиансът на албанците е представил шест изменения и според него с тях не се преразглежда Охридското рамково споразумение, защото, както е посочено в Рамковото споразумение, конституциите трябва да бъдат адаптирани към нуждите на гражданите в едно общество. \r\nСела отхвърли обвиненията на вицепремиера Буяр Османи, че те, заедно с БЕСА, са спирачките на процеса на конституционни промени. \r\n„Реално тези, които проблематизираха и по някакъв начин доведоха до забавяне на този процес, е точно този, който споменахте, който беше и министърът в правителството на премиера Никола Груевски. Няма нужда той да сочи пръст на някого, защото обществеността знае кой е той лично и политическата възможност, която той представлява“, каза Села. \r\n***  Във вторник Турция призова САЩ да си вземе обратно оръжията, дадени на сирийските кюрдски формирования в рамките на борбата срещу „Ислямска държава“, заяви говорителят на турския президент, цитиран от  AFP . \r\n„Очакваме всички оръжия, които бяха дадени, да бъдат отнети“, заяви Ибрахим Калън пред журналистите в Анкара след срещата си със съветника на Белия Дом по национална сигурност Джон Болтън. \r\n***  Въпреки „умората от разширяването“ във Франция и Нидерландия, Югоизточна Европа не трябва да бъде изоставяна, заяви външният министър на Австрия Карин Кнайсъл, цитирана от  белградското радио „Б92“ . \r\nКнайсъл каза на пресконференция, в която обобщи външната политика на страната си през 2018 г., че е доволна от факта, че по време на председателството на Виена в ЕС бяха отворени нови глави в преговорите за присъединяване на Сърбия и Черна гора към ЕС. \r\nТя обаче подчерта, че не е лесно да се намери подкрепа в Холандия или във Франция за \"европейската перспектива\" на страните от Югоизточна Европа, като Сърбия и Албания. \r\n„Вече се знае за съществуващата умора. Лично аз почувствах в разговорите, които водя от пролетта с моите европейски партньори от Западноевропейските страни, че изборите за Европейски парламент са много близо. За нас този (югоизточноевропейски) регион е географски, исторически и човешки по-близо, което не може да се каже за Нидерландия или Франция“, посочи дипломатът. \r\nТя подчерта, че е „много трудно французите и холандците да бъдат убедени, че Югоизточна Европа е част от Европа“. \r\n„Никога не говоря за ‚Западните Балкани“, защото не ми харесва терминът, това е изкуствено понятие. Освен това Балканите се възприемат негативно – освен ако не става дума за храна. Политически има негативна конотация. Аз постоянно говоря за Югоизточна Европа и за мен музеят на съвременното изкуство е част от Европа, Сараевската филхармония е част от Европа. Може би се чувствам по-привързана заради географското ни положение спрямо този регион, отколкото някой, например, в Белфаст“, обясни Кнайсъл. \r\nТя добави, че нейното „европейско политическо сърце“ ясно заявява, че Югоизточна Европа „не може да бъде оставена отстрани във вакуум“, но добави, че в същото време разбира, че в Нидерландия и Франция имат различна гледна точка. \r\nАвстрийският външен министър заяви, че призовава „Френските и холандските ми колеги да си припомнят миналото“. \r\n„Вие сте били тези, които винаги са мислели в по-широки категории геополитически. Спомням си (бившия френски президент Франсоа) Митеран през 80-те. Тогава никой не искаше страните от Средиземноморието, които току-що бяха излезли от военните диктатури. Французите бяха тези, които ги въведоха в ЕС, те работиха усилено и за Румъния. Винаги трябва да се използва практика, която вече съществува“, каза тя. \r\nКнайсъл също така подчерта, че Европа трябва да се разбира като „културно пространство и трябва да действаме въз основа на това“. \r\n***  Средната месечна заплата в Хърватия, към октомври 2018 година, възлиза на 6281 куни, или 846 евро. На годишно база това представлява увеличение от 2,8%, показват данните, публикувани от Държавната статистическа служба, предава  скопският телевизионен канал „Сител“ . \r\nПо отношение на септември, заплатите в Хърватия са се увеличили с 0,8%, предава агенция ХИНА. \r\nНай-голяма средна месечна заплата взимат служителите в авиотранспорта – 1512 евро, а най-ниска (556 евро) служителите в сектора на услугите. \r\n*** Опозиционната фракция на БЕСА не знае дали ще подкрепи конституционните промени. Това ще зависи от начина по който ще се развие дебата в парламента в сряда, заяви депутатът от партията Фадил Зендели, цитиран от  скопския телевизионен канал „Телма“ . \r\nПо неговите думи, правилата на играта са се промени и затова БЕСА е внесла исканията за промяна на конституционните изменения. \r\n„Телма“ уточнява, че партията иска албанският език да стане официален, държавата да бъде мултиетническа, а в документите вместо да пише „гражданство: македонско“, да се казва „гражданин на Северна Македония“. \r\nЗа изявлението на вицепремиера по европейските въпроси Буяр Османи, който във вторник поиска албанските партии да не поставят пречки пред членството на Македония в НАТО, Зендели каза Османи да отиде в Чаир и да пита албанците дали приемат в частта за гражданството да бъдат именувани като македонци. \r\n„Ако намери някой, който го подкрепя, тогава и ние ще го подкрепим“, добави Зендели. \r\n*** Президентът на Турция Реджеп Тайип Ердоган отговори на журналистически въпроси защо не се е срещнал с Джон Болтън, съветник по националната сигурност на американския президент Доналд Тръмп, информира  вестник „Хюриет” . „Всъщност неговият събеседник и колега е говорителят на Президентството Ибрахим Калън. Следователно, точно той трябваше да се срещне с Джон Болтън (срещата се проведе в Президентския дворец „Бештепе” и продължи 2 часа и 10 минути, веднага след нея в ранния следобед  Джон Болтън напуска Анкара – бел. на „фокус”). … Ако ние бяхме счели за необходимо, можехме да кажем „Да” на подобно искане. Не се наложи; още повече че в момента ние сме твърде заети. Това обаче не трябва да се оценява като някаква критика. … Аз във всеки един момент мога да разговарям с президента на САЩ Доналд Тръмп.”, обяснява Ердоган, цитиран от „Хюриет”. \r\n***  Вицепремиерът по европейските въпроси Буяр Османи във вторник преди заседанието на Работната комисия за европейска интеграция каза, че има усещането, че в процеса на конституционните промени има скрита ръка, която иска да го унищожи, но подчерта, че не би харесал албанските политически партии заради наивността или поради липсата на изпълнителност в такива трудни политически процеси да се възприемат като част от тези скрити намерения, предава  скопският телевизионен канал „Сител“ . \r\nВ отговор на молба от журналист да коментира исканията на БЕСА и Алианса на албанците във връзка с конституционните промени, Османи подчерта, че албанските политически партии не са част от ези фактори, които искат да спрат процеса, но спомена, че най-лошата услуга, която в момента могат да си направят албанците, е да се даде сигнал, че те са тези, които спират членството на Република Македония в НАТО. \r\n„Няма по-важен етнически интерес на албанците от членството на Македония в НАТО. Това е по-голям и по-екзистенциален интерес за албанците от всеки друг етнически интерес в момента, тъй като това е гаранция, че албанците ще бъдат част от западноевропейското семейство на ценностите, към което те от поколения се стремят да бъдат“, заяви Османи. \r\nСпоред него, измененията, разбира се, биха могли да бъдат по-добри, като той самият би могъл да направи много по-съществени изменения. Но, вицепремиерът по европейските въпроси подчерта, че целият този процес е продукт на много деликатен и труден компромис, включващ много страни. \r\n„Бяхме включени в изработването на текста на Преспанския договор, бяхме свидетели, че и в течение на самото приемане на конституционните промени една запетайка повече, или една точка по-малко в текста на измененията означаваше един депутат повече, или един народен представител по-малко в парламента. Този процес трябва да завърши с квалифицирано мнозинство, което включва много политически партии от много етнически групи и за да се сглоби текст, който да осигури подкрепата на толкова много депутати, трябваше да се имат предвид интересите на всички страни. Може би, една от грешките в процеса беше, че хората се успокоиха след 19 октомври, след първото гласуване, когато народът сметна, че процесът е завършен. Напротив, процесът ще завърши с последното гласуване“, заяви Османи. \r\nТой предупреди, че дотогава има риск процесът да бъде нарушен и добави, че именно заради това е било безпокойството на лидера на ДСИ (Демократичния съюз за интеграция) Али Ахмети по отношение на завършването на конституционните промени. \r\nПарламентарната сесия за последната, трета фаза от конституционните промени е насрочена за сряда от 12 часа. \r\n***  Президентът на Турция Реджеп Тайип Ердоган говори на заседание в Меджлиса на Парламентарната група на неговата Партия на справедливостта и развитието (ПСР) на тема Сирия, предаде  вестник „Джумхуриет” . Ердоган критикува много остро Джон Болтън, съветник по националната сигурност на Доналд Тръмп; с което визира предстояща операция на турските въоръжени сили в района източно от река Ефрат в Сирия. „Общо взето сме приключили подготовката си тази операция. Съвсем скоро ще предприемем решителни действия за обезвреждане на терористичните организации на територията на Сирия.”, предупреждава Ердоган, цитиран от „Джумхуриет”.", "date": "2019.01.08", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/01/08/2609875/rositsa-topalova-etnografski-muzey-burgas-gaydardzhiyata-e-edinstveniyat-mazh-koyto-se-dopuska-do-praznika-babinden.html", "text": "Гайдарджията е единственият мъж, който се допуска до празника Бабинден. Това каза за  Радио „Фокус“ – Бургас  Росица Топалова от Етнографския музей в Бургас. „Всичко завършва с едно дълго хоро и в Странджа това селско хоро се играе на песента „Заправил Киро калдаръм“. Там се хващат всички баби, които са бабували през годината, като всяка млада жена се хваща за своята баба, а хорото се води от тази акушерка, която е изродила най-много деца през годината“, добави Топалова. Тя посочи още, че в някои места бабата се облича с хубава моминска премяна, което развеселява всички присъстващи, защото премяната и носията за всеки един период от живота на жената са различни, като моминската премяна е пъстра и ярка, а възрастните жени се обличат по-скромно. Тя добави, че Бабинден е ден на почит и уважение към хората, които помагат на жените да родят здрави деца. \r\nМария КУРТЕВА", "date": "2019.01.08", "title": "Росица Топалова, Етнографски музей – Бургас: Гайдарджията е единственият мъж, който се допуска до празника Бабинден"}
{"url": "http://www.focus-news.net/news/2019/01/08/2609885/veliko-tarnovo-mokri-na-mesta-zasnezheni-i-zaledeni-sa-patnite-nastilki-na-teritoriyata-na-oblastta.html", "text": "Мокри, на места - заснежени и заледени, са пътните настилки на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е минус 7 градусa.  \r\nПроходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма - Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма - Сливовица - Горско Ново село - Джулюница - Кесарево. \r\nДвижението на МПС с обща маса над 12 т по пътя Лозен – Полски Тръмбеш е ограничено поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2019.01.08", "title": "Велико Търново: Мокри, на места - заснежени и заледени, са пътните настилки на територията на областта"}
{"url": "http://www.focus-news.net/news/2019/01/08/2609862/tsvetan-tsvetanov-gerb-kogato-investitsionniyat-razhod-za-modernizatsiya-na-armiyata-se-pravi-prozrachno-na-prezidenta-rumen-radev-ne-mu-haresva.html", "text": "Когато инвестиционният разход за модернизация на Българската армия се прави прозрачно, на президента Румен Радев не му харесва. Това каза на брифинг председателят на ПГ на ГЕРБ и зам.-председател на партията Цветан Цветанов, предаде репортер на  Агенция „Фокус“ . „Президентът искаше да приключи процедурата в служебния кабинет с назначения от него министър-председател и министър на отбраната. Въздействието, което по всяка вероятност може би е било оказано, е за да се вземе решение непрозрачно“, заяви той. „Винаги сме казвали, че прозрачността е над всичко. Президентът трябва да възприеме позицията си като такъв, а не като президент на БСП и като човек, който по всяка вероятност иска да защитава други интереси, но не и националните“, обяви Цветан Цветанов.  „Политическото решение на парламента ще бъде на базата на експертизите“, посочи той. „Окончателното решение е чисто политическо, но не на база на съгласувателната процедура и експертните оценки“, уточни Цветанов. „По всяка вероятно изпускайки си нервите през последните няколко дни коментирайки темата, Румен Радев трябва да знае, че е президент, а не страна в процеса“, каза още той. \r\nБиляна ИВАНОВА", "date": "2019.01.08", "title": "Цветан Цветанов, ГЕРБ: Когато инвестиционният разход за модернизация на армията се прави прозрачно, на президента Румен Радев не му харесва"}
{"url": "http://www.focus-news.net/news/2019/01/08/2609887/varna-vremenno-e-ogranicheno-dvizhenieto-po-pat-ii-29-varna-dobrich-v-rayona-na-aksakovo-poradi-katastrofa.html", "text": "Временно е ограничено движението по път II-29 Варна – Добрич в района на Аксаково поради катастрофа. Това съобщиха от пресцентъра на  Агенция \"Пътна инфраструктура\" . Обходният маршрут е Варна – Кичево – път II-29 и обратно.", "date": "2019.01.08", "title": "Варна: Временно е ограничено движението по път II-29 Варна – Добрич в района на Аксаково поради катастрофа"}
{"url": "http://www.focus-news.net/news/2019/01/08/2609886/predstoyashti-sabitiya-v-stranata-za-9-yanuari-agentsiya-fokus.html", "text": "*** \r\nОт 10.00 часа ще се проведе заседание на Министерския съвет.  \r\n*** \r\nОт 09.30 часа Специализираният наказателен съд ще гледа делото срещу Фарес Ф., Светослав Е. и др., обвинени в образуване и ръководене на организирана престъпна група.  \r\n*** \r\nОт 09.30 часа 13 състав на Специализирания наказателен съд ще гледа делото срещу Димо К., Стефан С., обвинени участие в организирана престъпна група.  \r\n*** \r\nОт 10.00 часа Специализираният наказателен съд ще гледа делото Иво Д., Алиман Б. и др., обвинени в организиране и ръководене на организирана престъпна група.  \r\n*** \r\nОт 10.00 часа 5 състав на Специализирания наказателен съд ще гледа делото срещу Петър М., Адам П. и др., обвинени в безстопанственост в особено големи размери.  \r\n*** \r\nОт 10.00 часа 14 състав на Специализирания наказателен съд ще гледа делото срещу Христоско В., обвинен в изнудване.  \r\n*** \r\nОт 10.00 часа 20 състав на Специализирания наказателен съд ще гледа делото срещу Никола Г., Манчо К. и др., обвинени в организиране и ръководене на организирана престъпна група. \r\n*** \r\nОт 10.00 часа в БТА Експертният клуб за икономика и политика (ЕКИП) ще представи анализ, посветен на лекарствената политика в България. \r\n*** \r\nОт 10.30 часа 1 състав на Специализирания наказателен съд ще гледа делото срещу Иван С., Янко К. и др., обвинени в организиране и ръководене на организирана престъпна група. \r\n*** \r\nОт 11.00 часа в Националния пресклуб на БТА, Българската асоциация по гещалт терапия /БАГТ/ ще даде пресконференция.  \r\n*** \r\nОт 11.00 часа в „Нов театър“ – НДК ще се проведе пресконференция по повод „Януари – Фестивал на българската драматургия“ и премиерата за София на първия моноспектакъл на Йоана Буковска-Давидова – „Променяне“. \r\n*** \r\nВ 19.00 часа в Литературният клуб на Столична библиотека (пл. „Славейков“ № 4) ше бъде представена стихосбирката на Калин Терзийски „Сол“.  \r\n*** \r\nОт 19.00 часа в Театър „Българска армия“ ще бъде представена премиерата на постановката „Вкус на мед“. \r\n*** \r\nВ 19.05 часа от Терминал 2 на летище „София\" с полет за Рим ще замине последната група на 27-ата Национална антарктическа експедиция. \r\n*** \r\nОт 19.30 часа в Нов театър на НДК ще се състои предпремиерно представление на моноспектакъла „Променяне“ на Йоана Буковска-Давидова. \r\n*** \r\nОт 11.00 часа кметът на Община Видин Огнян Ценков ще посети АГО в МБАЛ „Света Петка“ - Видин, за да направи лично дарение на първото родено бебе в Общината за 2019 година. \r\n*** \r\nОт 11.00 часа кметът на Община Видин Огнян Ценков ще посети АГО в МБАЛ „Света Петка“ - Видин, за да направи лично дарение на първото родено бебе в Общината за 2019 година. \r\n*** \r\nОт 10.00 часа в Заседателна зала на Община Враца ще се извърши отваряне на оферти в открита процедура за възлагане на обществена поръчка с предмет: „Доставка на нетна активна електрическа енергия от изпълнител – координатор на стандартна балансираща група, за ниско напрежение, с пълно администриране на информационния поток с ЕСО и поемане на разходите за небаланси за обекти на Община Враца по две обособени позиции“.  \r\n*** \r\nОт 09.30 часа в Детска градина № 7 ще бъде представен куклен спектакъл „Таласъмът Тропалан“ на Държавен куклен театър „Дора Габе“. \r\n*** \r\nОт 13.30 часа в Регионална библиотека „Дора Габе“ ще се състои библиотерапия с потребители на Център за психично здраве „Д-р Петър Станчев”. \r\n*** \r\nОт 17.30 часа в Художествена галерия – Добрич ще се състои Изложба на Бронка Гюрова (1910-1995). \r\n*** \r\nВ Младежки център – Добрич ще бъде представена изложба „Зимни размисли в картини“ на Клуб за дигитална живопис и графика „Компютър арт“. \r\n*** \r\nОт 17.30 часа в Експозиционна зала „Кутловица” ще се състои „Споделени пространства” - юбилейна изложба (живопис, акварел, акрил и масло, стъклопис) на Виктория Михайлова. \r\n*** \r\nОт 18.00 часа в Голяма зала на Общински младежки дом ще се състои „Северняшка картина” - концерт на ФФ „Огоста” и ПТА „Пъстрина” към НЧ „Разум 1883”. \r\n*** \r\nОт 09.00 часа в Зала 5 на Окръжен съд ще се гледа делото на подсъдимите    Йорданка Д. и Вълко З. Срещу Йорданка Д. е повдигнато обвинение за вземане на подкуп и подправяне на протоколи за химическо изследване, в които е удостоверила неверни обстоятелства. Срещу Вълко З. е повдигнато обвинение за съучастие. \r\n*** \r\nОт 09.00 часа в Зала 2 на Окръжен съд ще се гледа делото на подсъдимия Тунджай Ф. за опит за умишлено убийство. \r\n*** \r\nОт 09.30 часа в Зала 10 на Окръжен съд ще се гледа делото на подсъдимите  Румен Р. и Рангел Р. Срещу Румен Р. е повдигнато обвинение за опит за умишлени убийство на повече от едно лица. Срещу Рангел Р. е повдигнато обвинение за опит за умишлено убийство на друго лице с инициали  А. А. \r\n*** \r\nОт 13.30 часа в Зала 4 на Окръжен съд ще се гледа делото на подсъдимия Георги Х. Срещу него е повдигнато обвинение за укриване на данъци. \r\n*** \r\nВ сградата на Община Сливен ще се проведе среща, на която ще бъдат обсъдени конкретни предложения от граждани, свързани с реконструкцията на бул. Хаджи Димитър“.", "date": "2019.01.08", "title": "Предстоящи събития в страната за 9 януари (Агенция „Фокус“)"}
{"url": "http://www.focus-news.net/news/2019/01/08/2609881/b92-sarbiya-es-povtori-vazhnostta-prishtina-da-premahne-nezabavno-targovskata-blokada-sreshtu-belgrad.html", "text": "Върховният представител на Европейския съюз по външните работи и сигурността Федерика Могерини се срещна във вторник в Брюксел с делегация на косовския парламент, предава  белградското радио „Б92“ . \r\n„Срещата беше възможност за разговор с косовските представили по диалога (между Белград и Прищина)“, обявиха от ЕС, като добавиха, че в този контекст Могерини „е повторила важността от незабавно премахване на вносните мита (върху стоките от Сърбия), наложени от косовското правителство в края на миналата година“. \r\n\"Приветствайки номинацията на делегацията, върховният представител видя присъствието й в Брюксел като демонстрация на приоритета, който косовските власти дават на процеса на нормализиране, изискване за европейския път на Косово, и на необходимостта да работят заедно по диалога между Прищина и Белград, с посредничеството на ЕС“, се казва в съобщение за пресата, в което се добавя: \r\n„Постигането на всеобхватно правно обвързващо споразумение за пълно нормализиране на отношенията в контекста на диалога между Прищина и Белград изисква климат, който допринася за добросъседските отношения, като се спазват и прилагат предишни споразумения, както и действия и изявления, които не са съвместими с общия интерес и стратегическите цели на региона се избягват“. \r\nПревод и редакция:", "date": "2019.01.08", "title": "„Б92“ (Сърбия): ЕС „повтори важността“ Прищина да премахне незабавно търговската блокада срещу Белград"}
{"url": "http://www.focus-news.net/news/2019/01/08/2609891/predstoyashti-mezhdunarodni-sabitiya-za-9-yanuari-agentsiya-fokus.html", "text": "*** Започва парламентарната сесия за окончателно приемане на конституционните промени, с които Македония вече ще се казва Северна Македония. Очаква се гласуването да е на 15 януари \r\n*** Разговор между гръцкия премиер Алексис Ципрас и министъра на отбраната Панос Каменос за евентуално спасяване на управляващата коалиция \r\n*** Босненските сърби празнуват националния празник на Република Сръбска \r\n*** Премиерът Тереза Мей ще продължи дебата за Брекзит преди гласуването в седмицата, започваща на 14 януари \r\n*** Холандският премиер Марк Руте приема японския си колега Шинзо Абе за разговори по търговските отношения след Брекзит \r\n*** Доналд Тръмп ще изнесе реч, в която ще аргументира нуждата от построяване на стена по границата между САЩ и Мексико \r\n***", "date": "2019.01.08", "title": "Предстоящи международни събития за 9 януари ( Агенция „Фокус“ )"}
{"url": "http://www.focus-news.net/news/2019/01/08/2609892/gd-granichna-politsiya-trafikat-e-normalen-na-vsichki-kontrolno-propuskatelni-punktove.html", "text": "Трафикът е нормален на всички български гранични контролно-пропускателни пунктове, по данни към 18.00 часа. Това съобщиха от пресцентъра на  Главна дирекция (ГД) \"Гранична полиция\" .", "date": "2019.01.08", "title": "ГД \"Гранична полиция\": Трафикът е нормален на всички контролно-пропускателни пунктове"}
{"url": "http://www.focus-news.net/news/2019/01/08/2609890/aktualna-patna-obstanovka.html", "text": "Информация за състоянието на републиканските пътища към 17.30 часа, предоставена от Агенция „Пътна инфраструктура“. Метеорологична обстановка: \r\nТемпературите са в интервала от - 11° до + 4°. Времето над страната е предимно ясно на места слънчево. Слаб до умерен вятър духа в областите: Велико Търново, Бургас, Варна, Добрич, Пазарджик, Перник, Плевен, Видин, Разград, София, Смолян, Търговище и Шумен. Пътните настилки са предимно сухи, на места мокри, по усойните и планински райони частично заледени, обработени и проходими при зимни условия. Състояние на автомагистралите: \r\nАМ „Тракия“: \t \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 10.01.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г. \r\nДвижението по АМ „Тракия“ в тунел „Траянови врата“ посока Бургас е ограничено поради оглед на състоянието на осветителната уредба. Движението се осъществява двупосочно в лявата тунелна тръба /посока София/. Движението се ограничава в светлата част на денонощието и при благоприятни метеорологични условия. Срок: от 10:30 до 13:30 часа на 09.01.2019 г. \r\nДвижението по АМ „Тракия“ в тунел „Траянови врата“ посока София е ограничено поради оглед на състоянието на осветителната уредба. Движението се осъществява двупосочно в дясната тунелна тръба /посока Бургас/. Движението се ограничава в светлата част на денонощието и при благоприятни метеорологични условия. Срок: от 13:30 до 16:30 часа на 09.01.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОбласт Сливен: \r\nВременно движението в района на с. Биково от км 254+500 до км 254+750 в посока Бургас се осъществява с повишено внимание поради съборена ОС /мантинела/. Участъкът е сигнализиран с пътни знаци и скоростта е намалена до 110 км/ч. Срок до 11.01.2019 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ – отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Превала“ - отворен за всички МПС. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ - забранен за всички МПС. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-Велико Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\n\tПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради влошаване на метеорологичната обстановка. Срок до 14.01.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nОбходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. Опасност от падащи камъни:   \r\nИскърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.08", "title": "Актуална пътна обстановка"}
{"url": "http://www.focus-news.net/news/2019/01/08/2609893/sport-radoslav-yankov-preodolya-kvalifikatsiite-v-bad-gashtayn.html", "text": "Радослав Янков преодоля квалификациите на паралелния слалом от Световната купа в австрийския зимен курорт Бад Гащайн. Българинът завърши на 13-о място с време от 58 секунди и е сред 16-е, които ще се включат в основната надпревара по-късно днес. Победител в квалификациите е Щефан Баумайстер от Германия с 56,93 секунди. Осминафиналите са от 19:55 българско време и Янков е в първата серия.", "date": "2019.01.08", "title": "Спорт: Радослав Янков преодоля квалификациите в Бад Гащайн"}
{"url": "http://www.focus-news.net/news/2019/01/08/2609895/varna-edin-chovek-e-zaginal-pri-katastrofata-na-patya-varna-dobrich-v-rayona-na-bair-bashi.html", "text": "Един човек е загинал при катастрофата на пътя Варна – Добрич в района на \"Баир баши\". Това съобщиха за  Агенция „Фокус“  от ОДМВР-Варна. Катастрофата е станала между два автомобила преди 18.00 часа в посока Добрич. Според първоначалната информация, водачът на „Тофаш Доган”, по време на движение, губи контрол над автомобила и се блъска челно във „Фолксваген”. Вследствие на инцидента мъжът е загинал на място.  \r\nВ момента се извършват процесуални следствени действия, изясняват се причините и самоличността на загиналия. Въведен е обходен маршрут: Варна – Кичево – път II-29 и обратно. \r\nМариела РУСЕВА", "date": "2019.01.08", "title": "Варна: Един човек е загинал при катастрофата на пътя Варна – Добрич в района на \"Баир баши\""}
{"url": "http://www.focus-news.net/news/2019/01/08/2609894/georgi-petarneychev-aebtri-transportniyat-sektor-ima-podkrepata-na-prezidenta-parlamenta-i-ministerskiya-savet-za-popravkite-v-paketa-mobilnost-1-na-es.html", "text": "Транспортният сектор има подкрепата на президента, парламента и министерския съвет за поправките в пакета „Мобилност 1“ на ЕС. Това каза в обзорното предаване на  Радио „Фокус“  председателят на Асоциацията на българските предприятия за международни превози и пътища Георги Петърнейчев. Той уточни, че България трябва да има краткосрочна и дългосрочна стратегия в отстояването на исканията на превозвачите в Европейския парламент и поясни, какво следва при неблагоприятна развръзка след гласуването от Транспортната комисия на Европейския парламент. „На 10-и ще бъде гласувано в комисията. При неблагоприятни варианти - в този си вид - както докладчиците го внасят в комисията, ще отиде в Европарламента за гласуване. Датите да бъде гласуван са или 14 януари, или 30 януари в Страсбург. Там вече могат да бъдат и променени някои текстове или да не бъдат гласувани всички текстове, но практиката показва, че каквото предложи комисията в Европарламента, е 99 % гласувано.“ Георги Петърнейчев каза още, че министър-председателят трябва да се ангажира много пряко с проблема, защото той е човекът, който може да си позволи да води разговори с европейските лидери за решаването му. \r\nЦоня СЪБЧЕВА", "date": "2019.01.08", "title": "Георги Петърнейчев, АЕБТРИ: Транспортният сектор има подкрепата на президента, парламента и министерския съвет за поправките в пакета „Мобилност 1“ на ЕС"}
{"url": "http://www.focus-news.net/news/2019/01/08/2609896/gabrovo-zaledeni-sa-patnite-nastilki-po-usoynite-i-planinski-rayoni-v-oblastta.html", "text": "Мокри са пътните настилки на територията на област Габрово. По усойните и планински райони те са заледени, но обработени и проходими при зимни условия. Това казаха за  Радио „Фокус“ – Велико Търново  от Областно пътно управление-Габрово. Времето е облачно. Температурата е минус 8 градуса. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари 2019 г. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни 2019 г. \r\nНадежда КРЪСТЕВА", "date": "2019.01.08", "title": "Габрово: Заледени са пътните настилки по усойните и планински райони в областта"}
{"url": "http://www.focus-news.net/news/2019/01/08/2609889/plovdiv-nad-200-zhiteli-protestirat-v-s-voyvodinovo-zaradi-prebitiya-ot-tsigani-voennosluzhesht.html", "text": "Над 200 жители протестират в с. Войводиново след случая с пребития военнослужещ от Специалните сили на 6 януари от двама цигани, предаде репортер на  Радио „Фокус“ – Пловдив .  Хората се събраха пред църквата на селото и се отправиха към циганската махала. Подстъпите към махалата са преградени от кордон на жандармерия и полиция, за да не се допуснати ексцесии.  На място е и директорът на ОДМВР – Пловдив ст. комисар Атанас Илков.  \r\nХората носят знамена, скандират „Българи юнаци“ и хвърлят бомбички. Според тях още вчера голяма част от циганското население е напуснало селото. Те се заканват да протестират всеки ден. Протестът е срещу циганските своеволия, които зачестяват и бездействията на държавата.  \r\nЦветан ТОНЧЕВА", "date": "2019.01.08", "title": "Пловдив: Над 200 жители протестират в с. Войводиново заради пребития от цигани военнослужещ"}
{"url": "http://www.focus-news.net/news/2019/01/08/2609898/targovishte-vazstanoveno-e-dvizhenieto-po-pat-i-4-kamburovo-omurtag-ot-km-197-do-km-201.html", "text": "Възстановено е движението по път I-4 Камбурово - Омуртаг от км 197 до км 201. Това съобщиха от пресцентъра на  Агенция \"Пътна инфраструктура\" . Трафикът временно беше ограничен и пренасочен по обходен маршрут поради изтегляне на аварирал тежкотоварен камион.", "date": "2019.01.08", "title": "Търговище: Възстановено е движението по път I-4 Камбурово - Омуртаг от км 197 до км 201"}
{"url": "http://www.focus-news.net/news/2019/01/08/2609897/stara-zagora-hudozhestvenata-galeriya-v-kazanlak-shte-eksponira-prez-2019-g-vremenni-ekspozitsii-v-rodnite-kashti-na-hudozhnitsite-dechko-uzunov-i-nenko-balkanski.html", "text": "Ръководството на Художествената галерия в Казанлък възнамерява да организира през 2019 година временни експозиции на открито в дворовете на възстановените в автентичния им вид родни къщи на художниците Ненко Балкански и Дечко Узунов, каза за  Радио „Фокус”  директорът на галерията Христо Генев. Той поясни, че ремонтът на родните домове на именитите казанлъшки художници е продължил близо три години и е направен с финансови средства на галерията.  \r\nГенев поясни също, че по време на Чудомировите празници тази година на Художествена галерия – Казанлък ще гостува габровският Музей на хумора и сатирата. През 2019 годин, в рамките на Празниците в Долината на тракийските царе ще бъде организирана изложбата „Джазопис“, а „Мини Принт“ традиционно ще бъде едно от културните събития по време на Празника на розата. \r\nСлавяна ГАЙДАРОВА", "date": "2019.01.08", "title": "Стара Загора: Художествената галерия в Казанлък ще експонира през 2019 г. временни експозиции в родните къщи на художниците Дечко Узунов и Ненко Балкански"}
{"url": "http://www.focus-news.net/news/2019/01/08/2609902/stara-zagora-fondatsiya-chudomir-vaznameryava-da-vazstanovi-konkursa-za-humoristichni-folklorni-pesni-i-tantsi-zlaten-trandafil-v-ramkite-na-chudomirovi-praznitsi-2019-v-kazanlak.html", "text": "В рамките на тазгодишните Чудомирови празници в Казанлък Фондация „Чудомир” възнамерява да възстанови конкурса за хумористични фолклорни песни и танци „Златен ТрЪндафил“, каза за  Радио „Фокус”  директорът на Литературно-художествен музей (ЛМХ) „Чудомир” - Казанлък Добрина Матова. Тя поясни, че още през първите два месеца на 2019 година предстои представянето на шест книги, като ще бъде открита и една изложба. „През тази година възнамеряваме да отделим повече време и внимание за повишаване на нивото на фондовата и експозиционната дейност”, каза Матова. Предстои да бъдат направени подобрения в двора около Къщата музей „Чудомир”, като бъдат създадени нови пространства за млади таланти и представяне на утвърдени автори в различни сфери на изкуството. \r\nКато особено голям успех за музея през 2018 година Добрина Матова определи въвеждането на интерактивен екскурзовод, с което ЛХМ „Чудомир“ се отличава като четвъртият музей с подобно нововъведение и първият литературен в цялата страна.  \r\nСлавяна ГАЙДАРОВА", "date": "2019.01.08", "title": "Стара Загора: Фондация „Чудомир” възнамерява да възстанови конкурса за хумористични фолклорни песни и танци „Златен ТрЪндафил“ в рамките на Чудомирови празници '2019 в Казанлък"}
{"url": "http://www.focus-news.net/news/2019/01/08/2609901/vidin-patishtata-v-oblastta-sa-prohodimi-pri-zimni-usloviya.html", "text": "Пътищата във Видинска област са проходими при зимни условия, съобщиха за  Радио „Фокус“-Видин  от Областно пътно управление-Видин. В областта няма снеговалеж, пътните настилки са предимно сухи. Трафикът по главен път Е-79 е натоварен, като повече тежкотоварни автомобили се движат в посока Дунав мост 2. Най-натоварен е участъкът между Дунавци и Видин.  \r\nВъв Видин повече автомобили се движат по входни изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.01.08", "title": "Видин: Пътищата в областта са проходими при зимни условия"}
{"url": "http://www.focus-news.net/news/2019/01/08/2609900/sliven-v-planinskite-rayoni-kray-kotel-i-tvarditsa-patishtata-sa-zasnezheni.html", "text": "Натоварено е движението по пътищата в Сливенска област. Няма въведени допълнителни ограничения по пътищата в областта. По високите места, в планинските райони край Котел и Твърдица, пътищата са заснежени. Заледените участъци са почистени и опесъчени, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Ремонти се извършват по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари. \r\nЛюдмила ЙОРГОВА", "date": "2019.01.08", "title": "Сливен: В планинските райони край Котел и Твърдица пътищата са заснежени"}
{"url": "http://www.focus-news.net/news/2019/01/08/2609888/washington-times-mayk-pompeo-zapochna-blizkoiztochna-obikolka-na-koyato-shte-uvelichava-natiska-varhu-iran.html", "text": "Администрацията на американския президент Доналд Тръмп ще удвои търговските и дипломатическите си усилия през идните седмици за „поставяне на истински натиск върху Иран“, заяви държавният секретар Майк Помпео в началото на близкоизточната си обиколка във вторник, пише  електронното издание на вестник Washington Times . \r\nПомпео ще се срещне със съюзниците на САЩ в региона, включително Йордания, Египет и няколко страни от Персийския залив, с които ще координира кампанията срещу Техеран. \r\nИзданието отбелязва, че обиколката идва на фона на объркването около противоречащите си изявления, идващи от високопоставени американски официални лица и президента Тръмп във връзка с планирането изтегляне на войските на САЩ от Сирия. Държавният глава направи изненадващото обявление миналия месец, когато заяви, че около две хиляди военнослужещи, сражаващи се заедно със сирийските кюрдски съюзници в Североизточна Сирия срещу екстремистите от „Ислямска държава“, скоро ще бъдат изтеглени. Той не даде подробности, като например сроковете, оставяйки обърканите партньори на САЩ в региона да се състезават за влияние около условията на изтеглянето. \r\nПомпео твърди, че планираното напускане на Сирия няма да усложни анти-иранската кампания на администрацията. Той каза, че съюзниците на САЩ в региона, включително Йордания, са съгласни, че Техеран представлява „огромен риск“ за Близкия Изток. \r\n„Решението на президента да изтегли нашите хора от Сирия по никакъв начин не оказва влияние върху капацитета ни да постигнем това“, подчерта дипломатът на съвместна пресконференция с колегата си от Йордания Айман Сафади. „Ще видите през следващите дни и седмици, че удвояваме не само дипломатическите, но и търговските си усилия да поставим под истински натиск Иран и да постигнем това, което определихме за тях през май“. \r\nПосещението на Помпео започна, когато американският съветник по националната сигурност Джон Болтън трябваше да напусне Турция, без да се срещне с президента Реджеп Тайип Ердоган – очевидно заради разногласия относно кюрдските бойци в Сирия. \r\nОфициални представители на САЩ заявиха, че се очаква двамата да се консултират във вторник относно съдбата на свързаните със САЩ кюрди в Сирия, като част от дискусиите за изтеглянето на американските войски. \r\nГоворителят на Съвета по национална сигурност Гарет Маркис заяви, че на американските официални лица е казано, че Ердоган е оправдал отказа си да се срещне с Болтън с реч пред парламента във връзка с предстоящите местни избори в Турция. \r\nИзданието припомня, че през ноември САЩ възстанови санкциите срещу Иран, които бяха вдигнати след подписването на ядреното споразумение със Западните сили през 2015 година. Ограничителните мерки обхващат иранското корабоплаване, финансовия и енергийния сектори. Те са вторият кръг санкции на администрацията, след излизането от ядреното споразумение през май. \r\nПо-късно във вторник Помпей се срещна с краля на Йордания Абдула II в кралския дворец в столицата на Аман. \r\nПомпео е споменал пред монарха, че по-късно във вторник президентът Тръмп ще произнесе реч от Овалния офис. \r\n„Той ще направи редица забележки“, каза Помпео за президента. „За първи път от две години говори от Овалния кабине. Ще бъде за границата, най-вече южната ни граница. Видях една ранна верси. Той ще направи много новини“. \r\nПревод и редакция:", "date": "2019.01.08", "title": "Washington Times: Майк Помпео започна близкоизточна обиколка, на която ще увеличава натиска върху Иран"}
{"url": "http://www.focus-news.net/news/2019/01/08/2609899/kathimerini-gartsiya-izticha-sroka-na-godnost-na-upravlyavashtata-koalitsiya-v-atina-zaradi-prespanskiya-dogovor.html", "text": "С приближаването на края на продължилото четири години партньорство между „Коалицията на радикалната левица“ (СИРИЗА) и националистическата „Независимите гърци“ (АНЕЛ) заради споразумението за името на Македония, коментаторите се опитват да предвидят точната дата и дали ще бъде тих развод или шумна раздяла, пише  електронното издание на вестник Kathimerini  в материал, представен без редакторска намеса. \r\nВ реч пред членове на партията, премиерът Алексис Ципрас хвърли ръкавицата към АНЕЛ в понеделник, като заяви, че правителството ще преживее евентуална раздяла и има необходимите 151 гласа, за да прокара сделката за името в парламента. \r\nТой добави, че правителството ще има мнозинство и във всеки „друг ключов вот“, който последва. Анализаторите казват, че това подсказва за вот на доверие, което обаче от Максимос отхвърлиха миналата седмица. \r\nВ същото време Ципрас се опита да избегне публичен конфликт, предвид това, че наближават парламентарните избори. Според източници, правителството е решило да не се хваща на въдицата, независимо колко предизвикателни са коментарите на лидера на АНЕЛ Панос Каменос. \r\nИзточници от СИРИЗА заявиха пред „Катимерини“, че след четири години на „добро сътрудничество“, независимо от идеологическите различия между двете партии,  ще е жалко партньорството да завърши с война. \r\nВ светлината на това е възможно още във вторник Ципрас да поиска среща с Каменос за разрешаване на различията. Позицията на премиера е отразена и в отлагането на интервюто, което трябваше да даде за Open TV във вторник – за сряда, след срещата с парламентарната група на АНЕЛ във вторник. \r\nМинистър-председателят иска също да избегне сблъсък, който може да хвърли сянка върху посещението на германския канцлер Ангела Меркел в четвъртък. \r\nВъпреки това, предвид скорошните изявления, Каменос вече е тръгнал по пътя на войната. В серия от „туитове“ през почивните дни военният министър подчерта, че предприема „безкомпромисна борба“ за предотвратяването на това, в БЮРМ да фигурира термина Македония, както предвижда Преспанския договор. \r\nКоментарите на председателя на „Независимите гърци“ идват само няколко дни преди датата, на която се очаква Скопие да ратифицира договора. \r\nНещо повече, още една индикация за категоричната му позиция е и продължението на словесната престрелка с бившия външен министър Никос Коцияс, който договори и подписа споразумението, когато описа като „деструктивна“ сила. \r\nМеждувременно, основната опозиционна партия „Нова Демокрация“ нападна и Ципрас, и Каменос, като ги обвини, че дестабилизират страната. „В момент, когато страната се изправя пред ключови въпроси от национален и икономически интерес, Ципрас и Каменос я тласкат в опасна нестабилност“, заявиха от опозиционната партия чрез съобщение. \r\n„Ципрас има два варианта. Той може да поиска вот на доверие в парламента, или да насрочи избори. Никога не е имало правителство на малцинството от възстановяването на демокрацията и е немислимо да има такова сега“. \r\nВ отговор от кабинета на Ципрас предложиха на „Нова Демокрация“ да внесат вот на недоверие, ако се съмняват в подкрепата за коалицията в парламента. \r\n„НД и Мицотакис, които призовават правителството да си подаде оставка и да се проведат избори всеки ден през последните три години, сега са изключително загрижени за политическата стабилност“, се казва още в изявлението. \r\n„Ако те наистина имат съмнения относно подкрепата за правителството в парламента, всичко, което трябва да направят, е да внесат вот на недоверие“. \r\nПревод и редакция:", "date": "2019.01.08", "title": "Kathimerini (Гърция): Изтича срока на годност на управляващата коалиция  в Атина заради Преспанския договор"}
{"url": "http://www.focus-news.net/news/2019/01/08/2609905/sport-luish-felipe-skolari-otkaza-da-stane-selektsioner-na-kolumbiya.html", "text": "Луиш Фелипе Сколари е отказал предложение да поеме националния отбор на Колумбия. Световният шампион с родината си Бразилия се оплака, че колумбийската футболна федерация му е предложила да напусне водения от него Палмейрас и да замени напусналия Хосе Пекерман. При неговите откази, колумбийците продължават да увеличават офертите си, но специалистът е категоричен, че не иска да напуска бразилския клубен отбор.", "date": "2019.01.08", "title": "Спорт: Луиш Фелипе Сколари отказа да стане селекционер на Колумбия"}
{"url": "http://www.focus-news.net/news/2019/01/08/2609904/sasht-ochakvat-da-prodalzhat-razgovorite-s-balgariya-za-zakupvane-na-f-16.html", "text": "Администрацията на президента Доналд Тръмп приветства плановете за модернизация на въоръжените сили на България и очаква нейния предстоящ избор на нов многоцелеви изтребител.  Съединените щати остават ангажирани да работят заедно с българското правителство по определяне на окончателните параметри на потенциална продажба на F-16, така че да отговарят на бюджетните и оперативни изисквания, като едновременно с това предлагат отлични оперативни способности. Това се посочва в съобщение, публикувано на страницата на  посолството на САЩ в София .  „Ние сме убедени, че F-16 блок 70 предлага на България най-добрата възможна комбинация от цена, бойни способности и взаимна съвместимост с другите натовски военновъздушни сили. Ако F-16 блок 70 бъде избран от България, то той ще служи на българските Военновъздушни сили ефикасно и надеждно десетилетия наред“ , заявяват от посолството.  \r\nОт там уточняват, че F-16 блок 70 предлага също така и най-модерна технология. „Придобиването му от България ще предостави на българските Военновъздушни сили възможността надеждно да защитават българското въздушно пространство и да участват в операции заедно с НАТО и всички други военновъздушни сили, които притежават F-16, включително всички съседни на България страни“, посочват от посолството и уточняват, че придобиването на изтребителя F-16 блок 70 ще продължи да засилва дългосрочната подкрепа и сътрудничество с Военновъздушните сили на САЩ и другите натовски военновъздушни сили. \r\nВ края на съобщението се посочва, че Съединените щати очакват да продължат разговорите с правителството на България при придвижването на това решение.", "date": "2019.01.08", "title": "САЩ очакват да продължат разговорите с България за закупване на F-16"}
{"url": "http://www.focus-news.net/news/2019/01/08/2609910/nimh-utre-predi-obyad-v-zapadna-balgariya-shte-zavali-slab-snyag-a-do-vecherta-valezhi-shte-ima-i-v-iztochna-balgariya.html", "text": "През нощта започналото от запад заоблачаване ще продължи и ще обхване цялата страна. Утре преди обяд в Западна България ще завали слаб сняг, а до вечерта валежи ще има и в Източна България. Това съобщи за  Агенция \"Фокус\"  Евгения Егова, дежурен синоптик в  Националния институт по метеорология и хидрология  (НИМХ). В западните и планинските райони след обяд снеговалежът ще се усилва. Вятърът ще придобие южна компонента: в западните райони ще е слаб, в централните, източните и северно от планините - умерен до силен и с него температурите бързо ще се повишат, по-съществено вечерта и през нощта срещу четвъртък. В южните и източните части на страната валежите ще са и от дъжд, и от сняг. В районите, в които има снежна покривка и валежът е от дъжд, ще има условия за заледявания. В крайните югоизточни райони ще има значителни количества дъжд. Минималните температури ще са предимно между минус 9° и минус 4°, а преобладаващите максимални - между 0° и 5°. \r\nНад Черноморието ще бъде предимно облачно. През деня ще е почти без валежи, но вечерта, първо в южните райони ще започнат валежи от дъжд. Ще духа до силен вятър с южна компонента, който ще повиши температурите и максималните ще са 3°-6°. Температурата на морската вода е 5-6°. Вълнението на морето ще бъде 2-3 бала, но вечерта ще се усилва. \r\nНад планините ще е облачно. От запад преди обяд ще започнат слаби валежи от сняг, които след обяд ще се усилват, вечерта и през нощта срещу четвъртък ще достигнат и планините в Източна България. Вятърът ще се ориентира от югозапад и след обяд ще е силен в планините в източната половина на страната бурен, вечерта и през нощта срещу четвъртък още ще се усили.  Максималната температура на височина 1200 метра ще е около минус 2°, на 2000 метра – около минус 7°. \r\nАтмосферното налягане е по-ниско от средното за месеца. С приближаването на средиземноморски циклон ще продължи да се понижава. \r\nПрез следващото денонощие валежите ще продължат, на места ще са значителни. В западната половина от страната ще вали сняг, с образуване на нова снежна покривка. Вятърът ще е северозападен, слаб до умерен. В източната половина ще има и дъжд, и сняг, ще има условия за заледявания и поледици. Вятърът там отначало ще е югозападен, умерен до силен, после ще отслабне, в североизточните райони и ще се ориентира от северозапад и север. Към края на деня валежите ще отслабнат, през нощта срещу петък и ще спрат; ще започне и разкъсване и намаление на облачността. В петък и събота ще бъде ветровито, вятърът ще е от запад-северозапад. Облачността ще е променлива, почти без валежи.", "date": "2019.01.08", "title": "НИМХ: Утре преди обяд в Западна България ще завали слаб сняг, а до вечерта валежи ще има и в Източна България"}
{"url": "http://www.focus-news.net/news/2019/01/08/2609913/api-ot-1030-ch-do-1630-ch-na-9-yanuari-dvizhenieto-v-tunel-trayanovi-vrata-na-avtomagistrala-trakiya-shte-se-osashtestvyava-dvuposochno-v-edna-traba.html", "text": "Утре – 9 януари, от 10.30 ч. до 13.30 ч. движението в тунел „Траянови врата“ на автомагистрала „Тракия“ в посока Бургас ще бъде ограничено поради оглед на осветителната система. Това съобщиха от пресцентъра на  Агенция „Пътна инфраструктура“  (АПИ). Трафикът ще се осъществява двупосочно в тръбата за София. От 13.30 ч. до 16.30 ч. ще бъде ограничено движението в тръбата за София. Превозните средства ще преминават в тръбата за Бургас. \r\nНеобходимо е шофьорите да карат с повишено внимание и съобразена скорост, като спазват стриктно поставената сигнализация. \r\nВсички граждани и транспортни фирми могат да получават информация за актуалната пътна обстановка от  , както и по всяко време от денонощието на тел. 0700 130 20 в АПИ.", "date": "2019.01.08", "title": "АПИ: От 10.30 ч. до 16.30 ч. на 9 януари движението в тунел „Траянови врата“ на автомагистрала „Тракия“ ще се осъществява двупосочно в една тръба"}
{"url": "http://www.focus-news.net/news/2019/01/08/2609906/d-r-iliya-valev-etnograf-vav-velikotarnovsko-mazhete-ne-izlizali-ot-domovete-si-na-babinden.html", "text": "Във Великотърновско мъжете не излизали от домовете си на Бабинден. Това каза за  Радио „Фокус“ – Велико Търново  д-р Илия Вълев, етнограф в Регионалния исторически музей във Велико Търново. Той посочи, че ако на този ден жените срещнели мъж, започвали да го хокат и подиграват. „Някои дори му събували гащите. Това разбира се има обреден характер и е свързано с безпроблемния сексуален живот и раждането на здрави и хубави деца“, заяви етнографът. Той отбеляза, че на Бабинден жената, която израждала децата в селото, рано сутрин ходела на гости във всеки дом, в който е помогнала за раждането на бебе. Тя благославяла децата и ги окъпвала в обредна, мълчана и ненапита вода, за да са здрави през годината. След благослова тя се прибирала в дома си. Там посрещала гости. Посещавали я майките на децата с питка, баница, варена кокошка, вино и ракия. Празникът преминавал с много закачки, веселби, приказки, песни и танци. Привечер „бабата“ е изкарвана тържествено пред дома й, качвана е на кола, след което закарвана до реката или близката чешма. Там тя е била ритуално окъпвана. \r\nД-р Илия Вълев отбеляза, че обичаите на Бабинден започват постепенно да отмират в средата на 20 век, тъй като тогава помощта по изжрадането на бебета се поема от специални медицински лица. \r\nНадежда КРЪСТЕВА", "date": "2019.01.08", "title": "Д-р Илия Вълев, етнограф: Във Великотърновско мъжете не излизали от домовете си на Бабинден"}
{"url": "http://www.focus-news.net/news/2019/01/08/2609908/hyuriet-ankara-kam-vashington-turtsiya-tryabva-da-bade-parviyat-vi-sayuznik-edna-nosht-iz-nevidelitsa-mozhem-da-vlezem-v-siriya.html", "text": "Говорителят на управляващата Партия на справедливостта и развитието (ПСР) Йомер Челик (доскорошен министър на закритото Министерство по европейските въпроси и главен преговарящ на Турция с ЕС – бел. на „Фокус”) критикува остро САЩ заради тяхната подкрепа за сирийските кюрди, пише  вестник „Хюриет” .  \r\n„Когато говори за съюзници, Вашингтон трябва да има предвид на първо място Турция. Голямо пречупване и разочарование обаче е споменаването и цитирането на „ДАЕШ като съюзник”. Който казва на държавата Република Турция „да не закача кюрдите”, първо да се погледне в огледалото. Да си припомни безчинствата и жестокостите на кюрдите. Държавата Република Турция е приятел и на кюрдите, и на арабите, и на туркоманите в района. Историята показва, че през повечето време единственият приятел на тези народи е била именно Турция. Необходимо е никога да не се забравя следното: Никой, ама наистина никой, не може да дава уроци на Република Турция да се грижи и защитава нашите кюрдски братя. Най-големият приятел, даже единственият приятел на кюрдите, е точно Република Турция. Въпросите за сигурността на Турция не могат да бъдат отлагани във времето под каквато и да е форма; да се играе с това и да се протака процесът; да се водят пазарлъци по тази тема. Една нощ внезапно можем да влезем там (подразбира се – провеждане на трета турска военна операция в Сирия – бал. на „Фокус”).”, предупреждава говорителят на ПСР, цитиран от „Хюриет”. \r\nПревод и редакция:", "date": "2019.01.08", "title": "„Хюриет”: Анкара към Вашингтон: Турция трябва да бъде първият ви съюзник; една нощ из невиделица можем да влезем в Сирия"}
{"url": "http://www.focus-news.net/news/2019/01/08/2609916/plovdiv-obsadiha-variantite-za-tehnicheski-resheniya-za-oblekchavane-na-trafika-na-okolovrastno-shose-i-kragovite-krastovishta-v-posoka-pazardzhik-i-asenovgrad.html", "text": "Беше проведена първата за годината среща, на която бяха обсъдени вариантите за технически решения, които максимално бързо да облекчат трафика на Околовръстно шосе и кръговите кръстовища в посока Пазарджик и Асеновград. Това съобщиха от  Областна администрация - Пловдив . На поредната среща, която се проведе по инициатива на областния управител Здравко Димитров, присъстваха представители на сдружение „Бизнесът за Пловдив, „ИСА – 2000“, директорът на Областно пътно управление – Пловдив Пламен Райчев, зам.-областният управител Петър Петров, зам.-кметът на Община Пловдив Димитър Кацарски, архитектите  Валентин Маринов и Атанас Недевски, гл. инспектор Петър Тосков – Регионална служба „Поарна безопасност и защита на населението“– Пловдив, експерти от Областна администрация, „Пътпроект“ и общините Асеновград, Куклен и Родопи. Бяха обсъдени техническите възможности за облекчаване на движението чрез изграждане на естакади на двете кръгови кръстовища, както и разширение чрез допълнително платно на кръговото кръстовище от Околовръстно шосе в посока Пловдив. Областният управител инициира среща в Агенция „Пътна инфраструктура“, на която ще бъдат представени исканията, за да се стартират процедурите. На срещата бе взето решение в началото на идната седмица да бъде изготвено задание за препроектиране на кръговите кръстовища и Околовръстно шосе. Днес областният управител одобри проекта за подробен устройствен план на локалните платна на път II-86 Пловдив – Асеновград и започват отчуждителите процедури на парцелите, попадащи на териториите на общините Асеновград, Куклен и Родопи.", "date": "2019.01.08", "title": "Пловдив: Обсъдиха вариантите за технически решения за облекчаване на трафика на Околовръстно шосе и кръговите кръстовища в посока Пазарджик и Асеновград"}
{"url": "http://www.focus-news.net/news/2019/01/08/2609907/plovdiv-zhitelite-na-s-voyvodinovo-zapochvat-podpiska-s-iskane-za-maksimalno-nakazanie-za-dvamata-tsigani.html", "text": "Жителите на с. Войводиново започват подписка с искане за  максимално наказание за двамата цигани, пребили военнослужещ. Това обяви по време на протеста кметът на селото Димитър Тосев, предаде репортер на  Радио „Фокус“ – Пловдив .  Първоначално Тосев не бе сред протестиращите, но със скандирания „Къде е кметът“ той се появи и обяви, че в общината ще се постави тетрадка, в която хората да се подписват. Протестиращите настояха да разберат какво се случва с двамата задържани и призоваха институциите за по-сериозни действия срещу циганските своеволия. Различни хора се изказваха пред микрофон, като се възмущаваха, че няма реални резултати от действията им. Според събралите се хора циганите са „удобна маша“, която се използва по време на изборите. Кметът обяви, че в селото е минала комисия и е разлепила предупредителни протоколи на постройките, които подлежат на бутане след изтичане на законовия срок. \r\nКъм момента хората се разотиват, има около 50 души. Протестиращите заявиха, че действията им ще продължат и следващите дни.   \r\nЦветан ТОНЧЕВА", "date": "2019.01.08", "title": "Пловдив: Жителите на с. Войводиново започват подписка с искане за  максимално наказание за двамата цигани"}
{"url": "http://www.focus-news.net/news/2019/01/08/2609915/do-mesets-otvaryat-vatreshnoto-otdelenie-po-hirurgiya-na-parva-mnogoprofilna-bolnitsa-za-aktivno-lechenie-sofiya-obzor.html", "text": "Зам.-кметът на София Дончо Барбалов провери изпълнението на ремонтните дейности в отделение „Хирургия“ на Първа многопрофилна болница за активно лечение заедно с изпълнителният директор на болницата проф. д-р Цветомир Димитров. \r\nБарбалов обясни, че дейностите са доста напреднали – общата част от ремонтните са приключили, като пространството е изцяло обновено. „Надяваме се в скоро време да се дооборудва и да влезе в експлоатация, за да може колегите от Първа градска болница да го използват. Това е много важно отделение за цялата болница\", обясни още зам.-кметът. Ремонтът е съфинансиран с 255 хил. лв. от Столична община, като средствата са Специализирания общинския приватизационен фонд. „Това е поредният ремонт, който Общината финансира в общинско лечебно заведение и поредният в Първа градска болница, която е първата общинска университетска болница“, обясни той.  \r\nИзпълнителният директор на лечебното заведение проф. д-р Цветомир Димитров съобщи, че основният ремонт в болницата вече приключва. По думите му до един месец ще са приключили и всички ремонтни дейности. „Основният ремонт вече приключва, но искаме в тези стаи да влязат нови легла, нова инсталация. Ще има нови монитори, чрез които пациентът ще може да влезе в интернет, да извика дежурната сестра или дежурния лекар. Ще има също дигитализация в болничните стаи“, допълни проф. д-р Димитров. Той обясни, че се очаква и нова ендоскопска апаратура, за която конкурсът е пред приключване. „Така че ще бъде открита модерна ендоскопска хирургия, с модерна апаратура в Първа градска болница“, обясни директорът. Проф. д-р Цветомир Димитров отбеляза, че болницата участва в ремонта и със собствени средства. \r\n„Спешността на хирургията продължава да бъде на ниво. Не е лесно да се правят ремонти. Работата не е спирала, защото ние сме търговски дружества, каквото си изкараме - това е. Благодарение на Столична община успяваме да направим една модерна болница“, допълни проф. д-р Димитров.  \r\nНа въпрос какви са другите проекти на Столична община, свързани със здравната инфраструктура, зам.-кметът Дончо Барбалов обясни, че  ремонтите в Първа САГБАЛ „Света София” и във Втора градска болница са в напреднал етап. По думите му най-големият ремонт през тази година ще бъде санирането на II САГБАЛ „Шейново\".  \r\nТеодора ПАТРОНОВА", "date": "2019.01.08", "title": "До месец отварят вътрешното отделение по „Хирургия“ на Първа многопрофилна болница за активно лечение – София (ОБЗОР)"}
{"url": "http://www.focus-news.net/news/2019/01/08/2609911/srabski-opozitsionen-politik-kam-milorad-dodik-predatel-na-bosna-podloga-na-putin.html", "text": "Лидерът на „Лигата на социалдемократите от Войводина“ (ЛСВ) Ненад Чанак обвини във вторник сръбския представител в Президиума на Босна и Херцеговина (БиХ) Милорад Додик, че е „предател на БиХ и подлога на руския президент на Балканите“, предава  белградското радио „Б92“ . \r\n„Сега имаме откачена ситуация, в която никой не може да каже с пълна сигурност дали Босна е държава, или не. Защото човек като Милорад Додик, който представлява една трета от Президиума на тази страна, твърди, че просто върши ежедневната си работа, че е просто един сърбин, който по случайност се е оказал там“, заяви Чанак пред сараевската радиостанция radiosarajevo. \r\nПо неговите думи, „е пределно ясно, че Додик не може да направи това, без да има силен гръб от Москва“. \r\n„Как става така, че Владимир Путин се среща толкова често с някой, който до вчера беш президент на един ентитет в една балканска страна, която дори не е най-голямата? Не виждам друга логика, освен че Русия има свои интереси. Легитимно е Русия да има свои интереси. Но не е легитимно за хората, които живеят в една страна да, ще го кажа направо, да предават собствената си страна заради частни интереси и в полза на руската държава. Това е, меко казано, безчестно“, продължи Чанак. \r\nТой добави, че дълбоко вярва, че войната в БиХ е била прекъсната от Дейтънското споразумение, но не е приключила, защото, както той каза, краят на войната ще означава началото на мира. \r\nПревод и редакция:", "date": "2019.01.08", "title": "Сръбски опозиционен политик към Милорад Додик: Предател на Босна, подлога на Путин"}
{"url": "http://www.focus-news.net/news/2019/01/08/2609918/vidin-kmetat-ognyan-tsenkov-podpomogna-blagotvoritelna-kauza-na-18-godishna-uchenichka-ot-ppmg-ekzarh-antim-i.html", "text": "Кметът на Община Видин Огнян Ценков се срещна с Антонина Лозанова, която тази година завършва средното си образование в ППМГ „Екзарх Антим I“, съобщиха от за  Радио „Фокус“ – Видин  от Общината. Поводът за срещата е благотворителна инициатива, с която момичето се е ангажирало. Тя е доброволец в благотворителната кампания „Бъди човек“. Всяка година за коледните и великденските празници  заедно със свои съмишленици Антонина събира пари за социално слаби възрастни хора. С дарените средства младежите закупуват хранителни пакети, които раздават на нуждаещите се възрастни хора в Северозапада. Антонина Лозанова се включва в тази кауза от 2014 година, а от 2 години събира все по-голяма популярност, благодарение на филма „Северозабравени“, който тя създава за хората, живеещи в селата в Северозападния край. С него през 2018 година Антонина печели редица награди, както и призове от множество конкурси, от програми на Министерство на образованието и науката. В края на 2018 година Антонина бе поканена за участие в „Шоуто на Слави“, където представи филма си „Северозабравени“. Вече е готова и втората му част със  заглавие „Северосплотени“. \r\nКметът на Видин поздрави възпитаничката на ППМГ „Екзарх Антим I“ за това, че посвещава голяма част от времето си да помага на възрастни хора. Той приветства инициативата на Антонина и изрази надежда все повече млади хора да последват нейния пример. В знак на съпричастност към  усилията на момичето Ценков направи лично дарение, с което да подпомогне каузата й. Кметът връчи на Антонина Лозанова и плакет на Община Видин. \r\nДо края на януари по инициатива на Огнян Ценков двамата ще посетят село Слана Бара, където ще направят дарение за нуждаещи се възрастни хора.", "date": "2019.01.08", "title": "Видин: Кметът Огнян Ценков подпомогна благотворителна кауза  на 18-годишна ученичка от  ППМГ „Екзарх Антим I“"}
{"url": "http://www.focus-news.net/news/2019/01/08/2609920/infomigrants-kamion-s-balgarski-shofyor-e-izgoryal-tazi-nosht-na-magistralen-pat-v-rayona-na-grad-kale.html", "text": "Камион с български шофьор е изгорял тази нощ на магистрален път в района на френския град Кале, съобщава международният информационен портал  Infomigrants .  \r\nОт информацията става ясно, че водачът на камиона е направил опит да премине през изградена от мигранти запалена барикада, но не е успял и му е нанесен побой от мигрантите.  \r\nВодачът е откаран в болница, а мигрантите са успели да избягат преди да пристигне полицията . \r\nСпоред портала изграждането на подобни барикади е честа практика на търсещите убежище във  Великобритания мигранти. По този начин те принуждават шофьорите да намалят скоростта или да спрат, за да успеят да се качат в ремаркето на камиона. \r\nФренската полиция е потвърдила инцидента в социалната мрежа „Туитър“, като е заявила, че в нападението са участвали около 50 мигранти.  Юлиян Марков", "date": "2019.01.08", "title": "Infomigrants: Камион с български шофьор е изгорял тази нощ на магистрален път в района на град Кале"}
{"url": "http://www.focus-news.net/news/2019/01/08/2609921/sliven-konkurs-degustatsiya-na-vina-tvarditsa-2019-podgotvyat-v-tvarditsa.html", "text": "Конкурс – дегустация на вина „Твърдица – 2019“ подготвят в Твърдица. В четири етапа ще се проведе надпреварата – бяло, розе, червено и старо вино, съобщиха от  Община Твърдица . Общината е организатор на конкурса заедно с Народно читалище „Св. Св. Кирил и Методий - 1914 г.“. \r\nВинените проби ще се приемат до 22 януари, до 17.00 ч., в читалището в Твърдица, под строг контрол. Изискването е пробите за отделните категории да са в стъклени бутилки с грамаж 250 – 300 грама. За участие са поканени всички любители на домашното вино.", "date": "2019.01.08", "title": "Сливен: Конкурс – дегустация на вина „Твърдица – 2019“ подготвят в Твърдица"}
{"url": "http://www.focus-news.net/news/2019/01/08/2609903/daily-star-lebanon-nastaplenie-na-dzhihadisti-postavya-pod-vapros-sdelkata-mezhdu-moskva-i-ankara-za-idlib.html", "text": "Настъпление на групировката „Хаят Тахрир аш Шам“ (ХТШ) във вторник срещу подкрепяните от Турция сирийски бунтовници в провинция Идлиб се приближава все по-близо до фронтовата линия с правителствените сили, заявиха представител на групировката и на активистка група, пише  електронното издание Daily Star Lebanon . \r\nНастъплението поставя под въпрос съдбата на постигнатото през септември споразумение за установяване на демилитаризирана зона в северозападната сирийска провинция между Турция и Русия, което предотврати офанзивата на сирийската армия в Идлиб, посочва изданието. \r\nМедията посочва, че ХТШ, сирийският клон на „Ал Кайда“, разширява властта си над бунтовническия анклав, който включва провинция Идлиб и съседни части от провинции Алепо, Хама и Латакия. \r\nОсновните бунтовнически сили, подкрепяни от турците, Националната армия, се разполагат по фронтове близо до бойците, за да отблъснат всяко ново настъпление към тях. \r\nГоворителят на Националната армия майор Юсеф Хамуд заяви, че терористите от ХТШ са завзели четири села в равнината Ал Габ от вражески бунтовнически групировки във вторник. \r\n„Призоваваме (бунтовническите фракции) в Идлиб да започнат операция, с която да се опитаме да отворим нов фронт и да ги освободим от част от натиска върху тях“, заяви той. \r\nПо неговите думи, бойците от ХТШ, които са започнали офанзивата си миналата седмица, се готвят да се отправят към ключовите населени места Ариха и Маарат ал Нуман в Идлиб. \r\nБазираната в Лондон Сирийска обсерватория за човешките права съобщи, че в равнината ал Габ се води ожесточено сражение. ОТ там твърдят, че ако ХТШ везмат Ариха, Маарат ал Нуман и още няколко села между тях, те ще имат фактически контрол върху провинцията. \r\nБоевете се водят и в буферната зона, установена по фронтовите линии с руско-турската сделка, съобщават местен жител и Обсерваторията. \r\nЖител на Сал ал Габ заяви, че подкрепяните от Турция фракции „нямат друг избор освен да се бият до смърт“. \r\n„Фракциите са затворени в много малък район“. Постиженията на ХТШ са принудили цивилни граждани да бягат към правителствените територии, добави още жителят. \r\nПревод и редакция:", "date": "2019.01.08", "title": "Daily Star Lebanon: Настъпление на джихадисти поставя под въпрос сделката между Москва и Анкара за Идлиб"}
{"url": "http://www.focus-news.net/news/2019/01/08/2609917/afp-londonskoto-letishte-hiytrou-preustanovi-izlitaneto-na-samoleti-zaradi-zabelyazan-dron.html", "text": "Лондонското летище \"Хийтроу\", най-оживеното европейско летище по броя на пътниците, заяви, че е преустановило всички излитания във вторник след забелязване на дрон, предава  AFP . \r\n„Ние реагираме на забелязването  на безпилотния летателен апарат в района на „Хийтроу“ и работим в тясно сътрудничество с полицията, за да предотвратим всякаква заплаха за оперативната безопасност. \r\nПристигащите самолети обаче продължават да кацат на „Хийтроу“, информира агенцията.  Юлиян Марков", "date": "2019.01.08", "title": "АFP: Лондонското летище „Хийтроу“ преустанови излитането на самолети заради забелязан дрон"}
{"url": "http://www.focus-news.net/news/2019/01/08/2609937/sport-simona-halep-ne-planira-da-naema-trenyor-za-nachaloto-na-sezona.html", "text": "Тенис: Симона Халеп не планира да назначава нов треньор за началото на сезона. Румънката обясни, че иска да играе с по-малко напрежение след своята първа титла от Големия шлем от Ролан Гарос. \r\nДосегашният треньор на Халеп Дарън Кейхил обяви след края на миналия сезон, че иска да си вземе почивка и да прекара повече време със семейството си. Халеп заяви, че двамата продължават да поддържат контакт.", "date": "2019.01.08", "title": "Спорт: Симона Халеп не планира да наема треньор за началото на сезона"}
{"url": "http://www.focus-news.net/news/2019/01/08/2609909/protsedurata-za-pridobivane-na-nov-boen-samolet-otnovo-na-dneven-red-obzor.html", "text": "Процедурата за придобиване на нов боен самолет бе на дневен ред на политиците във вторник. След като бъде готова оценката на Министерство на финансите за самолета, се очаква тя да влезе в програмата на Министерски съвет. Новината съобщи  вицепремиерът и министър на отбраната Красимир Каракачанов .  „Важното е да направим добър избор и да закупим един силен и мощен изтребител за нашите ВВС. Всички останали приказки са дребно политиканство”, каза министърът по повод коментарите около сделката. Той посочи, че е съгласен  да води дебат за това кой самолет е нужен на армията, а не политически спорове самолетът шведски ли е, съветски ли е, американски ли е. По думите му това е безсмислен спор и е излишно да  се дели обществото на русофили и русофоби. По повод обвиненията, че е американофил, той припомни, че до преди една седмица, в края на годината, са били гласувани отпускането на 81 млн. лева за ремонти на МиГ-29 и още 80 млн. лева за СУ-25, които са руски самолети. Той допълни, че страната ни купува самолет за следващите 30-40 години, а не си играе на политика. „Защото някой може ли да прогнозира какво ще се случи след година 20-30 на Балканите”, каза още Красимир Каракачанов. Според него е по-добре да се купи нещо сериозно и силно, което ще може да върши работа и да защитава страната, а не да се правят „дребни политически сметки”. \r\nОт опозицията в лицето на ПГ на „БСП за България“ обявиха, че ще гласуват против предложението на Министерски съвет за закупуване на нов боен самолет. Позицията съобщи  лидерът на БСП Корнелия Нинова . \"Предложението на Министерски съвет за закупуване на нов боен тип самолет противоречи не само на решението на НС, а и на позицията на БСП, изразена през юни 2018 г. Нямаме основание да променяме тази позиция“, подчерта лидерът на БСП. Нинова обърна внимание, на предложението на Министерски съвет – Народното събрание да разреши проектът за международния договор да се отклони от задължителните изисквания, посочени в актуализирания проект за инвестиционен разход, одобрен с решение на Народното събрание. По думите й управляващите много пъти са нанасяли удар върху правовата държава и парламентаризма в България, но проектът за решение за нов самолет е дъното и краят. От БСП настояха да бъдат публикувани всички постъпили предложения, защото българите имат право да знаят как и за какво се харчат парите им.  Председателят на Комисията по отбрана и депутат от ГЕРБ ген. Константин Попов  коментира, че ако изборът ни е F-16, България ще има най-модерния и най-боеспособния самолет в източната част на Европа. „Трябва да отдадем значимото на правителството, на премиера Борисов за смелостта да придвижат нещата напред, да вземат отношение, да застанат зад модернизацията на Българската армия и зад бъдещето й“, заяви той. По думите му страната ни има нужда от нов тип самолет, а това, което предлага правителството е прекрасно. Той попита дали БСП  предлагат да се спре процедурата. „Нямало да гласуват „за“ нея, не е ясно каква е алтернативата? Да се върнем 10 години назад и пак да започнем ли?“, попита той. От АБВ настояха за спиране на процедурата за придобиване нов тип боен самолет.  Председателят на АБВ Румен Петков   посочи, че трябва да се поискат толкова имунитета, колкото гласа има в подкрепа на доклада за придобиване на нов самолет в Народното събрание. Петков обърна внимание, че по темата за придобиване на нов боен самолет АБВ се опира изцяло на доклада на министъра на отбраната. По думите му в противоречие с всички досегашни клетви в Народното събрание и правителството, на 25 октомври министър-председателят е назначил политико-военна група. „Няма грам намек за експертиза“, посочи още Петков. Според него предвидените 2 млрд. лв. за самолети да бъдат инвестирани във високи технологии, малкия и среден бизнес, в образование и демография. \r\nС позиция по темата за закупуване на нов боен самолет излезе и  Белият дом , като според САЩ F-16 блок 70 предлага на България най-добрата възможна комбинация от цена, бойни способности и взаимна съвместимост с другите натовски военновъздушни сили. \"Ако F-16 блок 70 бъде избран от България, то той ще служи на българските Военновъздушни сили ефикасно и надеждно десетилетия наред“, се посочва още в съобщението, разпространено от Посолството на САЩ у нас.  \r\nДеница КИТАНОВА", "date": "2019.01.08", "title": "Процедурата за придобиване на нов боен самолет отново на дневен ред (ОБЗОР)"}
{"url": "http://www.focus-news.net/news/2019/01/08/2609938/varna-v-grada-se-raboti-po-programa-za-podobryavane-na-znaniyata-na-uchenitsite-s-tsel-preventsiya-na-otpadaneto-ot-obrazovatelnata-sistema.html", "text": "Във Варна се работи по програма за подобряване на знанията на учениците с цел превенция на отпадането от образователната система. Това каза за  Радио „Фокус“ – Варна  Венцеслава Генова, началник на Регионалното управление на образованието във Варна. „Целта на тази политика е повишаване на успеваймостта на учениците в училищата с ниски резултати в края на учебната година на национални външни оценявания и държавни зрелостни изпити. За база ползвахме учебната 2016/2017 година. Целта на програмата е издигане равнището на владеене на книжовния български език и подобряване качеството на преподаване, за да се намали рискът от отпадане от образователната система поради слаб успех. Обхватът на тази програма през учебната 2017/2018 година включваше 21 училища по различни учебни предмети според установените резултати, като за по-голямата част от учениците, включени в програмата, българският език не беше майчин.  \r\nПрограмата се изпълняваше в тясно взаимодействие с другите две регионални политики, част от Регионалния методически съвет, в който участват изявени и доказани учители, включително и работа с родители“, отбеляза Венцеслава Генова. Училищата са направили анализ на причините за ниските резултати и всяко учебно заведение е разработило собствена програма за преодоляване на установените причини. „Подходът, който използвахме в програмата за повишаване на резултатите, беше хуманистичен и действен, междуинституционално сътрудничество, индивидуално подпомагане на всеки ученик с обучителни затруднения или слаб успех, методическа подкрепа и целенасочена квалификация на учителите, които работят с тези ученици,  споделяне на отговорностите за преодоляване на ниските образователни резултати. По-високите учебни резултати и по-високата степен на постигане на образователни стандарти ние поставихме в основата на онази важна за нас дейност –  да намалим риска от отключване на образователни затруднения в резултат на мултикултурно и социално включване. Ние поставихме като основен принцип равнопоставеността на всички ученици, справедливостта в обучението и равен достъп до образование“, каза още Венцеслава Генова. \r\nМарияна ВАЛЕНТИНОВА", "date": "2019.01.08", "title": "Варна: В града се работи по програма за подобряване на знанията на учениците с цел превенция на отпадането от образователната система"}
{"url": "http://www.focus-news.net/news/2019/01/08/2609940/d-r-plamen-filipov-mbal-vidin-26-detsa-sa-nastaneni-v-detskoto-otdelenie-s-infektsiya-na-dihatelnite-patishta.html", "text": "26 деца са настанени в Детското отделение на МБАЛ-Видин с инфекция на дихателните пътища, каза за  Радио „Фокус“ – Видин  д-р Пламен Филипов, завеждащ отделението. Той посочи, че случаите от началото на годината са се увеличили. „Днес изписахме 10 деца от отделението и веднага настанихме други 6 отново с инфекция на дихателните пътища. Имаме бронхити и пневмонии“, допълни д-р Филипов. Той поясни, че в отделението са настанени деца от всички възрасти – от бебета до 16 годишни ученици. „Няма грипна епидемия, при децата, настанени в отделението няма грипни симптоми. Очакваме във Видин грипната епидемия в края на февруари и началото на март месец“, допълни лекарят. \r\nАнна ЛОЗАНОВА", "date": "2019.01.08", "title": "Д-р Пламен Филипов, МБАЛ-Видин: 26 деца са настанени в Детското отделение с инфекция на дихателните пътища"}
{"url": "http://www.focus-news.net/news/2019/01/08/2609941/varna-gorski-strazhari-zadarzhaha-shest-karutsi-s-nezakonna-darvesina-v-oblastta.html", "text": "Интензивни проверки за незаконна сеч се провеждат във Варненско. При извършения от горските стражари обход са задържани общо шест каруци с незаконна дървесина, коне и моторни триони. Това съобщават от пресцентъра на  Североизточно държавно предприятие  (СИДП). Съставени са общо 15 акта, шест от които са при проверки на територията на ДГС „Суворово”. Служителите на стопанството са конфискували три каруци, с които нарушителите транспортирали 3 куб. м дървесина. Задържани са и два моторни триона. Други две каруци и два коня са конфискувани в обхвата на ДГС „Варна”, където проверките на горските стражари са спрели незаконна сеч. Задържани са 1 куб. м дърва за огрев. Съставени са четири акта и два констативни протокола. Още пет акта са съставени в резултат от активната контролна дейност в ДЛС „Шерба”. Разкрити са нарушители, които пренасяли с каруца 1,2 куб. м дърва за огрев без документи за законен произход. Каруцата и незаконно добитата дървесина са конфискувани. През изминалата седмица на територията на всички 13 горски и 5 ловни стопанства към Североизточно държавно предприятие са извършени общо 590 проверки. 82 от тях са на обекти за добив на дървесина, а 64 – на превозни средства. В разгара на ловния сезон текат активни проверки и по Закона за лова и опазването на дивеча. Сред проверените 444 физически лица 418 са любители на лова. Не са установени нарушения на законовите изисквания, отчитат от СИДП.", "date": "2019.01.08", "title": "Варна: Горски стражари задържаха шест каруци с незаконна дървесина в областта"}
{"url": "http://www.focus-news.net/news/2019/01/08/2609919/slavcho-velkov-bsp-za-balgariya-ima-mehanizmi-za-spravyane-s-tsiganskata-prestapnost-vaprosat-e-koy-shte-proyavi-politicheskata-volya-za-da-gi-nalozhi.html", "text": "Има механизми за справяне с циганската престъпност, въпросът е, кой ще прояви политическата воля, за да ги наложи. Това каза за обзорното предаване „Това е България“ на  Радио „Фокус“  народният представител от ПГ на „БСП за България“ Славчо Велков. Ключовите думи са образование и правилна интеграционна политика за справянето с циганската престъпност, каза още народният представител. „В резултат на дълги години погрешна политика на интеграция и приобщаване на тези хора, сега берем горчивите плодове. Давам за пример Франция – с политиката си за мигрантите от преди 50-60 г., отделянето им в гета, в обособени райони, които се превърнаха в анклави, дадоха възможност за развитие на радикализма. Преди десетина години като почнаха да палят по 1000 – 1500 коли на нощ и да нападат полицията - се видяха в чудо. Всичко е въпрос на политика и проява на воля за прилагане на закона. Колкото са по-неграмотни, толкова по-престъпни ще бъдат – това е доказано“, каза още депутатът. За напрежението в с. Войводиново, където на 6 януари военнослужещ бе пребит от двама цигани, и заканите на властта за срутване на незаконните цигански постройки, Славчо Велков попита, къде е била местната власт по време на строенето им, защото тези постройки не се вдигат за една нощ. Циганите са удобни по време на избори, каза още народният представител и обясни, че на фона на демографската катастрофа, в която се намира България, от циганската общност са регистрирани най-много новородени бебета.  \r\nЦоня СЪБЧЕВА", "date": "2019.01.08", "title": "Славчо Велков, „БСП за България“: Има механизми за справяне с циганската престъпност, въпросът е, кой ще прояви политическата воля, за да ги наложи"}
{"url": "http://www.focus-news.net/news/2019/01/08/2609942/plovdiv-priklyuchi-blagoustroyavaneto-na-dvornoto-prostranstvo-na-detska-gradina-edelvays.html", "text": "Приключи благоустрояването на дворното пространство на Детска градина „Еделвайс” в район „Тракия“, съобщиха от  районната администрация . Подновени са алеите около детските кътове и до входа, ремонтирани са английските дворове и пропадналата част от входната площадка на сградата. В хода на строителните дейности е преасфалтирано трасето, което осигурява автомобилен достъп,  като от западната страна на градината е изграден нов достъп за противопожарни автомобили и друга специализирана техника. \r\nИзвършена е също ревизия на канализационната мрежа и са изградени нови ревизионни и дъждоприемна шахти. \r\n„С ремонта бе решен дългогодишен проблем с отводняването в Детска градина „Еделвайс“, каза кметът на район „Тракия“ Костадин Димитров. Той припомни, че проблем с течове бе отстранен и в Детска градина „Десислава“. Там преди три месеца цялостно бе обновен покривът, като бе извършена подмяна на хидроизолацията, настилката и други елементи от конструкцията.", "date": "2019.01.08", "title": "Пловдив: Приключи благоустрояването на дворното пространство на Детска градина „Еделвайс”"}
{"url": "http://www.focus-news.net/news/2019/01/08/2609914/kanal-5-makedoniya-zoran-zaev-e-priel-da-napravi-promeni-v-preambyula-na-konstitutsiyata-i-na-konstitutsionniya-zakon.html", "text": "Македонският премиер Зоран Заев е приел да направи промени в Преамбюла на конституцията и на конституционния закон, съобщава македонският телевизионен  \"Канал 5\" .  \r\nОт преамбюла на Конституцията \"гражданите, живеещи в нейните граници\" ще бъдат заличени и ще се чете: \"гражданите на Република Македония, македонския народ и част от албанския народ, турския народ, сръбския народ ... и други, което според премиера Заев  ще премахне  впечатлението, че останалите етнически общности пребивават само временно в страната. Освен това в конституционния закон беше постигнато споразумение като пета съседка на Македония, да бъде упомената Република Косово. Заев и Села още веднъж подчертават, че в изменение 36 относно диаспората ще се подчертае, че \"републиката се грижи за диаспората на македонския народ и други общности, живеещи в Македония\". \r\nИзискванията на БЕСА и Алианса на албанците албанският език да бъде втори официален език в Македония, според премиера Заев, ще изчака по-добри времена, защото, както каза той, сега е правно невъзможно да се обсъждат такива предложения. \r\nПремиерът е убеден, че ще успее да съгласува позициите и с крилото на БЕСА, водено от Билал Касами, и че техните депутати ще подкрепят  последната фаза от приемането на конституционни промени.  Юлиян Марков", "date": "2019.01.08", "title": "„Канал 5“ (Македония):  Зоран Заев е приел да направи промени в Преамбюла на конституцията и на конституционния закон"}
{"url": "http://www.focus-news.net/news/2019/01/08/2609939/the-washington-post-donald-tramp-ne-planira-da-obyavi-izvanredno-polozhenie-v-sasht-zaradi-izgrazhdaneto-na-stena-po-granitsata-s-meksiko.html", "text": "Американският президент Доналд Тръмп по време на своето обръщение към страната във вторник вечерта не възнамерява да обяви извънредно положение заради  изграждането на физическа бариера на американско-мексиканската граница, пише авторитетния вестник  The Washington Post . \r\nСпоред източник от Белия дом, в своето обръщение, Тръмп не възнамерява да обяви извънредно положение, а да убеди обществеността в необходимостта да се издигне бариера на южната граница. \"Това няма да бъде много по-различно от това, което президентът вече е казал, но той ще се обърне към  много по-широка аудитория\", заяви служителят на администрацията. \r\nВ понеделник Тръмп заяви, че във вторник ще се обърне към страната във връзка със заплахата за националната сигурност и хуманитарната криза на границата между САЩ и Мексико. Местните медии и експерти вече излязоха с предположението, че държавният глава може да обяви въвеждането на извънредно положение в страната, за да заобиколи Конгреса и да получи финансиране за изграждането на стената. По-рано във вторник лидерите на Демократическата партия в Камарата на представителите и Сенатът на Конгреса на САЩ обявиха, че след обръщението на президента към страната ще излязат с отговор, който се очаква да бъде излъчен и от всички водещи телевизионни компании. \r\nОт 22 декември работата на федералното правителство е частично спряна в САЩ поради липсата на бюджетни средства. Това се дължи на факта, че републиканците и демократите в Конгреса не успяха да постигнат съгласие по параметрите на държавния бюджет, в който Тръмп и републиканците ултимативно искат да включат средства за изграждането на стена на границата с Мексико. Демократите казват, че никога няма да одобрят отпускането на средства от федералната хазна за тази инициатива. \r\nОколо една четвърт от правителството сега остава без финансиране, по-специално Държавния департамент, Министерството на финансите, Министерството на търговията и Министерството на вътрешната сигурност. За други правителствени агенции, Конгресът предварително одобри разпределението на средствата до края на септември 2019 г. Най-малко до четвъртък около 420 хиляди служители на държавни институции ще работят без заплащане, въпреки че впоследствие ще могат да получат обезщетение. Други 380 хиляди души бяха изпратени в неплатен отпуск.  Юлиян Марков", "date": "2019.01.08", "title": "The Washington Post: Доналд Тръмп не планира да обяви извънредно положение в САЩ заради изграждането на стена по границата с Мексико"}
{"url": "http://www.focus-news.net/news/2019/01/08/2609943/elitsa-mateeva-kino-shkola-bratya-lyumier-varna-v-shkolata-uchastvat-69-detsa-ot-razlichni-vazrasti-i-natsionalnosti.html", "text": "В кино школа „Братя Люмиер“ във Варна участват 69 деца от различни възрасти и националности. Това каза в интервю за  Радио „Фокус“ – Варна  Елица Матеева, организатор и лектор на школата. По думите й, групата по кино критика и филмово изкуство събира в себе си деца от всички класове в града. Освен това в школата участват и руско-говорещи деца, които я правят и интернационална, добави Елица Матеева. „Имам една много мощна група от русначета по произход. Много са интересни те, защото имат една по-друга своеобразна чувствителност и с  тях си общуваме къде на български, къде на руски. Можем да кажем, че малките кинаджии от школата „Братя Люмиер“ са една малка интернационална група деца, които са запалени по киното“, каза Елица Матеева.  \r\nТя обясни, че не всички 69 деца присъстват на занятията на школата, тъй като това е извънкласно занимание и в много случаи децата са заети с училищни задачи или спортни тренировки. „Знаете ли, аз си давам сметка, че нашите деца са страшно много заети. Ако си мислите, че те посещават само нашата школа, жестоко се лъжете. Те се занимават и участват в други школи, в кукления театър, спортисти, имам каратисти и други“, каза Елица Матеева. Според нея понякога на децата им се налага да отсъстват, защото са получили контузия или са загубили в спортно състезание. „Понякога така се случва да имаме по-малко деца, защото трябва да имаме предвид, че това е извънкласна дейност и ние се съобразяваме с другите им задачи. Имам деца, които тренират фигурно пързаляне, понякога имат своите спортни неуспехи, навяхвания и отсъстват“, каза още Елица Матеева. Тя допълни, че една група обикновено се състои от 6-7 деца, защото така може да се обърне внимание на всички тях. \r\nБояна АТАНАСОВА", "date": "2019.01.08", "title": "Елица Матеева, кино школа „Братя Люмиер“ – Варна: В школата участват 69 деца от различни възрасти и националности"}
{"url": "http://www.focus-news.net/news/2019/01/08/2609944/afp-es-nalozhi-sanktsii-na-iranskoto-razuznavane-zaradi-planirani-ubiystva.html", "text": "ЕС наложи санкции на  иранските разузнавателни служби във вторник, след като обвини Техеран, че стои  зад заговорите за убийства на опонентите на режима на холандска, датска и френска земя, предава  AFP . \r\nРешението на Европейския съюз бе обявено, след като холандското правителство заяви, че смята, че Иран стои зад убийствата на двама дисиденти през 2015 и 2017 година. \r\n\"Много окуражаващо е, че (ЕС) току-що се е съгласил с нови целенасочени санкции срещу Иран в отговор на враждебни дейности и планове, които се планират и извършват в Европа, включително в Дания\", каза датският премиер Ларс Локе Расмусен. \r\n\"ЕС е единен - такива действия са неприемливи и трябва да имат последствия\", пише той. \r\nСанкциите включват замразяване на средства и други финансови активи на иранското министерство на разузнаването и отделни лица, заявиха служители.  Юлиян Марков", "date": "2019.01.08", "title": "AFP: ЕС наложи санкции на иранското разузнаванe заради планирани убийствa"}
{"url": "http://www.focus-news.net/news/2019/01/08/2609946/plovdiv-zamestnik-kmetat-inzh-aleksandar-darzhikov-i-predsedatelyat-na-obshtinskiya-savet-savina-petkova-otkriha-retrospektivnata-izlozhba-neobozrimo-za-kolyo-k.html", "text": "Заместник-кметът на Пловдив по култура и туризъм инж. Александър Държиков и председателят на Общински съвет – Пловдив Савина Петкова откриха ретроспективната изложба „Необозримо за Кольо К.“, с която Градската художествена галерия започна новата изложбена година по време на инициативата „Пловдив – Европейска столица на културата 2019“. Това съобщиха за  Радио „Фокус“-Пловдив  от Общината. \r\nЕкспозицията е подреден на двата етажа на галерията и са експонирани произведения от различни периоди в артистичния живот на Кольо Карамфилов, предоставени за изложбата от галеристи, частни колекционери и приятели. \r\n„Знам, че всеки един от вас има емоционална връзка с Кольо Карамфилов. Има хубав спомен. Или пък има красива негова работа у дома. Тази изложба показва безкрайната му творческа мощ. Опитахме се така да подберем работи, които са ключови, изключително любопитни, много знакови и в същото време на са преекспонирани. Идеята ни е тази изложба да бъде празник”, каза кураторът проф. Галина Лардева, която специално благодари на Общинска фондация „Пловдив 2019“ за подкрепата на проекта. \r\n„Честно казано загубих дар слово, докато разглеждах изложбата особено качвайки се на втория етаж в галерията. За първи път виждам изложба на баща ми, която показва почти всички негови лица като артист. Зверски много ми се реве в момента, но искам само да кажа, че Кольо се усмихва. Плаче ми се и не мога да говоря повече”, каза синът на художника Росен Карамфилов. Той благодари на Радост Коцева за труда, който тя е положила по организирането на изложбата и обяви, че тя е биещото сърце на баща му след неговата смърт, защото във всичките години, след като Кольо Карамфилов ни напусна, Радост Коцева упорито и с цялото си сърце не спира да поддържа паметта за него жива с многобройните си инициативи. \r\n„Кольо К. винаги ще бъде бъдещето. Него времето винаги го гонеше. Не му е нужна патетика, а усмивка”, каза един от най-близките приятели на художника – българският писател, поет, драматург и журналист Елин Рахнев, който прочете специално написан по повода текст. \r\nБлизо 90 платна, събрани от над 30 колекционери, разкриват пред публиката целия творчески път на Карамфилов, всичките му търсения и теми, върху които е работил в почти всички жанрове на визуалното изкуство – графика, живопис, скулптура, пърформанс, инсталации, фотография, изявява се също като режисьор и сценарист. Дори част от неговите най-близки хора бяха изненадани от някои от нещата, които видяха по стените в галерията. \r\nИзложбата може да бъде разгледана до края на месец януари. Проектът се осъществява от Фондация „Култура и съвременност“ в партньорство с галерия U.P.A.R.K. и е част от официалната програма на Европейска столица на културата – Пловдив 2019. На 28 януари от 17.00 ч., отново в Градска художествена галерия Пловдив ще бъде представен двуезичен каталог, специално подготвен за изложбата.", "date": "2019.01.08", "title": "Пловдив: Заместник-кметът инж. Александър Държиков и председателят на Общинския съвет Савина Петкова откриха ретроспективната изложба „Необозримо за Кольо К.“"}
{"url": "http://www.focus-news.net/news/2019/01/08/2609947/112-ukrayna-grupa-korabi-na-nato-planira-vlizane-v-cherno-more.html", "text": "Група кораби на  НАТО под ръководството на Холандия ще влезе в Черно море, заяви във вторник ръководителят на украинската мисия при НАТО Вадим Пристайко по телевизионния канал  “112 Украйна“ \r\n\"Има постоянно действащи групи, сега Холандия ръководи една от групите, холандският кораб току-що е поел ръководството. Те също ще влязат в Черно море\", заяви Притайко в ефира на телевизионния канал. \r\nТой отбеляза, че интензивността на влизането на корабите на НАТО в Черно море се е увеличила значително, по-специално през 2018 г. две групи от кораби на алианса са влезли едновременно. \r\nСпоред него НАТО е ограничена в разширяването на присъствието си в Черно море заради конвенция, която установява броя и тонажа, както и времето за пребиваване на военните кораби, които не принадлежат на черноморските държави. \r\nВ същото време той изключи възможността корабите на НАТО да влязат в Азовско море, тъй като това е труден процес за военни кораби поради малката дълбочина, а също и защото Москва няма да даде съгласие за това. \r\n\"Не разбирам защо НАТО ще извърши подобна провокация и по принцип НАТО на първо място няма да провокира никого, особено Русия\", каза той.  \r\nВ момента в Черно море се намира американския десантен кораб Форт Макхенри.  Юлиян Марков", "date": "2019.01.08", "title": "„112 Украйна“ : Група кораби на НАТО планира влизане в Черно море"}
{"url": "http://www.focus-news.net/news/2019/01/08/2609948/sport-izigraha-se-dva-macha-ot-frenskata-liga-1.html", "text": "Футбол: Изиграха се два мача от 18-ия кръг на френската Лига 1. Нант победи Монпелие с 2:0. Головете реализираха Маджийд и Палоа. В другия мач Амиен и Анже завършиха наравно 0:0. Нант зае 11-то място във временното класиране, а Монпелие е четвърти. Начело е Пари Сен Жермен с 47 точки и два мача по-малко, следван от Лил с 34 точки и Олимпик Лион с 32 точки и мач по-малко. Във френската Лига 1 бяха отложени множество мачове заради протестите на „жълтите жилетки“ и тяхното изиграване предстои.", "date": "2019.01.08", "title": "Спорт: Изиграха се два мача от френската Лига 1"}
{"url": "http://www.focus-news.net/news/2019/01/08/2609949/afp-ruski-advokat-e-obvinen-za-prane-na-pari-v-sasht.html", "text": "Руският адвокат Наталия Веселницкая, чието участие в среща от 2016 г. с висши служители на предизборната кампания на президента Доналд Тръмп доведе до обвинения в руска намеса в кампанията на Доналд Тръмп е обвинена в отделно дело за пране на пари, съобщиха от прокуратурата в САЩ, цитирана от  AFP . \r\nВеселницкая беше обвинена във фалшифициране на доказателства по случай от 2013 г., когато САЩ  заведе дело срещу руската компания Prevezon Holdings, за която се твърди, че е участвала в схема за измами в Москва в размер на  230 млн. долара. \r\nСхемата е разкрита от адвоката Сергей Магнитски, който е арестуван от руските власти и умира в затвора през 2009 г., след като се твърди, че му е отказана адекватна грижа за тежкото му здравословно състояние. \r\nВеселницкая \"сега е издирвана в Съединените щати за умишлено подвеждане на американските следователи\", заяви следователят по вътрешната сигурност Анхел Мелендес. \r\nОбвинението, поне на повърхността, не е свързано с разследването на специалния съветник Робърт Мюлер за предполагаемата руска намеса в кампанията на Тръмп на изборите през 2016 г. Мюлер се фокусира върху срещата на 9 юни 2016 г., в която Веселницкая твърди, че е предложила компрометиращи материали на Тръмп срещу предизборния му съперник Хилари Клинтън. \r\nНа срещата са били ръководителят на кампанията Пол Манафорт, синът на Тръмп Доналд Тръмп- младши и зетят му Джаред Къшнър.  Юлиян Марков", "date": "2019.01.08", "title": "AFP: Руски адвокат е обвинен за пране на пари в САЩ"}
{"url": "http://www.focus-news.net/news/2019/01/08/2609950/aa-iran-nyama-da-chaka-bezkrayno-es-za-reshenie-na-problema-s-amerikanskite-sanktsii.html", "text": "Иранският външен министър Мохамад Джавад Зариф разкритикува бавните действия на ЕС за формиране на паричен канал, за да продължи търговската дейност с Иран на фона на американските санкции, предава  Анадолската агенция (АА) . \r\nГоворейки пред репортери по време на посещението си в Индия във вторник, Зариф каза, че Техеран ще продължи преговорите с европейците относно създаването на специален механизъм за заобикаляне на американките санкции. \r\nТой каза, че Иран ще продължи сътрудничеството с традиционните си партньори като Индия, Русия и Китай, за да гарантира иранските интереси. \r\nПрез септември външните министри на Франция, Германия, Русия, Великобритания и Иран се договориха да изградят финансов механизъм за облекчаване на търговските дейности с Иран, включително търговията с природен газ.  Юлиян Марков", "date": "2019.01.08", "title": "АА: Иран няма да чака безкрайно ЕС за решение на проблема с американските санкции"}
{"url": "http://www.focus-news.net/news/2019/01/08/2609945/veliko-tarnovo-zheni-ot-kluba-na-pensionera-v-kilifarevo-presazdadoha-obichaya-na-babinden.html", "text": "Жени от Клуба на пенсионера в Килифарево пресъздадоха обичая на Бабинден. Това съобщиха за  Радио „Фокус“ – Велико Търново  от Kметството на Килифарево. С бебе на ръце и облечени в народни носии те обиколиха града, като една от спирките им бе Кметството. Тази година кметът на Килифарево Димитър Събев кръсти бебето и му даде името Благовест, с пожелание все по-често благата вест за раждане на нов живот да спохожда семействата в града. Празникът продължи в Клуба на пенсионера с танци, веселби и закачки. \r\nБабинден е един от големите народни женски празници, посветен на „бабите“ – жените, които помагат при раждане, и на младите булки и невести, които са раждали. Обредността през този ден е подчинена главно на желанието да се засвидетелстват почит и уважение към възрастните жени, които са „бабували“ на родилките. Този празник е езически и идва от далечните праславянски времена, но се е запазил и по време на Възраждането е бил изключително почитан. Днес Бабинден губи доста от обредните си обичаи, но пък се празнува от по-възрастните и е свързан с много смях и веселие. \r\nНадежда КРЪСТЕВА", "date": "2019.01.08", "title": "Велико Търново: Жени от Клуба на пенсионера в Килифарево пресъздадоха обичая на Бабинден"}
{"url": "http://www.focus-news.net/news/2019/01/08/2609951/maykal-pompeo-predsedatelstvoto-na-bosna-i-hertsegovina-da-prieme-natsionalnata-programa-za-satrudnichestvo-s-nato.html", "text": "Държавният секретар на САЩ Майкъл Помпео призова тричленното председателство на Босна и Херцеговина да приеме Националната годишна програма за сътрудничество с НАТО, като подчерта, че няма причина да се тревожи, че това може да повлияе на отношенията със съседите, защото, както каза той, Сърбия, макар и да не е член на НАТО, има значително сътрудничество с Алианса, съобщава македонското електронно издание  “Локално“ . \r\nПомпео, според Босненската национална телевизия, призова членовете на председателството на страната да приемат Националната програма, съобразно неотдавнашно решение относно Плана за действие за членство на Босна и Херцеговина в НАТО. \r\nТой каза, че подходът на Босна и Херцеговина към НАТО е \"ясно подчертан в сегашната външнополитическа стратегия на страната\" и че разбира, че в рамките на председателството на Босна и Херцеговина  съществува загриженост, че по-тясно сътрудничество с Алианса може да окаже влияние върху отношенията със съседите. \r\nПомпео в писмо, адресирано до председателството на страната, похвали Комисията за интеграция на НАТО, която изготви Националната годишна програма, и призова тричленното председателство  да я представи на Брюксел възможно най-скоро. \r\nВ заключение той каза, че Босна и Херцеговина  е от стратегическо значение за регионалното сътрудничество и че САЩ искат по-тясно сътрудничество със страната.   Юлиян Марков", "date": "2019.01.08", "title": "Майкъл Помпео: Председателството на Босна и Херцеговина да приеме националната програма за сътрудничество с НАТО"}
{"url": "http://www.focus-news.net/news/2019/01/08/2609952/tass-ozho-shte-izprati-predstaviteli-da-razsledvat-veroyatnata-himicheska-ataka-v-alepo-ot-24-noemvri.html", "text": "Специалисти от Организацията за забрана на химическите оръжия (ОЗХО) са изпратени в Сирия, за да разследват възможното използване на химическо оръжие в  Алепо според официалния  представител на организацията Депти Чоубей, цитиран от  ТАСС . \r\nСпоред нея \"на 24 ноември 2018 г. ОЗХО е получила информация относно възможното използване на химически оръжия в Алепо и е започнала да наблюдава ситуацията.\" Генералният директор на организацията Фернандо Ариас \"информира членовете на ОЗХО за възможен инцидент и призова всички страни да предоставят всякаква информация по този въпрос и да я споделят с Техническия секретариат.\" \r\n\"В началото на декември [2018 г.] в Сирия беше разгърната авангардна група за събиране на допълнителна информация\", каза Чоубей. \"В момента се провеждат консултации със сирийските власти.Експери на организацията са пристигнали в Сирия в началото на януари, Те \"ще продължат независимо да събират и анализират информацията и да докладват резултатите от работата си на държавите - страни по Конвенцията за химическото оръжие\". Тя също така увери, че \"се вземат всички необходими мерки, за да се гарантира безопасността на персонала на ОЗХО\". \r\nНа 24 ноември 2018 г. бойци, които се намираха в зоната за деескалация в провинция Идлиб, обстрелваха  жилищни райони в Алепо със снаряди  с отровно вещество, вероятно хлор. След това, според сирийски лекари, повече от 70 души са били хоспитализирани.Информационната агенция SANA съобщи, че 107 цивилни са били заведени в болници. Самолети на Руските военно-космически сили  унищожиха терористите, които стреляха по града. Руското външно министерство нарече абсурдни обвиненията на американски служители срещу Москва след този инцидент, припомня ТАСС.  Юлиян Марков", "date": "2019.01.08", "title": "ТАСС: ОЗХО ще изпрати представители да разследват вероятната химическа атака в Алепо от 24 ноември"}
