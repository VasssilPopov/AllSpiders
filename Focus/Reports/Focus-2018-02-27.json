{"url": "http://www.focus-news.net/news/2018/02/27/2493868/varna-izlozhba-dokosvane-do-apostola-shte-bade-otkrita-na-2-mart-vav-voennomorskiya-muzey.html", "text": "Изложбата „Докосване до Апостола“, посветена на 140-ата годишнина от Освобождението на България, ще бъде открита на 2 март (петък) от 11.00 часа във Военноморския музей. Това съобщиха от Военноморския музей. За първи път във Варна ще се представят лични вещи на Васил Левски, част от фонда на Националния военноисторически музей – кичур от косите на Дякона, запазени от майка му, и сребърното му кръстче, подарък от неговия вуйчо. Разказът за храбростта и героизма по пътя на Освобождението ще бъде допълнен и от фотоизложба „Руско-турската война 1877 – 1878 г. и Плевенската епопея в уникални снимки“, с която гостува Регионалният военноисторически музей – Плевен.\r\nВ деня на Националния празник – 3 март, Военноморският музей ще работи с вход свободен.", "date": "2018.02.27", "title": "Варна: Изложба „Докосване до Апостола“ ще бъде открита на 2 март във Военноморския музей"}
{"url": "http://www.focus-news.net/news/2018/02/27/2493862/danail-yordanov-obs-suvorovo-nova-detska-ploshtadka-shte-bade-izgradena-v-selo-chernevo-po-predlozhenie-na-savetnitsite-ot-gerb.html", "text": "Предстоят инвестиции в по-малките населени места от общината. Това каза в интервю за Радио „Фокус“ – Варна Данаил Йорданов, председател на Общинския съвет в Суворово. Възможност за това дава проект, по който ще кандидатства Суворово и който получи подкрепата на Общинския съвет. Той е на стойност около 350 000 евро и включва няколко обекта. Единият предвижда благоустрояване на зелените площи и оформяне на място за отдих пред кметството в село Дръндар. Планира се да бъде облагородено и пространството пред кметството и читалището на Калиманци. Освен че напълно ще се подмени настилката, ще се обособят кътове за отдих с беседка, ще се създаде подходяща среда за пилоните със знамената и паметната плоча на основателите на селото, отбеляза Данаил Йорданов. Проектът по Програмата за развитие на селските райони предлага възможност за обновяване и на градския площад в Суворово. Настилките там ще бъдат подменени с бетонови павета, ще има ново осветление, ще се подобрят условията за разходка и отмора, както и за организирането на по-мащабни прояви от културния календар на общината.\r\n„Радвам се, че сред колегите в Общинския съвет срещна разбиране и предложението на съветниците от ГЕРБ да се изгради нова детска площадка в село Чернево. За нея в общинския бюджет са заложени необходимите средства в размер на 11 000 лв. По настояване на кмета на Чернево Красимир Чолаков новият кът за игра на децата ще бъде в центъра на селото“, заяви Данаил Йорданов.\r\nМарияна ВАЛЕНТИНОВА", "date": "2018.02.27", "title": "Данаил Йорданов, ОбС – Суворово: Нова детска площадка ще бъде изградена в село Чернево по предложение на съветниците от ГЕРБ"}
{"url": "http://www.focus-news.net/news/2018/02/27/2493863/uslozhnena-zimna-obstanovka-v-stranata-nay-tezhka-e-situatsiyata-v-severoiztochna-balgariya-obzor.html", "text": "Усложнена бе обстановката в голяма част от страната, заради обилните снеговалежи от последните дни. В 27 области бе обявен жълт код за ниски температури, като само в Благоевградско термометрите не паднаха под нулата. Заради влошените метеорологични условия и пътна обстановка не се провеждаха учебни занятия в 961 училища, електрозахранването в някои населени места бе прекъснато. Само до 12.00 часа днес пожарникари са участвали в 51 спасителни дейности на територията на страната във връзка с усложнената зимна обстановка. На 163-ма нуждаещи се от хемодиализа е оказана спешна помощ, те са откарани в болници в Търговище, Варна, Добрич, Силистра, Русе и Шумен.\r\nПътната обстановка постепенно се нормализира, като движението по основните направления вече е възстановено. Отворени за движението за тежкотоварни автомобили вече са всички магистрали. Остават ограниченията за вериги в областите Сливен и Кърджали. Препоръчително е шофьорите да не предприемат пътувания, но ако се налага, да се движат със съобразена с метеорологичните условия скорост. Добрич, Силистра и Русе остават най-критичните зони с най-тежки условия. Динамична е обстановката на граничните пунктове с Румъния поради влошената метеорологична обстановка в северната ни съседка. На ГКПП \"Дунав мост Видин - Калафат\"се образуваха километрични колони от изчакващи товарни автомобили. На румънска територия са въведени ограничения за пътуване на товарни автомобили над 12 тона. Всички останали гранични контролно-пропускателни пунктове са проходими при зимни условия. \r\nПоради лошите метеорологични условия бяха отменени полетите от София до Варна и обратно, а летището в Пловдив бе затворено. Повече от 200 българи бяха блокирани в чужбина – в Рим, Париж и Букурещ, заради отменени полети на нискотарифни превозвачи. Българските посолства на място оказват съдействие на засегнатите ни сънародници.\r\nВъпреки тежките метеорологични условия железопътната инфраструктура в страната е проходима при зимни условия. Седем снегорина и стотици служители на НКЖИ разчистват денонощно в районите с обилни снеговалежи и навявания.\r\nЧастичното едственото положение в  община Главиница заради липсата на достъп до селата Долно Ряхово, Косара, Бащино и Суходол, поради големи снегонавявания бе отменено. За момента частично бедствено положение е в сила за общините Сливо поле, Борово и Белене. \r\nПо информация на областния управител на  Русе Валентин Колев в областта метеорологичната обстановка се е успокоила. По думите му днес към обяд е било възстановено и електрозахранването на Сливо поле и на Ряхово, така че на територията на областта вече няма населено място без ток. \r\nОстава тежка и обстановката в област Добрич, където повечето от пътищата, с изключение на направлението за Варна, са затворени. В цялата област имаше много закъсали коли. По всички направления работят 49 машини, като за по сложни участъци съдейства специализирана техника от Велико Търново. Тази сутрин, след получени сигнали в ОДМВР –Добрич за попаднали в критични ситуации хора с общи усилия е оказана помощ на над 100 души, част от които са настанени в градовете Добрич и Каварна и селата Карапелит, Козлодуйци, Божурово, Спасово и Ген. Тошево. Служителите на Регионална дирекция „Пожарна безопасност и защита на населението“ (РД „ПБЗН“) са оказали техническа помощ на екип на Спешна помощ за родилка от с. Лозенец, която е настанена в МБАЛ - Добрич. \r\nВ Разградска област заради снегонавявания е ограничено движението на автомобили, а повечето пътни участъци са затворени. Сериозен проблем при почистването създава силният вятър, от който се образуват големи преспи. В областта днес бе неучебен ден за училищата и детските градини.\r\nВ Бургаско морето погълна част от Северния плаж в Слънчев бряг, след като огромни вълни разрушиха предпазните пясъчни диги. Морската вода е отнесла почти половината от плажната ивица, по протежението й. На места вълните са достигнали чак до крайбрежната алея. От природната стихия са увредени четири заведения, разположени на плажа, а много други са наводнени. Цялата крайбрежна ивица е затрупана от отпадъци, сред които - дървени греди, камъни и автомобилни гуми, изхвърлени от вълните. Огромни вълни заляха Южния плаж в Несебър и „изядоха” цялата ивица. Морето е стигнало до хотелите на първа линия, а приземните им етажи са наводнени. Цялата плажна ивица в момента е под водата. Водната стихия частично е разрушила три от заведенията. Изцяло разрушени са защитните диги, които бяха издигнати в края на сезона, за да предпазват пясъчната ивицата и обектите. Зимната буря е нанесла сериозни щети не само на брега, но и на временните преместваеми обекти върху него. Има разрушени дъски и елементи от заведенията.\r\nВ София цял ден продължи работата по почистването на снега, обработваха се вътрешноквартални улици. Eкипи на дирекция „Аварийна помощ и превенция“ извършваха премахване на висулки. Общо шест екипа на аварийна помощ работиха на терен, като проверяват обстановката на място около лечебни заведения, детски градини и училища. По думите на столичния кмет Йорданка Фандъкова няма да бъде платено на фирмата, отговорна за почистването на улиците в ж.к „Люлин“ заради неизпълнени задължения. \r\nПо данни на НИМХ за утре в 22 области е обявен жълт код за ниски температури на 28 февруари. Предупреждението е в сила за областите: Видин, Монтана, Враца, София-област, София-град, Плевен, Ловеч, Велико Търново, Габрово, Русе, Търговище, Разград, Силистра, Шумен, Добрич, Варна, Бургас, Сливен, Ямбол, Хасково, Кърджали, Смолян. Очаква се минималните температури да са под минус 8 градуса, а максималните под 0 градуса. В областите Силистра, Добрич, Разград, Търговище, Шумен, Варна, Сливен, Бургас, Ямбол, Смолян, Хасково, Кърджали ще вали сняг. Очакваните количества са 10-20 л/кв. м. Ще се образува и нова снежна покривка – 10-20 см, с изключение на южните райони, където снегът ще се примесва с дъжд. \r\nЗа областите по Черноморието е обявен и жълт код за силен вятър над морето и силно вълнение. Вятърът ще духа от североизток, а следобед от северозапад със средната скорост 14-18 м/с и пориви до 19.24 м/с.", "date": "2018.02.27", "title": "Усложнена зимна обстановка в страната, най-тежка е ситуацията в Североизточна България (ОБЗОР)"}
{"url": "http://www.focus-news.net/news/2018/02/27/2493865/smolyan-nad-180-detsa-i-vazrastni-sa-izrabotvali-traditsionni-rodopski-martenitsi-v-atelieto-na-regionalniya-istoricheski-muzey.html", "text": "Над 180 деца и възрастни изработваха традиционни родопски мартеници в ателието на Регионалния исторически музей – Смолян. Това каза за Радио „Фокус“ – Смолян Тинка Белегова, уредник в музея. Тя отбеляза, че провелата се в седмицата от 19 до 23 февруари работилница се случва за 17-та поредна година и е една от устойчивите етнографски инициативи. Основните участници в ателието са ученици от 1 до 12 клас от няколко училища в града, потребители на Дневния центъра за деца и възрастни с увреждания „Звънче“ в Смолян и представители от широката общественост. Белегова отбеляза, че тази година мартеници са изработвали и 40 младежи на възраст от 15 до 21 години, които са участвали в провеждащия се в Смолян младежки международен обмен. Сред тях са млади хора от Ирландия, Швеция, Испания, Франция и България. По думите на Белегова, те с удоволствие са изработвали традиционни родопски мартеници, забавлявали са се и са научили интересни факти за българския обичай. „Изработените мартеници от естествените материали са останали за участниците, като те могат да закичат себе си или своите близки и приятели на празника Баба Марта“, каза още Белегова.\r\nНели ГЕРГЬОВСКА", "date": "2018.02.27", "title": "Смолян: Над 180 деца и възрастни са изработвали традиционни родопски мартеници в ателието на Регионалния исторически музей"}
{"url": "http://www.focus-news.net/news/2018/02/27/2493866/afp-otvaryat-otnovo-tsarkvata-na-bozhi-grob-v-erusalim.html", "text": "Християнските водачи в Ерусалим съобщават, че църквата „Възкресение Христово“, която е построена върху Божи гроб ще отвори врати в сряда, 28 февруари, предава AFP.\r\nСъобщението идва часове, след като от офиса на  израелският премиер Бенямин Нетаняху са обявили, че ще изпратят екип от финансови специалисти, които да разрешат паричния спор, станал причина за затваряне на храма. Това е най-дългото затваряне на църквата от 90-те години насам, което лиши хиляди туристи поклонници да посетят святото за тях място. \r\nВодачите на християнските вероизповедания, които съвместно стопанисват църквата протестираха срещу намерението на израелските власти да наложат данъци на храма, който е бил категоризиран като „търговски обект“. Юлиян Марков", "date": "2018.02.27", "title": "AFP: Отварят отново църквата на Божи гроб в Ерусалим"}
{"url": "http://www.focus-news.net/news/2018/02/27/2493884/izvestiya-svetovnata-antidopingova-agentsiya-prizovava-mezhdunarodnite-sportni-organizatsii-da-se-otkazhat-ot-provezhdane-na-sastezaniya-v-rusiya.html", "text": "Световната антидопингова агенция призовава международните спортни организации да направят всичко възможно да се откажат от провеждане на състезания в Русия, пише “Известия“.\r\nВ изявлени на пресслужбата на Световната антидопингова агенция се казва, че организацията е приела промени в кодекса си .\r\n„Да се приемат заявки за световни първенства и други международни спортни мероприятия само от страни, които са ратифицирали, приели и одобрили Конвенцията (Международната конвенция за борба с употребата на допинг в спорта) на ЮНЕСКО или са се присъединили към нея, а националните олимпийски комитети и националните антидопингови организации са признати от съществуващия Кодекс“ се казва в документа.\r\nТака приетите промени предполагат, че до възстановяване на правата на Руската антидопингова агенция, никакви нови заявки за  международни турнири в Русия не могат да се приемат.\r\nВестникът пише обаче, че решенията на Световната антидопингова агенция нямат влияние върху организации, които не са подписали нейния Кодекс, което значи че това не се отнася за УЕФА, ММА и баскетболната „Евролига“.\r\nПриетото решение също така не се отнася за турнири, които са насрочени по-рано, като Световното първенство по футбол през 2018 година. \r\nСпоред изданието тези промени могат да влезнат в сила през 2021 година. Юлиян Марков", "date": "2018.02.27", "title": "„Известия“: Световната антидопингова агенция призовава международните спортни организации да  се откажат от провеждане на състезания в Русия"}
{"url": "http://www.focus-news.net/news/2018/02/27/2493869/predstoyashti-mezhdunarodni-sabitiya-agentsiya-fokus.html", "text": "***Министърът на външните работи на Русия Сергей Лавров с обръщение пред Съвета на ООН за човешките права\r\n***Отбелязва се 20-ата годишнина от започването на конфликта в Косово\r\n***Председателят на Европейската комисия Жан-Клод Юнкер ще посети Босна и Херцеговина, където ще се срещне с представители на местното правителство\r\n***Проследяване на реакциите от проведения във вторник вечерта протест срещу смяната на името „Македония“\r\n***Посещение на турския президент Реджеп Таийп Ердоган в Алжир\r\n***", "date": "2018.02.27", "title": "Предстоящи международни събития ( Агенция „Фокус“ )"}
{"url": "http://www.focus-news.net/news/2018/02/27/2493870/iran-front-page-evropeyskata-obikolka-na-iranskiya-vanshen-ministar-go-otvede-v-balgariya.html", "text": "Министърът на външните работи на Иран Мохамед Джавад Зариф пристигна в столицата на България – София, във втората част на обиколката му в региона на Балканите и Източна Европа, предава Iran Front Page.\r\nНачело на икономическа и политическа делегация на високо ниво, той пристигна на Международното летище в София и беше посрещнат от представители на иранското посолство в България и български служебни лица.\r\nПо време на еднодневната си визита, Зариф и неговият антураж трябва да проведат отделни срещи с българския премиер Бойко Борисов, външния министър на България Екатерина Захариева и други.\r\nТе ще проведат разговори и с председателя на българския парламент Димитър Главчев, както и с министъра на икономиката, енергетиката и туризма Асен Василев.\r\nПревод и редакция:", "date": "2018.02.27", "title": "Iran Front Page: Европейската обиколка на иранския външен министър го отведе в България"}
{"url": "http://www.focus-news.net/news/2018/02/27/2493873/usa-today-v-41-darzhavi-i-organizatsii-sasht-vse-oshte-nyamat-poslanitsi-vklyuchitelno-v-yuzhna-koreya-turtsiya-i-germaniya.html", "text": "САЩ търсят... посланици. Оказва се, че след встъпването в длъжност на 45-тия президент на страната - Доналд Тръмп, в 41 държави и организации САЩ все още нямат назначени посланици, отбелязва американското издание USA Today.\r\nСвободните позиции означават, че десетки мисии на САЩ разчитат на външни служители на Държавния департамент, които имат далеч по-малко влияние от посланиците, за да защитават американските интереси.\r\nОт редакцията припомнят, че на този етап от президентството на Барак Обама са били налице 21 свободни работни места, т.е. 12% от общия брой държави и организации, в които Белият дом изпраща свои представители, които да работят за интересите на администрацията във Вашингтон. Коефициентът на незаетост при Тръмп е 21%. \r\nОтбелязва се, че американският президент все още не е избрал кого да изпрати в Южна Корея, която е изправена пред предизвикателствата на въоръжения с ядрени оръжия режим в Пхенян. Тръмп няма пратеник и в Саудитска Арабия, съюзник на САЩ, който помага за стабилизирането на Близкия изток и противодейства на влиянието на Иран.\r\nНяма посланик, защищаващ американските интереси в Турция, чийто президент Реджеп Тайип Ердоган обвинява САЩ в съучастие в опита за държавен преврат от лятото на 2016 г. Тръмп няма личен пратеник в Европейския съюз в момент, в който Старият континент се бори крайнодесните националистически движения и е изправен пред опасност от руска агресия.\r\nСАЩ все още нямат посланик и в Германия, най-голямата икономика в Европа. Нямат и в Куба, с която се опитват да нормализират отношенията си след десетилетия на напрежение, а също и в Египет, съюзник на Вашингтон в борбата срещу близкоизточната радикална групировка \"Ислямска държава\". \r\nСвоеобразното \"изоставяне\" на тези държави е като изпращане на спортен отбор на шампионат без треньор и капитан, коментира Барбара Стивънсън, председател на Асоциацията на американските външни служби.\r\n\"С всички заплахи, пред които е изправена страната ни, сега не е времето да изтеглим отбора си от чуждото поле и да рискуваме нашите противници да ни отнемат играта\", предупреди експертът. \r\nИзданието припомня, че през февруари Белият дом назначи четирима души за посланици. По-рано този месец държавният секретар Рекс Тилърсън увери пред местни медии, че някои предложения за назначения на посланици все още очакват потвърждение от Сената. \r\n\"Нашите цели на външната политика продължават да бъдат изпълнявани\", категоричен бе първият дипломат на Вашингтон.  Тереза Герова", "date": "2018.02.27", "title": "USA Today: В 41 държави и организации САЩ все още нямат посланици, включително в Южна Корея, Турция и Германия"}
{"url": "http://www.focus-news.net/news/2018/02/27/2493871/balgariya-komentari-v-svetovnite-medii-agentsiya-fokus.html", "text": "Българският премиер Бойко Борисов призова централната банка и разузнавателната служба да разследват придобиването на ключови енергийни активи от слабо известна местна компания във вторник, като отрече да е участвал или да е стоял зад сделката, предава Reuters.\r\nАмериканската агенция припомня, че в петък ЧЕЗ е подписал договор за продажба на енергоразрпеделително дружество, осигуряващо енергия на над три милиона българи, заедно с други активи, на малкият български производител на соларна енергия Инерком.\r\nСделката предизвика тревоги сред всички политически партии, че стратегическите енергийни активи в страна от ЕС преминават в ръцете на собственици, за които не се знае почти нищо.\r\nВ емоционален брифинг в българския парламент, Бойко Борисов заяви, че нито той, нито правителството „участват в тъмната и задкулисна сделка“.\r\n„Не само, че не участваме, ние изобщо нямаме никакво влияние там“, заяви той пред репортерите.\r\nInercom, с активи около 100 милиона лева, трябва да придобие бизнес с ежегоден оборот от около 1,8 млрд. лева, който отговаря за една трета от електрическата мрежа на балканската страна.\r\nСделката, на стойност около 320 млн. евро, трябва да бъде одобрена от българския антимонополен регулатор. От Инерком заявиха, че тя ще бъде финансирана чрез банкови кредити, но отказаха да сътрудничат.\r\nЦените на електроенергията са чувствителна тема в политиката на най-бедната страна в ЕС и рязко покачване в сметките за електричество през 2013 година принудиха първото правителство на Бойко Борисов да си подаде оставката. Той сподели, че сегашният фурор напомня на тези събития, но бе категоричен, че този път няма да си подаде оставката.\r\nТой добави, че е получил секретни документи за сделката от чешкия си колега Андрей Бабиш, които са показали, че в нея участват руско-грузински офшорни компании, както и руски и български банки.\r\nБългарският премиер заяви още, че България няма механизъм, с който да спре сделка между две частни предприятия, но обеща да използва всички ресурси на държавата, за да осигури публичност на сделката и призова държавните институции да се намесят.\r\n*** Започна делото срещу осемнадесет подсъдими в българската столица София за предполагаемо масово присвояване, довело до фалита на четвъртата по големина банка в страната – „Корпоративна търговска банка (КТБ), през 2014 година, предава френският телевизионен канал France 24.\r\nСпоред обвинението, изложено на 11 хиляди страници, предполагаемите криминални действия „са заплашили стабилността на банковата система и финансовата сигурност на България.\r\nОсновният обвиняем – най-големият акционер в КТБ Цветан Василев и 14 други служители на банката, са обвинени,  че са изтеглили общо 2,6 милиарда лева от нея между 2008-а година и юни 2014-а.\r\nВасилев, който избяга в Сърбия през 2014-а година, не се яви в съда и съдията Вирджиния Петрова отреди той да бъден съден в отсъствие като „глава на организирана престъпна група“ и за „присвояване в особено големи размери“.\r\n*** Министърът на външните работи на Иран Мохамед Джавад Зариф пристигна в столицата на България – София, във втората част на обиколката му в региона на Балканите и Източна Европа, предава Iran Front Page.\r\nНачело на икономическа и политическа делегация на високо ниво, той пристигна на Международното летище в София и беше посрещнат от представители на иранското посолство в България и български служебни лица.\r\nПо време на еднодневната си визита, Зариф и неговият антураж трябва да проведат отделни срещи с българския премиер Бойко Борисов, външния министър на България Екатерина Захариева и други.\r\nТе ще проведат разговори и с председателя на българския парламент Димитър Главчев, както и с министъра на икономиката, енергетиката и туризма Асен Василев.", "date": "2018.02.27", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/02/27/2493872/afp-polska-delegatsiya-patuva-za-izrael-za-razgovori-vav-vrazka-sas-sporen-zakon.html", "text": "В сряда за Израел ще отпътува високопоставена правителствена делегация, която да изслуша протестите на Израел във връзка със наскоро приетия в Полша спорен закон за Холокоста. според съобщение на израелското външно министерство  , предава AFP.\r\nСпорният закон, приет от полския сенат този месец, предизвика безпрецедентен дипломатически спор между Израел и Полша. Законът предвижда глоба или затвор за всеки, които нарече нацистките концлагери, построени от третия Райх „полски“. Така под ударите на закона могат да попаднат оцелели от Холокоста, които обвиняват отделни полски граждани , за това, че са отговорни за убийства или предаване на евреи на нацистите. Юлиян Марков", "date": "2018.02.27", "title": "AFP: Полска делегация пътува за Израел за разговори във връзка със спорен закон"}
{"url": "http://www.focus-news.net/news/2018/02/27/2493874/sport-zapochna-tenis-turnirat-v-akapulko.html", "text": "Турнирът на твърда настилка в прочутия мексикански курорт Акапулко започна. В мачовете от първия кръг Кевин Андерсън записа победа с 2:0 сета срещу Раду Албот от Молдова, а Раян Харисън елиминира Джон Иснър също с 2:0 сета. Турнирът е от сериите ATP 500 и в него ще вземат участие Рафаел Надал, Марин Чилич, Доминик Тийм, миналогодишният победител Сам Куери, Хуан Мартин дел Потро и Александър Зверев, който може да измести Григор Димитров от 4-ото място в световната ранглиста ако стигне до финала.", "date": "2018.02.27", "title": "Спорт: Започна тенис турнирът в Акапулко"}
{"url": "http://www.focus-news.net/news/2018/02/27/2493867/stotitsi-balgari-byaha-blokirani-na-letishta-v-chuzhbina-zaradi-loshoto-vreme-obzor.html", "text": "Поради лошите метеорологични условия бяха отменени полетите от София до Варна и обратно, а летището в Пловдив бе затворено. Повече от 200 българи бяха блокирани в Италия и Румъния, заради отменени полети на нискотарифни превозвачи. Българските посолства на място оказваха съдействие на засегнатите ни сънародници. В българското посолство в Румъния бе сформиран кризисен щаб, който да съдейства на нашите сънародници, изпаднали в затруднение, а премиерът Борисов разпореди правителственият Ербъс да прибере бедстващите българи в Тимишоара. Пътниците бяха блокирани на летището в Тимишоара, след като самолет на нискотарифния авиопревозвач \"Райън еър\" е бил отклонен от маршрута Лондон-Пловдив към летището на румънския град в понеделник вечерта. Решението за изпращане на правителствения самолет бе взето от премиера, след като той, министър Захариева и омбудсманът Мая Манолова бяха сигнализирани от редица граждани в социалните мрежи и по телефона.\r\nПо-късно стана ясно, че в резултат на усложнената климатична обстановка в Европа в понеделник е бил отменен полет на авиокомпания \"Уиз Еър\" от Париж до София. По данни на български граждани, осъществили контакт с мисията ни във френската столица, на летище Буве са останали общо около 130 пътници, част от които българи, които чакат пренасочване и намиране на други подходящи полети. От българското посолство в Париж са се свързали с местното представителство на авиокомпанията, от където са били информирани, че всеки пътник е получил на електронната си поща предложение с възможностите за придвижване с други полети на авиокомпанията. От авиокомпанията са информирали още, че в случай на невъзможност за транспортиране на част от пътниците в рамките на деня, те могат да се настанят в хотела на летището, където да заплатят нощувката, а авиокомпанията се ангажира да възстанови тази сума след представяне на необходимите документи.", "date": "2018.02.27", "title": "Стотици българи бяха блокирани на летища в чужбина, заради лошото време (ОБЗОР)"}
{"url": "http://www.focus-news.net/news/2018/02/27/2493875/sport-obzor-na-nay-vazhnoto-ot-denya.html", "text": "Световният номер 4 Григор Димитров отпадна от турнира от сериите ATP 500 в Дубай още на първото препятствие. Българинът загуби с 6:4, 5:7, 4:6 от 117-ия в света Малек Жазири за два часа и двадесет минути игра.\r\nФормула1. Формула1. Себастиян Фетел с неговото Ферари даде най-доброто време във втория ден от предсезонните тестове във Формула 1 за стартиращата на 25 март надпревара в най-престижната автомобилна серия.\r\nФормула1. Себастиян Фетел с неговото Ферари даде най-доброто време във втория ден от предсезонните тестове във Формула 1 за стартиращата на 25 март надпревара в най-престижната автомобилна серия.", "date": "2018.02.27", "title": "Спорт: Обзор на най-важното от деня"}
{"url": "http://www.focus-news.net/news/2018/02/27/2493699/sofiya-prodalzhava-rabotata-po-pochistvaneto-na-snega-obrabotvat-se-vatreshnokvartalni-ulitsi.html", "text": "Продължава работата по почистването на снега, обработват се вътрешноквартални улици, съобщиха от пресцентъра на Столична община. След обработките на трасетата на градския транспорт и основни улици в районите, екипите на фирмите, ангажирани с дейностите по почистване в София, извършват снегопочистване на вътрешноквартални улици. Изпълнява се избутване на снежна маса и разпръскване на смеси срещу заледяване в районите „Възраждане“, „Връбница“, „Надежда“, „Панчарево“, „Младост“, „Сердика“, „Красно село“, като работата продължава към момента и в „Илинден“, „Люлин“, „Красна поляна“. Извършва се и ръчно почистване на сняг от тротоари и пешеходни зони. Eкипи на дирекция „Аварийна помощ и превенция“ извършват премахване на висулки. Работи са на моста на бул.“Брюксел“. Общо шест екипа на аварийна помощ работят на терен, като проверяват обстановката на място около лечебни заведения, детски градини и училища. \r\nМолят се и собствениците на сгради да огледат своите имоти и ако е необходимо, да вземат мерки за тяхното обезопасяване.", "date": "2018.02.27", "title": "София: Продължава работата по почистването на снега, обработват се вътрешноквартални улици"}
{"url": "http://www.focus-news.net/news/2018/02/27/2493876/api-ogranicheno-e-dvizhenieto-na-tovarni-avtomobili-nad-12-t-po-pat-i-1-botevgrad-vidin-v-posoka-vidin-poradi-tehnicheski-zatrudneniya-na-gkpp-dunav-most-2.html", "text": "Ограничено е движението на товарни автомобили над 12 т по път I-1 Ботевград – Видин в посока Видин, поради технически затруднения на ГКПП „Дунав мост 2“.", "date": "2018.02.27", "title": "АПИ: Ограничено е движението на товарни автомобили над 12 т по път I-1 Ботевград – Видин в посока Видин, поради технически затруднения на ГКПП „Дунав мост 2“"}
{"url": "http://www.focus-news.net/news/2018/02/27/2493700/preskonferentsiyata-na-gerb-shte-se-provede-v-kuloarite-na-narodnoto-sabranie.html", "text": "Пресконференцията на ГЕРБ ще се проведе днес на трибунката в кулоарите на Народното събрание (пл. „Народно събрание“ №2) от 17.00 часа. Това съобщиха от пресцентъра на ПП ГЕРБ.", "date": "2018.02.27", "title": "Пресконференцията на ГЕРБ ще се проведе в кулоарите на Народното събрание"}
{"url": "http://www.focus-news.net/news/2018/02/27/2493677/ministar-rumen-porozhanov-vazlozhi-na-inspektorata-proverka-na-babh-po-signal-za-predprieti-merki-po-unishtozhavane-na-nereglamentirano-vneseni-v-stranata-ptitsi.html", "text": "Министърът на земеделието, храните и горите разпореди проверка на дейността на Българската агенция по безопасност на храните във връзка със сигнали от неправителствени организации и граждани. Това съобщиха от пресцентъра на Министерството. Те са свързани с предприетите мерки по унищожаване на птици, които по данни към момента са били внесени нерегламентирано на територията на страната през \"Дунав мост 2\".\r\nСъгласно заповедта на министъра проверката ще бъде извършена от Инспектората на Министерството на земеделието, храните и горите, съвместно с дирекция „Животновъдство“ в МЗХГ. Тя трябва да установи спазени ли са всички правила и процедури по ветеринарно-медицинското законодателство от служителите на БАБХ. За резултатите МЗХГ ще информира своевременно.", "date": "2018.02.27", "title": "Министър Румен Порожанов възложи на инспектората проверка на БАБХ по сигнал за предприети мерки по унищожаване на нерегламентирано внесени в страната птици"}
{"url": "http://www.focus-news.net/news/2018/02/27/2493864/vladikata-agatangel-vsyaka-pedya-ot-makedonskata-zemya-i-v-pirin-i-v-egeya-e-napoena-s-makedonska-krav.html", "text": "„Смениха името на Воден, сложиха гръцко име, на Лерин, на Костур, на Солун, а сега искат да сменят името на цялата наша македонска държава или да сложат приставка. Ние, македонците, изпълнени с голяма любов, с голямо търпение, с голямо милосърдие, братолюбие и човеколюбие казваме на всички: Не, Македония е нашата земя, нашата родина, нашата душа. Името на държавата е името на македонската църква, душата на македонския народ“, заяви владиката Агатангел на протестът пред македонския парламент против промяна на името на страната във вторник вечерта, предава македонската държавна агенция „Макфакс“.\r\n„Болката на нас, македонците, е голяма и продължава. Нашата искана земя македонска е разпарчетосана на три части – беломорска, пиринска и вардарска. Да благодарим на Господ, че ни даде тази вардарска част и ни я даде, за да можем да се издигнем духовно като македонски народ и да зачитаме спомените на нашите прадеди, които лежат в нашата македонска земя. Всяка педя от македонската земя и в Пирин, и в Егея, е напоена с македонска кръв. Когато бутнеш всеки камък, ще чуеш плачът му за проляната кръв на нашите дядовци и прадядовци и нашите братя и сестри“, заяви владиката Агатангел.\r\nТой е категоричен, че македонците са свети народ. „Нашата македонска земя е записана в Библията и сега някои искат да ни изтрият, а защо искат? Никой от тези народи, които искат да ни изтрият, го няма в Библията. Да бъдем достойни, да си запазим името, нашия македонски език, идентичност, взаимният напредък на нашата света македонска земя и да запазим името на нашата света македонска църква“, заръча владиката.", "date": "2018.02.27", "title": "Владиката Агатангел: Всяка педя от македонската земя и в Пирин, и в Егея е напоена с македонска кръв"}
{"url": "http://www.focus-news.net/news/2018/02/27/2493479/uslozhnena-e-situatsiyata-s-elektrozahranvaneto-za-62-sela-v-oblastite-stara-zagora-sliven-yambol-i-burgas.html", "text": "Усложнена е ситуацията с електрозахранването за 62 села в областите Стара Загора, Сливен, Ямбол и Бургас. Това съобщиха от пресцентъра на „Електроразпределение Юг“. Екипи на дружеството работят за възстановяване на електрозахранването в засегнатите райони. Ситуацията в области Пазарджик, Пловдив, Смолян и Кърджали е нормална при зимни условия. С изместването на снеговалежите на изток усложнена остава ситуацията с електрозахранването за села в области Стара Загора, Сливен, Ямбол и Бургас. В засегнатите области вследствие на снеговалежа и бурния вятър са налице скъсани проводници. Екипите на дружеството работят за възстановяване на електрозахранването, като на места се извършва и физически обход по трасетата на електропроводите. В област Стара Загора 20 села имат нарушено електрозахранване – основно в района на Раднево. В област Сливен засегнати са 11 села, колкото и в област Ямбол. В област Бургас 20 села цялостно или частично имат прекъсвания в електроснабдяването, основно в планинските части на областта. \r\nЕкипите на „Електроразпределение Юг“ са оборудвани с техника и инструменти, както и специализирана механизация.", "date": "2018.02.27", "title": "Усложнена е ситуацията с електрозахранването за 62 села в областите Стара Загора, Сливен, Ямбол и Бургас"}
{"url": "http://www.focus-news.net/news/2018/02/27/2493480/gabrovo-pozharnikari-sa-izvadili-zakasal-v-snezhnite-prespi-uchilishten-avtobus-do-selo-slaveykovo-nyama-postradali.html", "text": "Служители на Районната пожарна служба в Дряново са съдействали за транспортирането на шест деца до село Гостилица. Сигнал за аварирал училищен автобус е подаден малко преди 15.30 часа вчера на тел. 112, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Превозното средство е закъсало в снежните преспи, при излизане от село Славейково. В него са се возили шест деца, които е трябвало да бъдат откарани в съседното село Гостилица. Към мястото незабавно са насочени пожарникари от Дряново с един специализиран автомобил и с лек автомобил „Лада Нива“. Децата са изведени от автобуса и с автомобилите на пожарната служба са откарани в село Гостилица.\r\nНадежда КРЪСТЕВА", "date": "2018.02.27", "title": "Габрово: Пожарникари са извадили закъсал в снежните преспи училищен автобус до село Славейково, няма пострадали"}
{"url": "http://www.focus-news.net/news/2018/02/27/2493519/plovdiv-nyama-zatvoreni-patishta-na-teritoriyata-na-obshtina-karlovo-15-snegopochistvashti-mashini-sa-v-deystvie-za-poddrazhkata-na-prohodimi-nastilki.html", "text": "Няма затворени пътища на територията на община Карлово, 15 снегопочистващи машини са в действие за поддръжката на проходими настилки. Това съобщиха от пресцентъра на Община Карлово. Поради лошите метеорологични условия, кметът на Община Карлово д-р Емил Кабаиванов обяви 27 февруари за неучебен ден за всички училища на територията на община Карлово. Към настоящия момент зимната обстановка в общината е нормална. Няма затворени пътища и прекъснато електрозахранване. Поддържа се постоянна връзка с кметовете на населени места и своевременно се реагира на подадените сигнали. В момента се почистват главните улици и основните пътни артерии. Снежната покривка в град Карлово е около 35 см, в с. Розино 45 см, гр. Клисура 60 см. Общинският щаб за зимно поддържане работи денонощно, 15 снегопочистващи машини са в действие, служители от община Карлово почистват тротоарите, пощадите и по-малките улици. Общината призовава гражданите да се съобразяват със зимната обстановка и натрупания сняг. Да шофират оборудвани за зимни условия автомобили и да се съобразяват със затруднената зимна обстановка. Поради очакваните ниски температури и опасност от заледяване възрастните и болни хора да излизат от домовете си само при необходимост. Приканват се гражданите, собствениците на търговски обекти и фирмите да почистват тротоарите пред имотите си, за да се избегне опасността от инциденти. \r\nНа телефони 0335/54-555 и GSM 0896 686 704 гражданите могат да подават сигнали за затруднена обстановка или инцидент.", "date": "2018.02.27", "title": "Пловдив: Няма затворени пътища на територията на община Карлово, 15 снегопочистващи машини са в действие за поддръжката на проходими настилки"}
{"url": "http://www.focus-news.net/news/2018/02/27/2493405/ivaylo-chalakov-obshtina-kyustendil-snegat-drastichno-namalya-na-teritoriyata-na-obshtinata-patishtata-sa-prohodimi-predvid-zimnata-obstanovka.html", "text": "Снегът драстично  намаля на територията на община Кюстендил, пътищата са проходими предвид зимната обстановка. Това каза в интервю за Радио „Фокус“ Ивайло Чалъков, експерт „Отбранителна и мобилизационна подготовка” към Общината. По думите му към момента няма бедстващи хора. Единствено в село Соволяно има хора, на които е необходимо да се предоставят средства от първа необходимост и евентуално медикаменти. „От НИМХ прогнозират от днес до четвъртък минималните температури да стигнат до минус 20 градуса. Така че мога да кажа на жителите на община Кюстендил да избягват излизания навън в ранните часове. Или ако все пак излизат, да се обличат с топли дрехи, за да се предпазят от измръзване.“ Ивайло Чалъков  каза още, че всички фирми, които имат отношение по почистването на пътищата, работят денонощно, каза още той.", "date": "2018.02.27", "title": "Ивайло Чалъков, Община Кюстендил: Снегът драстично намаля на територията на общината, пътищата са проходими предвид зимната обстановка"}
{"url": "http://www.focus-news.net/news/2018/02/27/2493430/vidin-zatvoren-e-za-tezhkotovarni-avtomobili-nad-12-tona-uchastakat-ot-glaven-pat-e-79-v-oblastta-v-posoka-vidin-montana.html", "text": "Затворен е за тежкотоварни автомобили над 12 тона участъкът от главен път Е-79 във Видинска област в посока Видин – Монтана, каза за Радио „Фокус“ – Видин дежурният служител в Областно пътно управление – Видин. Той посочи, че заради силния вятър в района на Белоградчик и Кула има образувани преспи, които трудно се почистват от машините. Затворен остава пътя Иново-Градец-Периловец-Шишенци-Бойница-Кула и тази сутрин е затворен и път Киреево-Раковица. Пътищата в областта се почистват и обработват.\r\nАнна ЛОЗАНОВА", "date": "2018.02.27", "title": "Видин: Затворен е за тежкотоварни автомобили над 12 тона участъкът от главен път Е-79 в областта в посока Видин – Монтана"}
{"url": "http://www.focus-news.net/news/2018/02/27/2493340/rakovodstvata-na-komisiite-po-evropeyskite-vaprosi-i-po-ikonomicheska-politika-shte-razgovaryat-s-generalniya-direktor-na-svetovnata-targovska-organizatsiya-roberto-azevedo.html", "text": "Среща на ръководствата на Комисията по европейските въпроси и контрол на европейските фондове (КЕВКЕФ), Комисията по икономическа политика и туризъм и членовете на Обществения съвет към КЕВКЕФ с генералния директор на Световната търговска организация Роберто Азеведо ще се проведе от 11.30 часа днес в зала 3, Източно крило, Народно събрание, пл. „Княз Александър І“. Това съобщиха от пресцентъра на Народното събрание. В нея ще участват Александър Манолев, заместник-министър на икономиката и Атанас Папаризов, представител на България в Световната търговска организация. \r\nОбект на дискусия ще бъдат актуални въпроси, свързани с многостранната търговска система, както и предприетите от Световната търговска организация самостоятелни или в сътрудничество с други международни организации практически стъпки за улесняване на международната търговия. \r\nСлед срещата в 12.30 часа е предвиден брифинг за журналисти. Преди това в 10.00 часа председателят на Комисията по европейски въпроси и контрол на европейските фондове Кристиан Вигенин ще разговаря с председателя на Комисията за международна търговия на Европейския парламент Бернд Ланге.", "date": "2018.02.27", "title": "Ръководствата на комисиите по европейските въпроси и по икономическа политика ще разговарят с генералния директор на Световната търговска организация Роберто Азеведо"}
{"url": "http://www.focus-news.net/news/2018/02/27/2493312/blagoevgrad-administrativniyat-sad-v-grada-shte-predstavi-godishen-doklad-za-deynostta-si-za-2017-g-na-27-fevruari.html", "text": "Административен съд – Благоевград ще представи годишен доклад за дейността си през 2017 година на 27 февруари. Това съобщиха за Радио „Фокус“ – Пирин от съда. Инициативата ще се проведе в Зала № 1, в сградата на Административен съд – Благоевград от 15.00 часа. На представянето са поканени Георги Чолаков – председател на Върховния административен съд (ВАС), председатели на отделения и съдии във ВАС, членове на Висшия съдебен съвет (ВСС), Инспектората към ВСС, представители на съдебната и изпълнителната власт, академичните среди и други.\r\nЛивия НИНОВА", "date": "2018.02.27", "title": "Благоевград: Административният съд в града ще представи годишен доклад за дейността си за 2017 г. на 27 февруари"}
{"url": "http://www.focus-news.net/news/2018/02/27/2493498/burgas-v-26-uchilishta-v-oblastta-e-preustanoven-uchebniyat-protses.html", "text": "В 26 училища в област Бургас е преустановен учебният процес, съобщи за Радио „Фокус“-Бургас инж. Виолета Илиева, началник на Регионално управление на образованието-Бургас. Със заповед на кмета на Община Руен учебните занятия са преустановени заради обилни снегонавявания. Учениците от основното училище в айтоското село Тополица също не са на училище днес. Причината е паднал комин от силния вятър върху допълнителна постройка към учебното заведение. Няма пострадали деца. В Община Несебър днес и утре са обявени за неучени дни в селата Гюльовца, Кошарица, Свети Влас, Оризаре, както и в Професионалната гимназия в Слънчев бряг. Всички останали училища в областта работят.\r\nМария РУСЕВА", "date": "2018.02.27", "title": "Бургас: В 26 училища в областта е преустановен учебният процес"}
{"url": "http://www.focus-news.net/news/2018/02/27/2493360/valdis-dombrovskis-evropa-mozhe-da-zapochne-da-regulira-kriptovalutite.html", "text": "Вицепредседателят на Европейската комисия Валдис Домбровскис заяви, че ЕК търси възможности да регулира търговията, извършвана с криптовалути. Той допълни, че Европа трябва да живее в настоящето, но и да обръща внимание на произтичащите рискове, пише   The Brussels Times.\r\nКриптовалутите, като известния биткойн стават все по-популярни сред инвеститорите и обикновения човек. Въпреки това употребата им в международната търговия крие рискове – стойността им не е гарантирана, което може да създаде спекулация. Също така е възможно да се използват по-лесно за пране на пари и други нелегални дейности. \r\nЕК в понеделник организира конференция, събирайки представители на сектора и експерти, за да обсъдят бъдещето на виртуалните валути. Домбровскис заяви, че те имат своите предимства и подчерта, че е важно Европа да приема иновациите, за да остане конкурентоспособна.\r\n„Въпреки това, рисковете не трябва да бъдат неглижирани. Европа представлява малка част от международния пазар за криптовалути. Трябва да работим със своите партньори от Г-20, за да защитим своите потребители“, допълни вицепредседателят на ЕК. Виктор Турмаков", "date": "2018.02.27", "title": "Валдис Домбровскис: Европа може да започне да регулира криптовалутите"}
{"url": "http://www.focus-news.net/news/2018/02/27/2493296/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Заплахата от страна на американския президент Доналд Тръмп да изтегли САЩ от Иранското ядрено споразумение създаде определено оживление в европейските столици, целящи неговото запазване, но чрез пренаписване, чрез създаването на ново споразумение на базата на текущата сделка, но с добавки, отбелязва американското издание The New York Times. Идеята на европейските партньори на Вашингтон по споразумението е то да бъде разширено и да включва не само ядрената програма на Техеран, но и балистичната такава, уточнява вестникът. \r\nДържавният департамент на САЩ се опитва да спечели европейска подкрепа за по-строги условия по споразумението, които да бъдат представени пред Иран под заплахата за подновяване на санкциите срещу страната. Изданието припомня, че до момента иранците отказаха да правят промени по сключената през 2015 г. сделка между тях от една страна и от друга САЩ, Русия, Великобритания, Китай, Франция и Германия. Според постановленията на споразумението, международните санкции срещу Техеран ще бъдат вдигнати, в замяна на което Иран ще прекрати своята ядрена програма.\r\nВ момента текат преговори между служите на американския Държавен департамент, тъй като по-рано Доналд Тръмп нарече споразумението „най-лошата сделка“ и „срам за САЩ“, като призова Великобритания, Франция и Германия да предположат промени до 12 май 2018 г., в противен случай Вашингтон ще се изтеглят от него. \r\nСпоред документ, който е показан пред американското издание, Лондон, Париж и Берлин са се съгласили на три ключови промени – обещание да се предоговори тавана за тестване на балистични ракети от страна на Иран; искане инспектори да цялостен достъп до ирански военни бази и удължение на срока на споразумението след крайната дата, която е 2030 г. \r\nСпоред изданието, европейските дипломати са постигнали съгласие относно нови рестрикции за тестове на балистични ракети, но не и що се отнася до новия краен срок. Точно затова, на фона на приготовленията за следващата среща, насрочена за месец март в Берлин, европейските страни се опитват да постигнат споразумение което ще разшири, а не пренапише съществуващото. По време на разговорите миналата седмица те освен това са поискали от представителя на Държавния департамент Браян Хуук, че ако се постигне съгласие и за удължението, Доналд Тръмп няма да оттегли САЩ заради какъвто и да е друг претекст. Хуук е обещал да отнесе искането им до президента, но дори той да се съгласи, отбеляза изданието, то не се знае каква ще е реакцията на Русия и Китай. \r\n*** Мелания Тръмп, чийто съпруг е добре известен с фойерверките, които пали в Туитър, заяви, че родителите трябва „да насърчават позитивното поведение в социалните мрежи“ като пример за децата, пише американското издание The Hill.\r\n„Както съм казвала и преди, важно е като възрастни да поемем лидерството и отговорността и да помогнем на нашите деца да се справят с многото проблеми, с които се сблъскват днес“, заяви първата дама на САЩ в понеделник, по време на обяд със съпругите на всички американски губернатори, които бяха на прием при президента Доналд Тръмп.\r\n„Това означава да насърчаваме позитивното поведение в социалните мрежи“, подчерта Мелания Тръмп. „Дори да ограничаваме времето им онлайн и да разбираме съдържанието, към което са открити ежедневно“.\r\n*** Правителството на САЩ наскоро излезе със серия документи, мнозина от които враждебни спрямо Китай, Русия и други страни. Някои американски военни и политически фигури също направиха неприятелски коментари по отношение на Пекин, пише китайското държавно издание за международна политика Global Times.\r\nПодобно на тези, които разпространяват слухове за външни заплахи през цялото време, учените в американските тинк-танкове показаха нагледно способността си да измислят нови етикети – „остра власт“. Терминът се използва широко от западните медии и стана инструмент за клевета срещу Китай за неговият нормален културен обмен с чуждестранни държави.\r\nЗападните правителства и медии са добри в създаването на концепции и внушения. Западът спечели война без дори да изстреля един куршум, когато Съветският съюз се разпадна през 90-те. След края на Студената война, Западните научни кръгове, тинк-танкове и медии, възползвайки се от международната информационна хегемония, с която се сдобиха, стартираха офанзива срещу не-Западните страни. Те създадоха концепции като „твърда власт“, „мека власт“, „интелигентна власт“ и „остра власт“.\r\nДа вземем меката власт. Създанието на концепцията не само направи американският учен Джоузеф Ние акадимчески гигант, но и доведе до хиляди сродни изследвания в западните академични кръгове и медии. В Китай, концепцията за мека власт придоби голяма популярност. Интересът към нея от различни научни полета не стихва от 30 години насам. За разлика от това, руснаците се отнасят скептично към нея.\r\nВъпреки факта, че Китай се развива всестранно през последните години, Западните учени продължават да тръбят, че не вярват в това, че Китай наистина може да достигне до „мека власт“ заради дълбоко вкоренения демократически монизъм. С други думи, те вярват, че меката сила се създава на базата на Западната демокрация... И докато Китай не възприеме този тип демокрация, тя никога не може да разработи меката власт.\r\nВ лицето на офанзивата за „острата власт“ на Запада срещу Китай, ние на всяка цена не трябва да се оставяме да ни водят за носа. Не трябва да реагираме бурно на враждебността на американските политици и клеветническите тенденции срещу Китай. Дискусията за това, дали „Поднебесната империя“ е надминала САЩ във всички отношения се води интензивно. Ако сляпо използваме Америка като пътеводна светлина, ще паднем в капана на конфронтацията.\r\nКакто заяви китайския президент Си Дзинпин: „Светът е толкова голям, а проблемите са толкова много. Международната общност очаква да чуе гласа на Китай и да види китайските планове. Китай не може да отсъства“. Има толкова широко място за реализация на китайските цели, както за неговото развитие и издигане.\r\nЗападът вече осъществи няколко кръга от „концептуалната си офанзива“ в очевидното намерение да разпространи новината за „китайската заплаха“. Ако не можем да различим намеренията им да създават нови внушения за Китай, няма да можем да използваме новите идеи в китайските академични кръгове и ще станем лесна жертва на капана на Западната логика.\r\n*** Операцията на турската армия „Маслинова клонка” продължава днес с пълна сила, при това - от няколко направления и фронтове, пише вестник „Милиет”. Във вечерните часове разположените в района на Гюлбаба голям брой танкове започнаха масирано да обстрелват районите зад планината Дармък. Сутринта там имаше затишие, но привечер вече всички танкове и гаубици непрекъснато стрелят по позиции на Отрядите за народна самозащита (ОНС) на сирийските кюрди. Независимо от силния дъжд и мъгла, на прицел са предварително набелязаните цели. Същевременно части на Свободната сирийска армия (ССА) напредват в южно направление, посочва още „Милиет”.\r\n***", "date": "2018.02.27", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2018/02/27/2493297/predstoyashti-sabitiya-v-stranata-za-27-fevruari-agentsiya-fokus.html", "text": "***\r\nОт 10.15 часа президентът Румен Радев ще проведе среща на „Дондуков“2 с Генералния директор на Световната търговска организация (СТО) Роберто Азеведо.\r\n***\r\nОт 16.20 часа президентът Румен Радев ще участва в церемонията за връчване на Наградите на Българската асоциация по информационни технологии (БАИТ) за 2017 г. Президентът ще връчи специалната награда на победителя в категорията „Значим принос в развитието на информационните и комуникационни технологии“. Събитието ще се състои в зала „София“ на световния търговски център „Интерпред“. \r\n***\r\nОт 18.00 часа , в Института за етнология и фолклористика с Етнографски музей при БАН вицепрезидентът Илияна Йотова ще открие изложба „Бесарабия – съкровища от бабините ракли“ на Донка Минковская – бесарабска българка. \r\n***\r\nОт 09.00 часа министърът на икономиката Емил Караниколов ще оглави Неформалното заседание на министрите, отговарящи за търговията в ЕС, което ще се проведе в НДК.\r\n***\r\nОт 12.00 часа в заседателната зала на МВР министърът на вътрешните работи Валентин Радев ще даде редовен месечен брифинг. \r\n***\r\nЗаключителният етап от конференцията на началника на отбраната генерал-лейтенант Андрей Боцев ще се проведе в София. Той ще представи анализа на подготовката, войсковия ред и дисциплината на Българската армия и структурите на пряко подчинение на министъра на отбраната през учебната 2017 г. На конференцията ще присъстват президентът и върховен главнокомандващ на Въоръжените сили на Република България Румен Радев и заместник министър-председателят по обществения ред и сигурността и министър на отбраната Красимир Каракачанов. След приключването на доклада за анализа, около 12 ч., министърът на отбраната Красимир Каракачанов и началникът на отбраната генерал-лейтенант Андрей Боцев ще направят изявления за медиите в сградата на Министерството на отбраната (бул. „Ген. Тотлебен“ №34).\r\n***\r\nОт 08.00 часа в Ситуационния център на Агенция „Пътна инфраструктура“ ще има брифинг за актуалната пътна обстановка.\r\n***\r\nОт 09.30 часа в Sofia Event Center ще се състои XIII Годишна конференция „СТРАТЕГИЧЕСКА ИНФРАСТРУКТУРА И ИНВЕСТИЦИИ 2018 – КОХЕЗИЯ И СВЪРЗАНОСТ“. \r\n***\r\nОт 09.30 часа ще започне седмичното заседания на Съдийската колегия към Висшия съдебен съвет.\r\n***\r\nОт 11.30 часа в зала 3 в Източното крило в сградата на Народното събрание на пл. „Княз Александър І“ ще се проведе среща на ръководствата на Комисията по европейските въпроси и контрол на европейските фондове (КЕВКЕФ), Комисията по икономическа политика и туризъм и членовете на Обществения съвет към КЕВКЕФ с генералния директор на Световната търговска организация Роберто Азеведо. След срещата, в 12.30 часа, е предвиден брифинг за журналисти, а преди това в 10.00 часа председателят на Комисията по европейски въпроси и контрол на европейските фондове Кристиан Вигенин ще разговаря с председателя на Комисията за международна търговия на Европейския парламент Бернд Ланге.\r\n***\r\nОт 09.30 часа 15 състав на Софийски градски съд ще заседава по делото срещу Любомир Д., обвинен в убийство по чл. 115-117 от Наказателния кодекс. \r\n***\r\nОт 10.00 часа в хотел „BEST WESTERN- Hotel Expo Sofia“ Комисията за защита на потребителите (КЗП) организира Национална конференция на тема: „КЗП- отговорен партньор на българските икономически оператори“. В нея ще участват представители на Комисия за защита на потребителите, националния омбудсман, министерството на икономиката на Република България, браншови и търговски организации, малки и средни предприятия, които осъществяват електронна търговия,  както и представители на средствата за масова информация.\r\n***\r\nОт 10.00 час VIII състав на Софийски градски съд ще заседава по делото срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Гунев, Румен С., Славияна В, обвинени в организиране и ръководене на престъпна група. (Делото за КТБ) \r\n***\r\nОт 10.00 часа XV състав на Специализирания наказателен съд ще проведе заседание по делото срещу Иван Р., Димитър К. и Георги Г., обвинени в организиране и ръководене на организирана престъпна група. \r\n***\r\nОт 10.00 часа III състав на Специализирания наказателен съд ще заседава по делото срещу Хованес М., Пламен Т., Владимир Р. и Стоян А., обвинени в образуване и ръководене на организирана престъпна група. \r\n***\r\nОт 10.00 часа в сградата на администрацията на район „Възраждане“ на бул. „Александър Стамболийски“ 62 ще се проведе „Работилница на Баба Марта“ с участието на деца от учебните заведения в Района, кмета на район „Възраждане“ Савина Савова, преподаватели и педагогически съветници.\r\n***\r\nОт 10.30 часа в София хотел Балкан ще се проведе Петият национален бизнес форум фарма „Икономика на здравето – новите предизвикателства“.\r\n***\r\nОт 11.00 часа в УМБАЛ „Свети Иван Рилски“ ще се проведе пресконференция по повод Деня на редките болести с представяне на Експертните центрове по редки болести и възможностите за тяхната диагностика. \r\n***\r\nОт 11.00 часа в зала IN THE PARK (над кино „Люмиер”) ще се проведе пресконференция по повод 22-рия Международен филмов фестивал СОФИЯ ФИЛМ ФЕСТ 2018. \r\n*** \r\nОт 11.00 часа, в Националния пресклуб на Българската телеграфна агенция ще се състои пресконференция, посветена на премиерата на Софийската опера и балет операта  „Янините девет братя“ от Любомир Пипков.  Премиерата е на 22 март.\r\n***\r\nОт 11.00 часа на Националния стадион Васил Левски ще бъде даден старт на „Световния пробег на мира”, който се провежда под патронажа на кмета на Столична община - Йорданка Фандъкова и с подкрепата на Министерство на младежта и спорта, Министерство на културата и Министерство на образованието.\r\n***\r\nОт 27 февруари 2018 г. в Техническия университет – София се провеждат „Дни на отворените врати - 2018“. Основната цел на събитието е бъдещите кандидат-студенти да посетят лабораториите на университета и  да се запознаят с високото технологично ниво на оборудването, както и с възможностите за обучение и с добрите перспективи за тяхната бъдеща професионална реализация. \r\n***\r\nОт 12.00 часа зам.-кметът на София доц. д-р Тодор Чобанов и главният архитект арх. Здравко Здравков ще представят предложенията на Столична община за даване на статут на културна ценност на важни обекти и връщането на статут за обекти, на които той е бил отнет. На събитието е поканен и министъра на културата Боил Банов. Пресконференцията ще се проведе в сградата на Направление „Архитектура и градоустройство“ на ул.“Сердика“ 5, зала на ет.3.\r\n***\r\nОт 12.00 часа в БТА Български зъболекарски съюз организира пресконференция на тема: „Новости в Национален рамков договор 2018 г. за денталното лечение на гражданите. Българският зъболекарски съюз за оралното здраве на българина.“.\r\n***\r\nОт 12.00 часа в Руския културно-информационен център (Шипка №34) ще се проведе откриване на „Руската Къща на феновете“, в която любителите на футбол могат да получат подробна информация за Световното първенство-2018 и за възможностите да го посетят. \r\nСлед края на церемонията, от 13.00 часа в Руския културно-информационен център ще се състои пресконференция, на която ще бъде разказано за предстоящия детски футболен турнир под патронажа на Посолството на Руската Федерация в Република България и Българската Асоциация Мини Футбол „Мини Световно първенство“ (14 юни – 15 юли 2018 година, София), в който ще вземат участие 32 детски футболни отбора от цяла България.\r\n***\r\nОт 12.30 часа след приключването на планирани за седмицата закрити заседания на КЕВР, председателят доц. Иван Иванов ще даде разяснения във връзка с нормативните правомощия на Комисията по сделката за продажба на активите на CEZ Group в България.\r\n***\r\nОт 14.00 часа до 17.30 часа в София Хотел Балкан, пл. „Света Неделя“ 5, Германо-Българската индустриално-търговска камара организира втора конференция на тема „Compliance“. Темите на конференцията са: „Устойчивост на веригата за доставки“, „Отговорности на управителите“, „Мерки срещу изпирането на пари“, „Е-търговия и защита на личните данни“ и „Нелоялни практики и заблуждаваща реклама“.\r\n***\r\nОт 15.00 часа народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци в постоянната приемна на БСП – София на ул. \"Леге\" №10, етаж 1.\r\n***\r\nОт 16.30 часа в зала София на Интерпред ще се състои официалната церемония за връчване на Наградите на БАИТ за 2017 г. Участие в събитието ще вземе председателят на Държавната агенция „Електронно управление“ (ДАЕУ) Атанас Темелков. \r\n***\r\nОт 17.30 часа, в галерийното пространство на Триъгълната кула на Сердика (бул. \"Княгиня Мария Луиза\" 16), Регионален исторически музей – София представя изложбата \"В светлината на Освобождението\", посветена на 140 години от Освобождението на България. \r\n***\r\nОт 18.00 часа в галерия УниАрт на Нов български университет ще бъде открита  експерименталната изложба „Някой vs. Никой“ с куратори Златка Димитрова и Александра Велева, студенти от НБУ. \r\n***\r\nОт 18.00 часа в зала Концертна  на Централен Военен Клуб, ще се състои официалната церемония за връчване на наградите „Инвеститор на годината“. Събитието се организира от Българската агенция за инвестиции (БАИ).\r\n***\r\nОт 19.00 часа в зала „Изток“ на Зала Универсиада ще бъде прожектиран филмът „Специална кръв“ на американската режисьорка и продуцентка Натали Мецгър. Прожекцията се организира от Асоциация „Наследствен Ангиоедем България“ в навечерието на честването на Деня на редките болести.\r\n***\r\nОт 10.30 часа в зала „22 септември“ кметът д-р Атанас Камбитов ще открие информационна среща по проект „Дейности за подпомагане и подкрепа на социалното предприемачество на местно ниво”. \r\n***\r\nОт 15.00 часа  Административен съд – Благоевград ще представи годишен доклад за дейността си през 2017 година. Събитието ще се проведе в Зала № 1, в сградата на Административен съд – Благоевград. \r\n***\r\nОт 19.30 часа в Аудитория „Андрей Делчев“ в Академичен център „Балкански“ на в Американския университет  влогърът Емил Конрад изнесе публична лекция пред студенти и външни посетители на тема „Redefining Popularity: Self-Publishing and the Vlogosphere“ (Предефиниране на популярността: Само-публикуване и влогосфера).\r\n***\r\nОт 09.00 часа в СУ „Св. св. Кирил и Методий“ ще се проведе благотворителен мартенски базар „Заедно за специалните деца“.\r\n*** \r\nОт 10.00 часа в съдебна зала 1А на І етаж на съдебната палата на площад “Тракия”  Районен съд – Варна организира пресконференция за представяне на обобщените резултати от дейността си през изминалата 2017 г. \r\n*** \r\nОт 11.00 часа в зала на Център „Работа” към Дирекция „Бюро по труда” – Варна (гр. Варна, ул. „Бдин” №6), ще се проведе съвместна пресконференция на Директорите на Регионална дирекция за социално подпомагане - Варна и Дирекция „Регионална служба по заетостта” - Варна.\r\n*** \r\nОт 16.00 часа в сградата на Музея на Възраждането ще се открие  традиционната годишна изложба, която музеят организира по повод националния празник на България Трети март. Изложбата е под надслов  „Честванията на Българската Свобода“ и представя експонати, свързани с годишнини, отбелязващи бележитата дата.  \r\n*** \r\nОт 10.00 часа в Голяма зала на Общината ще се проведе Обществено обсъждане за поемане на дълг. \r\n*** \r\nОт 11.00 часа през сградата на Общината ще бъде монтирана голямата мартеница, изработена от Клуба на хората с увреждания. \r\n*** \r\nОт 11.00 часа в детски отдел на РНБ „П.Р.Славейков“  ще започне „Седмица на писателя Емилиян Станев“ по повод 111 години от рождението му. \r\n*** \r\nОт 14.00 часа в СУ „Емилиян Станев“  ще бъде открита изложба на ученици от профил „Изкуство“. \r\n*** \r\nОт 16.00 часа в СУ „Емилиян Станев“ ще се проведе Ден на античното наследство. \r\n***\r\nОТ 18.00 часа в Синя зала Младежки дом Камелия Кондова ще представи новата книга на Димитър Никифоров -„Казано по мъжки“.\r\n*** \r\nОт 16.00 часа в НЧ „Съединение - 1888“ ще се проведе „Мартенска работилничка“ - изработване на мартеници с учениците от ОУ „Климент Охридски“. \r\n***\r\nОт 09.30 часа в Детска градина 29 ще се проведе Куклен спектакъл „Лека нощ, съкровище“ на Държавен куклен театър „Дора Габе“. \r\n***\r\nОт 11.00 часа в детска градина 20 ще се проведе куклен спектакъл „Косе Босе“ на Държавен куклен театър „Дора Габе“. \r\n***\r\nОт 11.00 часа в Етнографска къща ще се проведе „Бабомартенска работилничка“  с участието на деца от клуб „Златна ябълка“ с ръководител Руска Симеонова при СУ „Св. Кл. Охридски“. \r\n***\r\nОт 12.00 и 18.30 часа, в Народно читалище „Йордан Йовков – 1870 г.“, Зала „Зорница“, Любовта е...\" - спектакъл по текст на Валери Петров на Театрална студия „Зорница\". \r\n***\r\nОт 19.00 часа в зала 3 на Младежки център ще се проведе Неформално обучение на тема „Животът ми като театър“. \r\n***\r\nОт 14.30 часа в Общинската художествена галерия ще бъде открита изложбата „Израелски открития и разработки, променили света“. \r\n***\r\nОт 16.00 часа в малкия салон на Народно читалище „Иван Вазов” ученици и учители от три училища в града организират „Търг на бизнеса - подкрепяме образованието”. Събитието ще срещне представители на бизнеса от София и София област с шест ученически проекта и различни възможности да ги подкрепят.\r\n***\r\nОт 12.00 часа в залата на областна администрация ще се проведе консултативен съвет по животновъдство.  \r\n***\r\nОт 11.00 часа в Регионалния пресклуб на БТА ще се проведе пресконференция на Младежки дом- Пазарджик, по време на която ще бъде представен проектът „Мулти Култи китчън“. \r\n***\r\nОт 18.30 часа в Конферентната зала на Общински младежки дом ще се проведе обучение на тема „Организиране – от идеята до събитието”.\r\n***\r\nОт 10.00 часа в зала 1 на Пловдивски Апелативен съд ще се разглежда за втори път делото срещу Ахмед Муса. Делото се разглежда за втори път, след като ВКС отмени присъдата на Пловдивския апелативен съд и го върна за ново разглеждане от друг съдебен състав. \r\n***\r\nОт 11.00 часа в СУ „Христо Г. Данов“ ученици от начален курс на обучение ще покажат възможностите на micro:bit пред кмета на Пловдив Иван Тотев, заместник-кмета Стефан Стоянов, кметът на район Северен Ральо Ралев и началник на отдел \"Образование\" Донка Щилянова.\r\n***\r\nОт 16.00 часа, с тържествен водосвет на новия 16-срезов компютърен томограф ще бъде отбелязана 129-тата годишнина от създаването на МБАЛ-Пловдив към ВМА. На откриването, което ще се състои в диагностично-консултативния блок на болницата (ул. Петко Д. Петков), ще присъстват ръководството на ВМА в лицето на бригаден генрал професор доктор Венцислав Мутафчийски, д.м.н., FACS и неговите заместници.\r\n***\r\nОт 18.00 часа на бул. „Васил Априлов“ 124 А  ще бъде открит REGUS Business Centre & Lounge. \r\n***\r\nОт 14.30 часа в зала „Сливен“ Регионалната организация на евреите „Шалом“ ще отбележи 75-ата годишнина от спасяването на българските евреи.\r\n***\r\nОт 14.00 часа в Сесийната зала на Община Смолян ще се проведе заседание на общинския съвет. \r\n***\r\nОт 16.00 часа в атриума на Областна администрация Смолян Регионален исторически музей „Стою Шишков“ – Смолян ще експонира фото-документалната изложба “Родопите и Руско-турската война 1877-1878 г.“\r\n***\r\nОт 11.30 часа в зала №3, ет.1 на Районен съд – Стара Загора – Председателя на Районен съд – Стара Загора свиква Пресконференция за представяне на резултатите от работата на Районен съд – Стара Загора за 2017 г. и запознаване със съдиите за „връзки с обществеността“, избрани от Общото събрание на съдиите от Районен съд –Стара Загора. \r\n***\r\nОт 16.00 часа в РБ „Захарий Княжески“ ще се бъде открита документалната изложба на РБ „Стоян Чилингиров“ – Шумен „Българската история в художествено слово и образ“. \r\n***\r\nОт 19.00 часа в споделеното работно пространство на Стара Загора - ZaraLab (бул. \"Княз Александър Батенберг\" №28) ще се състои безплатна лекция на тема „Първи стъпки в предприемачеството“.\r\n*** \r\nОт 10.00 часа в зала 203 на общината ще се проведе брифинг.\r\n*** \r\nОт 14.00 часа в зала 2 на областна администрация ще се проведе заседание на Общото събрание на Асоциацията по ВиК.", "date": "2018.02.27", "title": "Предстоящи събития в страната за 27 февруари (Агенция „Фокус“)"}
{"url": "http://www.focus-news.net/news/2018/02/27/2493341/burgas-vazstanoveno-e-dvizhenieto-po-pat-9-pomorie-burgas-za-vsichki-avtomobili.html", "text": "Възстановено е движението по път I-9 Поморие – Бургас за всички автомобили. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "Бургас: Възстановено е движението по път I-9 Поморие – Бургас за всички автомобили"}
{"url": "http://www.focus-news.net/news/2018/02/27/2493301/rossiyskaya-gazeta-rusiya-varhovniyat-sad-gotvi-reformi-v-sadebnata-sfera.html", "text": "Руското правителство подкрепи принципно мащабен проект на руския Върховен съд, предлагащ съществени промени в съдебния процес, съобщава руското издание “Российская газета“ в статия под заглавие “Съкращение на решенията – правителството подкрепи реформите в съдебната сфера“. \r\nЕдно от предложенията е забрана за непрофесионисти да защитават граждани в съдилищата, това ще могат да правят само адвокати. Друга от гръмките според изданието реформи би съкратила значително издаването на множеството присъди, изрязвайки частта за мотивацията за взетото решение. В професионалните среди това предложение все още се дискутира, отбеляза вестникът. Правителството като цяло подкрепя проекта, но взема под внимание коментари и критики, като според редица експерти, много от предложенията трябва да бъдат сериозно преработени. \r\nНапример, според експертите, има нужда от добра обосновка за нуждата от институционализирането на системата на адвокатите, която към момента все още не е урегулирана официално.  Според мнението на правителствени специалисти в сферата, „задължителното въвеждане на адвокати в съдилищата може да увеличи цената на съдебния процес, докато техни правомощия са ограничени до това да дават обяснения и получават юридически документи, свързани със случая и участващите в него“. Правителството освен това постави под съмнение нуждата от съкратяването на съдебния процес. „Предложеното в законопроекта положение за липса на мотивиране на съдебното решение… е необосновано“, заявиха от правителството и добавиха: „Отбелязваме, че мотивирането на взетото решение включва не само обосноваването на съда по конкретната доказателствена база, но и оценка на доводите на всички страни, които са взети или не под внимание при взимане на крайното решение. Липсата на обосновка може да доведе до по-малка отговорност за взелите юридическото решениe“. : Цанко Цолов", "date": "2018.02.27", "title": "„Российская газета“ (Русия): Върховният съд готви реформи в съдебната сфера"}
{"url": "http://www.focus-news.net/news/2018/02/27/2493656/tsvetan-tsvetanov-ostavkata-na-temenuzhka-petkova-shte-bade-razgledana-na-po-kasen-etap-po-vsyaka-veroyatnost-sledvashtata-sedmitsa.html", "text": "Оставката на Теменужка Петкова  ще бъде разгледана на по-късен етап – по всяка вероятност следващата седмица. Това каза пред журналисти председателят на ПГ на ГЕРБ Цветан Цветанов, предаде репортер на Агенция \"Фокус\" след заседание на Политическия консултативен съвет. \" Що се касае до оставката на Теменужка Петкова, решението, което имаме днес, е след като  приключат всички тези изслушвания, всички тези дебати, оставката да бъде разгледана като възможност дали да бъде приета или да се търси вариант за нов министър на енергетиката, това да стане на по-късен етап – по всяка вероятност следващата седмица\", обясни Цветанов.", "date": "2018.02.27", "title": "Цветан Цветанов: Оставката на Теменужка Петкова  ще бъде разгледана на по-късен етап – по всяка вероятност следващата седмица"}
{"url": "http://www.focus-news.net/news/2018/02/27/2493299/izvestiya-rusiya-antisanktsionen-front-dyasnotsentristkata-koalitsiya-v-italiya-bi-povdignala-pred-bryuksel-vaprosa-za-vdigane-na-sanktsiite-sreshtu-rusiya.html", "text": "Един от претендентите за поста на министър-председател на Италия, Матео Салвини, е заявил пред руския вестник “Известия“, че в случай на победа на изборите на четвърти март, коалицията в която освен партията „Лига“ на Салвини влизат още три формации, сред които и „Напред Италия“ на Силвио Берлускони, смята да повдигне пред Брюксел въпроса за прекратяване на санкциите спрямо Москва, пише руското издание в статия озаглавена „Антисанкционен фронт - дясноцентристката коалиция в Италия би повдигнала пред Брюксел въпроса за прекратяване на санкциите срещу Русия“. \r\n„Аз винаги съм казвал, че ако спечелим изборите ще се обърнем към Брюксел с молба да се прекратят антируските санкциите, тъй като те вредят и на нас самите“, заяви Салвини в интервю за вестника. Според италианския политик, освен всичко Русия е и съюзник в борбата с тероризма. Изданието пояснява, че все пак в коалицията има още две формации, това са „Италиански братя“, водена от Джорджия Мелони и неголямата дясна партия „Ние сме с Италия\". Според последното проучване, проведено на 16 февруари, дясноцентристката коалиция има най-голяма подкрепа и за нея биха гласували 37,2% от гражданите. На второ място с 27,8% е дясното „Движение пет звезди“, която макар също да подкрепя евентуално махане на санкциите срещу Русия, би останало в опозиция, тъй като по думите на хора от партия, не иска да встъпва в коалиция с която и да е друга формация. На трето място проведеното от YouTrend16 проучване поставя лявоцентристката коалиция, водена от управляващата Демократическата партия, която би спечелила 27,4%.  : Цанко Цолов", "date": "2018.02.27", "title": "„Известия“ (Русия): Антисанкционен фронт – дясноцентристката коалиция в Италия би повдигнала пред Брюксел въпроса за вдигане на санкциите срещу Русия"}
{"url": "http://www.focus-news.net/news/2018/02/27/2493300/stara-zagora-izlozhbata-patyat-na-svobodata-ot-shipka-do-san-stefano-na-npm-shipka-buzludzha-shte-bade-otkrita-v-hudozhestvenata-galeriya-v-kazanlak-na-28-fevruari.html", "text": "В залите на Художествена галерия – Казанлък на 28 февруари Национален парк-музей (НПМ) „Шипка – Бузлуджа“ ще открие изложбата „Пътят на свободата от Шипка до Сан Стефано“, каза за Радио „Фокус“ директорът на парк-музея Чавдар Ангелов. Той поясни, че изложбата е посветена на 140 години от Освобождението на България от османско робство. Изложбата проследява поредицата от събития след отбраната на Шипченския проход, до подписването на Санстефанския мирен договор. \r\n„Тя се явява едно своеобразно продължение на изложбата, която бе организирана по повод 140-годишнината от Шипченската епопея“, поясни Ангелов. Експозицията е изградена изцяло върху разказа на един пряк участник в събитията – Стефан Кисов – офицер от Българското опълчение, в Трета дружина. „Той е интересен и като автор, и като лична съдба. Смея да твърдя, че разказът му затова как се е развил ходът на военните действия е правдив и обективен“, каза Ангелов. Освен таблата, в изложбата са включени и много движими ценности, които се съхраняват във фонда на НПМ „ Шипка – Бузлуджа“. \r\nУспоредно с изложбата ще бъде представен каталог, който е съвместен проект на Национален парк- музей „Шипка – Бузлуджа“ и Исторически музей „Искра“ в Казанлък. Каталогът представя литографии, които се съхраняват във фондовете на двата музея. „Това са т. нар. фотоси на събитията, които можем да кажем, че отразяват хода на войната, представят императорското семейство.“, уточни Ангелов.\r\nГодишнината от Освобождението ще бъде отбелязана от НПМ „Шипка – Бузлуджа“ и с преиздаването на Пътеводител на НПМ „Шипка – Бузлуджа“, чието трето издание ще бъде пуснато в продажба в деня на националния празник – трети март. Той има изцяло нова визия, текстът е преработен и допълнен, изцяло са обновени и фотографиите, които онагледяват парк-музея. Има и карта на самата разстановка в района на връх Шипка. \r\nВ навечерието на трети март НПМ „Шипка – Бузлуджа“ ще гостува със свои изложби на различни места в страната. На 27 февруари парк-музеят ще гостува в Регионален исторически музей-Благоевград с изложба, свързана със 140-та годишнина от Шипченската епопея, която е създадена през лятото на 2017 година. На 2 март Националният парк-музей ще открие изложби в Историческия музей в Карлово и в Община Пирдоп.\r\nСлавяна ГАЙДАРОВА", "date": "2018.02.27", "title": "Стара Загора: Изложбата „Пътят на свободата от Шипка до Сан Стефано“ на НПМ „Шипка – Бузлуджа“ ще бъде открита в Художествената галерия в Казанлък на 28 февруари"}
{"url": "http://www.focus-news.net/news/2018/02/27/2493385/sliven-dnes-e-neucheben-den-v-obshtinite-sliven-nova-zagora-i-kotel.html", "text": "Днес е неучебен ден със заповед на кметовете на общините Сливен, Нова Загора и Котел, съобщиха от трите общини. От администрациите информираха областния управител Чавдар Божурски, че занятия в училищата няма да се провеждат. Единственото учебно заведение, в което няма да има отмяна на часовете, е Националното училище по фолклорни изкуства „Филип Кутев”, където учениците са настанени в общежитие и не се налага да пътуват. В детските градини в Сливен и Котел ще се приемат деца, по преценка на родителите. В Нова Загора детските заведения ще работят със сборни групи.\r\nМерките се налагат заради прогнозите за влошаване на зимната обстановка и очакваните още по-ниски температури в нощта срещу вторник. Това създава риск от обледяване на пътните настилки, което може да затрудни придвижването на децата особено от малките населени места към учебните заведения.", "date": "2018.02.27", "title": "Сливен: Днес е неучебен ден в общините Сливен, Нова Загора и Котел"}
{"url": "http://www.focus-news.net/news/2018/02/27/2493306/manol-ruzhinov-sdruzhenie-rodopski-hayduti-smolyan-shestvie-s-pushkata-na-kapitan-petko-voyvoda-shte-se-provede-na-3-mart-v-kvartal-ustovo.html", "text": "За поредна година членовете на Сдружение „Родопски хайдути“ в Смолян организират шествие с пушката на Капитан Петко войвода по повод националния празник на България, 3 март. Това каза за Радио „Фокус“ – Смолян председателят на сдружението Манол Ружинов. Хайдутите, облечени в народни носии, ще тръгнат в 10.30 часа на 3 март от църквата „Свети Никола“ в квартал „Устово“ и ще стигнат до паметника на генерал Пьотр Черевин. Ружинов посочи, че в програмата е предвидено малко момченце от Смолян да рецитира стихотворението „Аз съм българче“, а народният певец Севдалин Бакларов да изпълни песента „Кольо, Кольо,  мамин Кольо“. Той поясни, че песента е написана за Кольо Шишманов, който е бил байрактар на четата на войводата Пею Шишманов. \r\nМанол Ружинов каза също, че този път в шествието няма да участват коне и каруци, както в предишните години, заради лошите метеорологични условия, които се очакват до края на седмицата.\r\nНели ГЕРГЬОВСКА", "date": "2018.02.27", "title": "Манол Ружинов, Сдружение „Родопски хайдути“-Смолян: Шествие с пушката на Капитан Петко войвода ще се проведе на 3 март в квартал „Устово“"}
{"url": "http://www.focus-news.net/news/2018/02/27/2493303/press-24-makedoniya-zoran-zaev-shte-uchastva-na-sreshtata-za-zapadnite-balkani-v-sofiya.html", "text": "Македонският министър-председател Зоран Заев ще участва на срещата посветена на Западните Балкани на първи март в София, съобщава македонската медия Press 24. В рамките на разговорите в Българската столица освен българския премиер Бойко Борисов и председателя на ЕК Жан-Клод Юнкер ще участват също така президентите на Косово и Сърбия Хашим Тачи и Александър Вучич, премиерите на Албания и Черна Гора Еди Рама и Светозар Маркович. Драган Чович, един от членовете на президентството в Босна и Херцеговина също ще вземе участие. : Цанко Цолов", "date": "2018.02.27", "title": "Press 24 (Македония): Зоран Заев ще участва на срещата за Западните Балкани в София"}
{"url": "http://www.focus-news.net/news/2018/02/27/2493304/kommersant-rusiya-si-dzinpin-prekroyava-kitay-za-sebe-si.html", "text": "Третият пленум на Централния комитет на Китайската комунистическа партия започна само ден, след като властите в Пекин обявиха, че едно от постановленията на конституцията, а именно това поставящо ограничение от два мандата за президента на страната, ще бъде премахнато, пише вестник Коммерсант в статия посветена на китайския президент и носеща името „Си Дзинпин прекроява Китай за себе си“. Ограничението за броя мандати бе въведено през 1982 г. с цел да се предотврати узурпирането на властта от един човек. Това и някои други изменения в китайската Конституция предстоят да бъдат приети. \r\nИзданието коментира, че с тези промени се полагат основните за неограничавано във времето управление на действащия президент, което предизвика реакция в социалните мрежи, където множество хора започнаха да споделят снимка на Мечо Пух прегърнал гърне с мед и надпис „намери каквото обичаш най-много на света и никога не се разделяй с него“. По-късно снимката бе премахната от китайските цензори, а в официоза на управлящата комунистическа партия бе съобщено, че \"по-голямата част от чиновниците и обикновенните хора са приветствали поправката в Конституцията\". \r\nОсвен премахване на ограниченията на президентските мандати, философията на държавния глава, носеща официалното наименования „Идеите на Си Дзинпин за социализма и китайските характеристики за новата епоха“ ще бъде приета като основна идеология в Китай. Ще бъдат освен това разширени функциите на Държавния съвет и създадена Държавна надзорна комисия, която ще се съсредоточи в борбата против корупцията и индиректно допълнително подсили властта на Си Дзинпин, коментира изданието. : Цанко Цолов", "date": "2018.02.27", "title": "„Коммерсант“ (Русия): Си Дзинпин прекроява Китай за себе си"}
{"url": "http://www.focus-news.net/news/2018/02/27/2493298/aleksandar-vuchich-vlizaneto-na-sarbiya-v-es-e-neyn-vatreshen-vapros.html", "text": "Сръбският президент Александър Вучич заяви в понеделник, че страната среща много препятствия по пътя за влизането в ЕС, а крайното ѝ влизането в ЕС се явява нейн вътрешен въпрос, предава ТАСС. Коментарът му е направен в рамките на обща пресконференция с председателя на Европейската комисия Жан-Клод Юнкер. \r\n„Ние знаем, че по пътя ни очакват тежки задачи, а това, което изберем накрая е наш вътрешен въпрос“, подчерта сръбският лидер. От Бюрксел неколкократно даваха сигнал на Сърбия, че ако иска да стане член, трябва да реши въпроса с Косово, отбелязва руската агенция. \r\n„Сърбия свърши впечатляваща работа по пътя към ЕС, но трябва да реши проблемите с върховенството на закона и правосъдието, както и да постигне правно обвързващо споразумение с Косово, чийто характер трябва да бъде определен от Белград и Прищина, а не от Брюксел“, заяви на свой ред Юнкер.: Цанко Цолов", "date": "2018.02.27", "title": "Александър Вучич: Влизането на Сърбия в ЕС е нейн вътрешен въпрос"}
{"url": "http://www.focus-news.net/news/2018/02/27/2493302/ria-novosti-savetat-za-sigurnost-na-oon-glasuva-povtorno-i-prie-rezolyutsiyata-za-yemen.html", "text": "Съветът за сигурност на ООН гласува повторно исканата резолюция засягаща оръжейното ембарго спрямо Йемен, този път по проект, модифициран от руската страна, предава РИА Новости. По-рано в понеделник Великобритания предложи резолюция, предлагаща удължаване на наложеното през 2015 г. ембарго, като в нея бе включен и текст, според който Иран е нарушил забраната за внос на оръжие в Йемен. По време на гласуването постоянният представител на Русия наложи вето, като постави под съмнение иранско нарушаване на ембаргото. По-късно бе гласувана втора резолюция, удължаваща забраната, но в която не се споменава Техеран. : Цанко Цолов", "date": "2018.02.27", "title": "РИА Новости: Съветът за сигурност на ООН гласува повторно и прие резолюцията за Йемен"}
{"url": "http://www.focus-news.net/news/2018/02/27/2493478/romania-insider-rumanskite-deputati-se-oplakvat-che-temperaturata-v-parlamenta-e-tvarde-niska.html", "text": "Националната либерална партия на Румъния е трябвало да проведе срещата на изпълнителния си комитет в парламента при  14 градуса по Целзий, след като температурите в сградата са паднали заради мразовитото време навън, предава  Romania Insider.\r\nДепутатите е трябвало да стоят вътре със зимни палта и да се отопляват с вентилаторни печки.  Председателят на управляващата партия Ливиу Драгня заяви, че ниските температури в парламента се дължат на лошата изолация на прозорците. \r\n„Навсякъде в парламента е студено именно заради прозорците. Край всеки прозорец в сградата се усеща студено течение и когато навън е студено и ветровито, както сега, е почти невъзможно да се стои вътре“, заяви Драгня. Той допълни, че парламентът няма достатъчно средства, за да замени дограмата.\r\nМеждувременно в момента температурите в Румъния достигат до минус 22 градуса. Времето ще остане студено в по-голямата част от седмицата. В по-голямата част от страната е обявен оранжев код за виелици.  Училищата в Букурещ и в редица градове по страната са затворени.  Виктор Турмаков", "date": "2018.02.27", "title": "Romania Insider: Румънските депутати се оплакват, че температурата в парламента е твърде ниска"}
{"url": "http://www.focus-news.net/news/2018/02/27/2493308/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Съветът за сигурност на ООН прие единодушно резолюция 2401, според която в Сирия трябва да се установи 30-дневно хуманитарно примирие, което обаче не касае терористите от „Ислямска държава“ и „Ал Кайда“. Една от причините за приемането ѝ станаха събитията в Източна Гута – предградие на Дамаск, където правителствената война нанесе множество удари по тези, които буквално всекидневно подлагат Дамаск на тежък машинен огън и използват система от тунели за да извършват саботажи в сирийската столица, коментира руският вестник “Независимая Газета“. \r\nИзданието припомня,че в началото на кризата в Сирия, Източна Гута бе една от първите, които попадна под силите на опозицията. Т.нар. умерена и цивилна опозиция контролират около 80% от квартала, но опасността идва от непримиримите противници на режима, отбелязва вестника, като посочва, че това са няколко групировки, сред които и „Хайат Тахрир ал-Шам“, която е призната като терористична в Русия. Общата численост на бойците на тези непримирими опозиционни групировки е около девет хиляди души, информира изданието, според което действията на Дамаск срещу тях са напълно оправдани. През изминалата седмица вследствие на артилерийски обстрел срещу Дамаск са загинали 17 души, като жертви на бомбардировките стават най-вече цивилни, сред тях деца и възрастни. \r\n*** Третият пленум на Централния комитет на Китайската комунистическа партия започна само ден, след като властите в Пекин обявиха, че едно от постановленията на конституцията, а именно това поставящо ограничение от два мандата за президента на страната, ще бъде премахнато, пише вестник Коммерсант в статия посветена на китайския президент и носеща името „Си Дзинпин прекроява Китай за себе си“. Ограничението за броя мандати бе въведено през 1982 г. с цел да се предотврати узурпирането на властта от един човек. Това и някои други изменения в китайската Конституция предстоят да бъдат приети. \r\nИзданието коментира, че с тези промени се полагат основните за неограничавано във времето управление на действащия президент, което предизвика реакция в социалните мрежи, където множество хора започнаха да споделят снимка на Мечо Пух прегърнал гърне с мед и надпис „намери каквото обичаш най-много на света и никога не се разделяй с него“. По-късно снимката бе премахната от китайските цензори, а в официоза на управлящата комунистическа партия бе съобщено, че \"по-голямата част от чиновниците и обикновенните хора са приветствали поправката в Конституцията\". \r\nОсвен премахване на ограниченията на президентските мандати, философията на държавния глава, носеща официалното наименования „Идеите на Си Дзинпин за социализма и китайските характеристики за новата епоха“ ще бъде приета като основна идеология в Китай. Ще бъдат освен това разширени функциите на Държавния съвет и създадена Държавна надзорна комисия, която ще се съсредоточи в борбата против корупцията и индиректно допълнително подсили властта на Си Дзинпин, коментира изданието. \r\n*** Руското правителство подкрепи принципно мащабен проект на руския Върховен съд, предлагащ съществени промени в съдебния процес, съобщава руското издание “Российская газета“ в статия под заглавие “Съкращение на решенията – правителството подкрепи реформите в съдебната сфера“. \r\nЕдно от предложенията е забрана за непрофесионисти да защитават граждани в съдилищата, това ще могат да правят само адвокати. Друга от гръмките според изданието реформи би съкратила значително издаването на множеството присъди, изрязвайки частта за мотивацията за взетото решение. В професионалните среди това предложение все още се дискутира, отбеляза вестникът. Правителството като цяло подкрепя проекта, но взема под внимание коментари и критики, като според редица експерти, много от предложенията трябва да бъдат сериозно преработени. \r\nНапример, според експертите, има нужда от добра обосновка за нуждата от институционализирането на системата на адвокатите, която към момента все още не е урегулирана официално.  Според мнението на правителствени специалисти в сферата, „задължителното въвеждане на адвокати в съдилищата може да увеличи цената на съдебния процес, докато техни правомощия са ограничени до това да дават обяснения и получават юридически документи, свързани със случая и участващите в него“. Правителството освен това постави под съмнение нуждата от съкратяването на съдебния процес. „Предложеното в законопроекта положение за липса на мотивиране на съдебното решение… е необосновано“, заявиха от правителството и добавиха: „Отбелязваме, че мотивирането на взетото решение включва не само обосноваването на съда по конкретната доказателствена база, но и оценка на доводите на всички страни, които са взети или не под внимание при взимане на крайното решение. Липсата на обосновка може да доведе до по-малка отговорност за взелите юридическото решениe“. \r\n*** Един от претендентите за поста на министър-председател на Италия, Матео Салвини, е заявил пред руския вестник “Известия“, че в случай на победа на изборите на четвърти март, коалицията в която освен партията „Лига“ на Салвини влизат още три формации, сред които и „Напред Италия“ на Силвио Берлускони, смята да повдигне пред Брюксел въпроса за прекратяване на санкциите спрямо Москва, пише руското издание в статия озаглавена „Антисанкционен фронт - дясноцентристката коалиция в Италия би повдигнала пред Брюксел въпроса за прекратяване на санкциите срещу Русия“. \r\n„Аз винаги съм казвал, че ако спечелим изборите ще се обърнем към Брюксел с молба да се прекратят антируските санкциите, тъй като те вредят и на нас самите“, заяви Салвини в интервю за вестника. Според италианския политик, освен всичко Русия е и съюзник в борбата с тероризма. Изданието пояснява, че все пак в коалицията има още две формации, това са „Италиански братя“, водена от Джорджия Мелони и неголямата дясна партия „Ние сме с Италия\". Според последното проучване, проведено на 16 февруари, дясноцентристката коалиция има най-голяма подкрепа и за нея биха гласували 37,2% от гражданите. На второ място с 27,8% е дясното „Движение пет звезди“, която макар също да подкрепя евентуално махане на санкциите срещу Русия, би останало в опозиция, тъй като по думите на хора от партия, не иска да встъпва в коалиция с която и да е друга формация. На трето място проведеното от YouTrend16 проучване поставя лявоцентристката коалиция, водена от управляващата Демократическата партия, която би спечелила 27,4%.  \r\n***", "date": "2018.02.27", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/02/27/2493313/balgariya-komentari-v-svetovnite-medii-agentsiya-fokus-obilnite-snegovalezhi-v-balgariya-zoran-zaev-izrazi-nadezhda-za-obshta-liturgiya-na-bpts-i-mpts-provezhdane-na-sreshtata-za-zapadnite-balkani-v-sofiya-na-parvi-mart.html", "text": "Снеговалеж, студ и силен вятър причиниха многобройни аварии по линията на електрозахранването и усложнения по пътищата, предава ТАСС. Според официална информация заради „силен вятър и нулева видимост към момента е ограничено движението на всички превозни средства по автомагистрала „Тракия“ в отсечката от Карнобат до Бургас“. Множество полети бяха отложени или забавени на софийското летище. За отстраняване на последствията от лошото време работят екипите на гражданска защита, като на места помага и армията информира руската агенция. Въпреки че се очаква снеговалежите да намалеят в следващите часове, България очаква отрицателни температури от минус два до минус 12 градуса, като във вторник се очакват нови снеговалежи, донесени от средиземноморски циклон.  \r\n*** Министър-председателят на Македония Зоран Заев изрази в понеделник надеждата си, че Българската православна църква и Македонската православна църква ще отслужат обща литургия, предава македонската агенция Макфакс. Премиерът допълни, че според Договора за добросъседство, двете държави „са се съгласили да поддържат всички дейности, които биха довели до задълбочаване на сътрудничеството“ между София и Скопие. „Надявам се, че скоро ще имаме и обща литургия в България“, каза още премиерът. \r\nЗоран Заев и Бойко Борисов взеха участие в Инвестиционния форум в Лондон, концентриран върху Западните Балкани, в рамките на който присъстваха лидерите на държавите от региона. \r\n*** Македонският министър-председател Зоран Заев ще участва на срещата посветена на Западните Балкани на първи март в София, съобщава македонската медия Press 24. В рамките на разговорите в Българската столица освен българския премиер Бойко Борисов и председателя на ЕК Жан-Клод Юнкер ще участват също така президентите на Косово и Сърбия Хашим Тачи и Александър Вучич, премиерите на Албания и Черна Гора Еди Рама и Светозар Маркович. Драган Чович, един от членовете на президентството в Босна и Херцеговина също ще вземе участие. \r\n***", "date": "2018.02.27", "title": "България - коментари в световните медии (Агенция \"Фокус\") - обилните снеговалежи в България, Зоран Заев изрази надежда за обща литургия на БПЦ и МПЦ, провеждане на срещата за Западните Балкани в София на първи март"}
{"url": "http://www.focus-news.net/news/2018/02/27/2493310/the-telegraph-izklyuchitelno-studeno-vreme-se-ochakva-vav-velikobritaniya-tazi-sedmitsa.html", "text": "Във Великобритания вече започва да се усеща идването на „Чудовището от изток“, както стана известен в страната бурята Ема. Националната метеорологична служба на Великобритания издаде нови предупреждения преди очаквания пик на бурята, който ще удари страната в четвъртък и петък и донесе обилни снеговалежи, ледени ветрове и виелици, пише британският вестник The Telegraph.  Издаден е жълт код за опасно време, който може да бъде надграден в червен, отбелязва изданието. „Бритиш Еъруейс“ стана само една от авикомпаниите, които прекратиха или забавиха множество полети заради тежките метеорологични условия. По-данни на вестника най-малко 60 полета са били засегнати на лондонското летище „Хиийтроу“. На множество хора, които е трябвало да пътуват със самолет през тази седмица е предложена възможността да отложат полета си, като немалка част от тях приемат без да се замислят, коментира вестникът. \r\nМеждувременно обществения транспорт също не остана незасегнат. Голям брой влакове и автобуси пътуваха с огромно закъснение или отложиха напълно тръгването си. \r\nГоворител на метеорологичната служба също така предупреди, че има голяма вероятност някои провинциални или отдалечени населени места да бъдат откъснати от останалия свят заради снега. В някои места от Великобритания температурите ще достигнат до минус 15 градуса по целзий, което спокойно може да мина за температура от северните части на Норвегия, коментира още изданието. : Цанко Цолов", "date": "2018.02.27", "title": "The Telegraph: Изключително студено време се очаква във Великобритания тази седмица"}
{"url": "http://www.focus-news.net/news/2018/02/27/2493314/the-guardian-avstriyska-mediya-zapochva-delo-sreshtu-vitsekantslera-hans-kristiyan-shtrahe.html", "text": "Австрийската медия ORF е предприела необичайната стъпка да подаде жалба срещу вицеканцлера Ханс-Кристиян Щрахе, заради дългогодишните нападки от страна на лидера на „Партията на свободата на Австрия“, коментира британският вестник Guardian. Според Щрахе, ORF доста често изразява подкрепата си за левия сектор на политиката и трябва да бъде по-обективна, като преди две седмици в една от социалните мрежи десният политик публикува снимка на един от водещите новинари на медията – Армин Уолф, придружена с надпис, че „има място, където лъжите стават новини. Това място е ORF”. Водещият започна дело срещу Щрахе, като в понеделник от медията заявиха, че започват свое отделно дело срещу вицеканцлера. Според директора на медията, „Щрахе обвини ORF… в разпространяването на фалшиви новини, лъжи и пропаганда“. Президентът на Австрия Александер ван дер Белен също осъди думите на Щрахе, чиято партия е коалиционният партньор на водената от канцлера Себастиан Курц „Австрийска народна партия“. \r\nСпоред вицеканцлера съобщението му е било шега, тъй като е съдържало думата „сатира“. : Цанко Цолов", "date": "2018.02.27", "title": "The Guardian: Австрийска медия започва дело срещу вицеканцлера Ханс-Кристиян Щрахе"}
{"url": "http://www.focus-news.net/news/2018/02/27/2493305/nezavisimaya-gazeta-koy-ne-spazva-humanitarnoto-primirie-v-iztochna-gutai.html", "text": "Съветът за сигурност на ООН прие единодушно резолюция 2401, според която в Сирия трябва да се установи 30-дневно хуманитарно примирие, което обаче не касае терористите от „Ислямска държава“ и „Ал Кайда“. Една от причините за приемането ѝ станаха събитията в Източна Гута – предградие на Дамаск, където правителствената война нанесе множество удари по тези, които буквално всекидневно подлагат Дамаск на тежък машинен огън и използват система от тунели за да извършват саботажи в сирийската столица, коментира руският вестник “Независимая Газета“. \r\nИзданието припомня,че в началото на кризата в Сирия, Източна Гута бе една от първите, които попадна под силите на опозицията. Т.нар. умерена и цивилна опозиция контролират около 80% от квартала, но опасността идва от непримиримите противници на режима, отбелязва вестника, като посочва, че това са няколко групировки, сред които и „Хайат Тахрир ал-Шам“, която е призната като терористична в Русия. Общата численост на бойците на тези непримирими опозиционни групировки е около девет хиляди души, информира изданието, според което действията на Дамаск срещу тях са напълно оправдани. През изминалата седмица вследствие на артилерийски обстрел срещу Дамаск са загинали 17 души, като жертви на бомбардировките стават най-вече цивилни, сред тях деца и възрастни. : Цанко Цолов", "date": "2018.02.27", "title": "„Независимая Газета“: Кой не спазва хуманитарното примирие в Източна Гута?"}
{"url": "http://www.focus-news.net/news/2018/02/27/2493309/uspeshno-zavarshi-visoko-tehnologichniyat-balgaro-portugalski-proekt-antarktika-robotiks-akademi-tselyasht-stotitsi-detsa-da-opoznayat-ledeniya-kontinet-bez-da-napuskat-balgariya.html", "text": "Успешно завърши високо технологичният българо-португалски проект „Антарктика Роботикс Академи“, целящ стотици деца да опознаят ледения континет, без да напускат България, това съобщи професор Христо Пимпирев, директор на България антарктически институт. \r\nПроектът стартира на 28 януари, когато двама от неговите създатели – писателката  и представител на Физическия факултет на Софийския университет „Св. Климент Охридски“ Людмила Филипова, и португалският учен проф. Нуно Пирейра от университета в Бежа– поеха към Антарктида заедно с последната за сезона група от 26-ата Българска антарктическа експедиция.Той е единствен по рода си в световен мащаб и е подкрепен от Българскияантарктически институт, благодарение на което се реализира на територията на Българската антарктическа база. Осемте робота и три Arduino платки със сензори, занесени на Антарктика приключиха успешно своята изследователска мисия. Те бяха сглобени от двамата му ръководители и пуснати да събират данни. Машините са снабдени със сензори, чрез които измерваттемпература, налягане, влажност, слънчева радиация, височина и локационни данни.\r\nЦелта на „Антарктика Роботикс Академи“и на партньора им компания „Роботика“ е да се подпомогне обучението на учители от български училища, така че стотици български деца да имат възможност да осъществяват физични измервания и обучние на Антарктида, без да напускат границите на родината.\r\nНаред с това екипът направи 3D документален филм, който чрез очила за виртуална реалност ще пренася зрителите директно на ледения континет.Всредатана март, когато учените се завърнат от експедицията, цялата апаратура ще бъде дарена на три пилотно избрани български училища: „Св. Георги“, 1-во СУ„Пенчо Славейков“ и 49-оОУ „Бенито Хуарес“ , както и на 2 португалски училища. Идеята на организаторите е броят на училищата да нараства с всяка следваща година.\r\nЕдна от поставените задачи пред геоложкия екип съствен от д-р Камен Бонев, д-р Стефан Велев и гл. ас. д-р Дочо Дочев, част от 26-та Българка Антарктическа Експедиция, беше нови и детайлни изследвания на скалните последователности разкриващи се на нос Хана. Нос Хана се намира на 12.5 км по права линия от п-ов Хърд, на който се намира Българската Антарктическа База „Св. Климент Охридски\". Най-бързият достъп до носа е по вода чрез моторна лодка „Зодиак\", като с помощта на командира на БАБ инж. Йордан Йорданов българските геолози достигнаха носа, и направиха бивачен лагер на брега.\r\nСкалните последователности на нос Хана, основно се състоят от различни типове вулкански скали (базалтови и андезитобазалти лавовои потоци и вулкански брекчи), силове и редки седиментни скали (основно конгломерати и по рядко пясъчници и алевролити).\r\nДосегашните геоложки проучвания на носа са спорадични и повърхностни направени от британски и чилийски геолози. Вследствие на нашите детайлни изследвания в най- северната част на свободната от сняг и лед територия попаднахме на богата фосилна флора и тънки въгленосни нива. Единствените до сега описани фосилни останки от листа са от чилийски геозлози (Leppe et al., 2007), като събраната от нас фосилна колекция е от ново ниво, което се описва за първи път, като е различно от това на чилийските ни колеги. Освен това за първи път се намират и събират проби от въглефицирани растителни останки от нос Хана.\r\nНамерените останки от фосилна флора са добре запазени в зелени финно- до среднозърнести тънкослоести пясъчници. Предполагаемата възраст на фосилоносното ниво е среден кониас-сантон (късна креда), което приблизително в абсолютно време отговаря на около 86 мил. год.Събраната фосилна флора основно се състои от останки на голосеменните растения, които са били доминиращи в края на късната креда. Рядко се срещат и листни отпечатъци от покритосеменни растения, които са се появили в средата на ранната креда, които тепърва набират скорост, за да бъдат днес доминиращи в растителния свят на планетата.\r\nСъбраната нова фосилна колекция от растителни останки от нос Хана, ще бъде бъде изследвана в музея по Палеонтология и исторична геология към ГГФ на СУ „Св. Климент Охридски\". Чрез палеонтоложки методи ще бъде установен таксонмния състав на флората, което допълнително ще хвърли нова светлина върху растителните палеопровинции, които са изграждали облика на тогавашния супер континент Гондвана. Тези нови палеонтоложки данни доказват още веднъж че преди милиони години днешната ледена Антарктика е била покрита с една вечнозелена растителна покривка, от която днес намираме само останки запечатани в скалния летопис.", "date": "2018.02.27", "title": "Успешно завърши високо технологичният българо-португалски проект „Антарктика Роботикс Академи“, целящ стотици деца да опознаят ледения континет, без да напускат България"}
{"url": "http://www.focus-news.net/news/2018/02/27/2493317/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Само преди няколко седмици изглеждаше, че германският канцлер Ангела Меркел се държи за пламнало въже – бе постигната сделка за нова голяма коалиция с Германската социалдемократическа партия, която привлече критики и от двете страни, пише The Economist - да се даде финансовото министерство на ГСДП било грешка, предложените членове на ХДС за новото правителство не внасяли млади хора, лошите резултати на изборите, критики към политическата програма, бяха част от обвиненията. Но в понеделник Меркел пусна горящото въже след поредица хитри ходове, кулминиращи в сравнително успешния край на партийния конгрес в Берлин. Канцлерът номинира за генерален секретар на партията фигура, която ще удовлетвори центристкото крило, предложи нейн отявен критик за министър на здравеопазването за да увери по-консервативните членове, че техният глас също ще се чува, а докато държеше своето обръщения, тя прие редица критика към себе си, без обаче да отстъпва и педя от позициите си, отбеляза изданието. В крайна сметка нейната реч ѝ спечели четириминутни ръкопляскания и почти стопроцентова подкрепа за коалиционното споразумение с ГСДП. Изглежда, че макар да е в своя заник като политик и лидер на Германия, Меркел ще изкара времето си като такъв от сравнително стабилна позиция. Но все още има едно „но“, коментира британското издание – ако ГСДП избере да не подкрепи нова голяма коалиция, това всички разговори и схеми на канцлера ще бъдат напразни. Това ще бъде нов удар за Меркел и доведе или до безпрецедентно правителство на малцинството, или до нови избори, удължаващи политическата несигурност в Германия. И дори социалдемократите да кажат „да“, то канцлерът все още ще трябва да изглажда изострилите се разлики между отделни крила в своята партия, на фона на които на преден план излезе лидерът на младежкото крило на формацията Пол Земиак, който смята, че Християндемократическият съюз има нужда от по-ясен политически профил. \r\n*** Австрийската медия ORF е предприела необичайната стъпка да подаде жалба срещу вицеканцлера Ханс-Кристиян Щрахе, заради дългогодишните нападки от страна на лидера на „Партията на свободата на Австрия“, коментира британският вестник Guardian. Според Щрахе, ORF доста често изразява подкрепата си за левия сектор на политиката и трябва да бъде по-обективна, като преди две седмици в една от социалните мрежи десният политик публикува снимка на един от водещите новинари на медията – Армин Уолф, придружена с надпис, че „има място, където лъжите стават новини. Това място е ORF”. Водещият започна дело срещу Щрахе, като в понеделник от медията заявиха, че започват свое отделно дело срещу вицеканцлера. Според директора на медията, „Щрахе обвини ORF… в разпространяването на фалшиви новини, лъжи и пропаганда“. Президентът на Австрия Александер ван дер Белен също осъди думите на Щрахе, чиято партия е коалиционният партньор на водената от канцлера Себастиан Курц „Австрийска народна партия“. \r\nСпоред вицеканцлера съобщението му е било шега, тъй като е съдържало думата „сатира“. \r\n*** Британският външен министър не изключи възможността Великобритания да подкрепи евентуални въздушни удари срещу режима на Башар Асад в Сирия, ако стана ясно, че Дамаск продължава да използва химическо оръжие в Източна Гута, пише вестник The Independent. \r\nГоворейки в Камарата на общините, първият дипломат подчерта, че „няма военно решение, което ние можем да наложим“ с цел установяване на мир в Сирия, но Джонсън отбеляза, че има възможност за „ограничени удари“ ако „излезе наяве доказателство за продължаващо използване на химически оръжия от режима на Асад или неговите поддръжници“. Според него много хора вярват, че САЩ са „направили правилния избори“, когато от Вашингтон изстреляха самонасочваща се ракета по сирийско летище през април 2017 г., като отговор на използването на такова оръжие. „Надявам се, че Западът няма просто да стои и да гледа“, добави външният министър. \r\nКоментарът на Джонсън става на фона на една от най-тежките атаки на силите на режима спрямо Източна Гута, където за последната седмица загинаха над 500 цивилни, а приетата от Съвета за сигурност на ООН резолюция за 30-дневно спиране на огъня така и не е приложена напълно. Външният министър коментира и информацията, според която е използван хлор като оръжие – „призовавам тази информация да бъде цялостно проверена и всеки отговорен за използването на химическо оръжие в Сирия да бъде подведен под отговорност“. \r\n*** Във Великобритания вече започва да се усеща идването на „Чудовището от изток“, както стана известен в страната бурята Ема. Националната метеорологична служба на Великобритания издаде нови предупреждения преди очаквания пик на бурята, който ще удари страната в четвъртък и петък и донесе обилни снеговалежи, ледени ветрове и виелици, пише британският вестник The Telegraph.  Издаден е жълт код за опасно време, който може да бъде надграден в червен, отбелязва изданието. „Бритиш Еъруейс“ стана само една от авикомпаниите, които прекратиха или забавиха множество полети заради тежките метеорологични условия. По-данни на вестника най-малко 60 полета са били засегнати на лондонското летище „Хиийтроу“. На множество хора, които е трябвало да пътуват със самолет през тази седмица е предложена възможността да отложат полета си, като немалка част от тях приемат без да се замислят, коментира вестникът. \r\nМеждувременно обществения транспорт също не остана незасегнат. Голям брой влакове и автобуси пътуваха с огромно закъснение или отложиха напълно тръгването си. \r\nГоворител на метеорологичната служба също така предупреди, че има голяма вероятност някои провинциални или отдалечени населени места да бъдат откъснати от останалия свят заради снега. В някои места от Великобритания температурите ще достигнат до минус 15 градуса по целзий, което спокойно може да мина за температура от северните части на Норвегия, коментира още изданието. \r\n***", "date": "2018.02.27", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/02/27/2493307/tass-beliyat-dom-prizova-damask-da-spre-nastapatelnite-operatsii.html", "text": "САЩ призоваха за незабавно спиране на настъпателните операции в Сирия, като властите в Дамаск трябва да вземат сериозно сигналите на Вашингтон, предава ТАСС, като се позовава на информация, съобщена от говорителя на Белия дом Сара Сандърс в понеделник. \r\n„Сирия тероризира стотици хиляди цивилни с въздушни удари, артилерийски обстрел и сухопътни атаки“, заяви пред журналисти Сандърс, като още веднъж обвини Дамаск в използване на химично оръжия срещу собствените си граждани. „САЩ призовават за незабавно спиране на офанзивите и осигуряване на съдействие за достъп на хуманитарни работници и организации“, добави още говорителят.\r\nВ същото време Сандърс отбеляза, че Белият дом следи отблизо действията на управляващите в Дамаск. „Мисля, че преди време президентът Доналд Тръмп предупреди режима на Асад“, припомни говорителят и допълни: „Няма да обявявам дали ще предприемем или няма да предприемем действия, но мисля, че те (сирийските управляващи) трябва да приемат това много сериозно“. Агенция „Фокус“ припомня:\r\nНа 24 февруари Съвета за сигурност на ООн прие резолюция, призовава за 30-дневно хуманитарно примирие в Сирия, но бе съобщено, че срещу Източна Гута се извършват настъпателни операции от страна на Дамаск, докато в понеделник руският министър на отбраната Сергей Шойгу заяви, че на 27 февруари бойните действия ще бъдат прекратени за пет часа за да се позволи на цивилните в Източна Гута да напуснат обсадения квартал. : Цанко Цолов", "date": "2018.02.27", "title": "ТАСС: Белият дом призова Дамаск да спре настъпателните операции"}
{"url": "http://www.focus-news.net/news/2018/02/27/2493321/ria-novosti-vodenata-ot-sasht-koalitsiya-othvarli-ruskoto-predlozhenie-za-sazdavane-na-komisiya-otnosno-rakka.html", "text": "Водената от САЩ международна коалиция отхвърли руското предложение за създаване на комисия относно ситуацията в сирийския град Ракка, съобщава РИА Новости, като се позовава на информация от представител на коалицията. Според него, антитерористичният блок ще поддържа мирния процес „под егидата на ООН“ и ще вземе под внимание „интересите на всички засегнати страни“, като по тази причина коалиция не вижда смисъл от „паралелни усилия на Русия“.\r\nСпоред руският министър на отбраната Сергей Шойгу, ситуацията в града, който играеше ролята на де факто столицата на „Ислямска държава“ в Сирия е тежка, тъй като голям брой тела на загинали все още не са разчистени, а в някои райони дори не е започнала работата по отстраняването на отломките.  : Цанко Цолов", "date": "2018.02.27", "title": "РИА Новости: Водената от САЩ коалиция отхвърли руското предложение за създаване на комисия относно Ракка"}
{"url": "http://www.focus-news.net/news/2018/02/27/2493320/sport-grigor-dimitrov-izliza-sreshtu-malek-dzhaziri-na-starta-na-turnira-v-dubay.html", "text": "Не по-рано от 17:00 часа българският тенисист Григор Димитров излиза срещу тунизиеца Малек Джазири в първия си мач от турнира в Дубай. Димитров е поставен под номер едно в схемата на надпреварата, докато неговият противник играе с „Уалд Кард“. Победителят ще играе срещу Робин Хаасе за място на четвъртфиналите.", "date": "2018.02.27", "title": "Спорт: Григор Димитров излиза срещу Малек Джазири на старта на турнира в Дубай"}
{"url": "http://www.focus-news.net/news/2018/02/27/2493322/pregled-na-mezhdunarodnite-novini-do-6-chasa-agentsiya-fokus.html", "text": "САЩ ще наложат нови санкции срещу Русия в рамките на 30 дни, това заяви в понеделник (ранните часове на вторник българско време – бел. пр.) американският финансов министър Стивън Мнучин. Отговарящият за хазната на САЩ министър е направил коментара си по време на своя реч в Калифорнийския университет в Лос Анджелис.\r\n„Може да очаквате, че в следващите 30 дни ще бъдат въведени нови санкции“, заяви Мнучин, цитиран от Bloomberg. „Спазваме всички съществуващи санкции и въвеждаме нови“, каза още министърът. \r\nМиналата седмица Мнучин разкри пред журналисти, че Вашингтон работят върху нов пакет рестрикции и смятат да ги разкрият официално до дни, припомня руската агенция. \r\n*** Водената от САЩ международна коалиция отхвърли руското предложение за създаване на комисия относно ситуацията в сирийския град Ракка, според информация от неназован представител на коалицията. Според него, антитерористичният блок ще поддържа мирния процес „под егидата на ООН“ и ще вземе под внимание „интересите на всички засегнати страни“, като по тази причина коалиция не вижда смисъл от „паралелни усилия на Русия“.\r\nСпоред руският министър на отбраната Сергей Шойгу, ситуацията в града, който играеше ролята на де факто столицата на „Ислямска държава“ в Сирия е тежка, тъй като голям брой тела на загинали все още не са разчистени, а в някои райони дори не е започнала работата по отстраняването на отломките.  \r\n*** САЩ призоваха Русия в понеделник да използва „влиянието си“ за да подсигури „незабавно“ цялостно преустановяване на офанзивата срещу държания от бунтовници квартал Източна Гута. \r\n„Сирийския режим и неговите руски и ирански поддръжници продължават атаките си срещу Източна Гута, гъсто населено предградие на Дамаск, въпреки призива за примирие от Съвета за сигурност на ООН“ заяви говорителят на Държавния департамент Хедър Науерт в една от социалните мрежи. \r\n„Режимът твърди, че се бори с терористи, но вместо това тероризира стотици хиляди цивилни с въздушни удари, артилерия, ракети и сухопътни атаки. Използването на хлор като оръжие от режима само отежнява още повече положението на цивилните“, добави говорителят. Според нея, „Русия разполага с влиянието да спре тези операции, ако избере да подкрепи“ поетите си задължения. \r\n*** Австрийската медия ORF е предприела необичайната стъпка да подаде жалба срещу вицеканцлера Ханс-Кристиян Щрахе, заради дългогодишните нападки от страна на лидера на „Партията на свободата на Австрия“. Според Щрахе, ORF доста често изразява подкрепата си за левия сектор на политиката и трябва да бъде по-обективна, като преди две седмици в една от социалните мрежи десният политик публикува снимка на един от водещите новинари на медията – Армин Уолф, придружена с надпис, че „има място, където лъжите стават новини. Това място е ORF”. Водещият започна дело срещу Щрахе, като в понеделник от медията заявиха, че започват свое отделно дело срещу вицеканцлера. Според директора на медията, „Щрахе обвини ORF… в разпространяването на фалшиви новини, лъжи и пропаганда“. Президентът на Австрия Александер ван дер Белен също осъди думите на Щрахе, чиято партия е коалиционният партньор на водената от канцлера Себастиан Курц „Австрийска народна партия“. \r\nСпоред вицеканцлера съобщението му е било шега, тъй като е съдържало думата „сатира“. \r\n*** Британският външен министър не изключи възможността Великобритания да подкрепи евентуални въздушни удари срещу режима на Башар Асад в Сирия, ако стана ясно, че Дамаск продължава да използва химическо оръжие в Източна Гута.\r\nГоворейки в Камарата на общините, първият дипломат подчерта, че „няма военно решение, което ние можем да наложим“ с цел установяване на мир в Сирия, но Джонсън отбеляза, че има възможност за „ограничени удари“ ако „излезе наяве доказателство за продължаващо използване на химически оръжия от режима на Асад или неговите поддръжници“. Според него много хора вярват, че САЩ са „направили правилния избори“, когато от Вашингтон изстреляха самонасочваща се ракета по сирийско летище през април 2017 г., като отговор на използването на такова оръжие. „Надявам се, че Западът няма просто да стои и да гледа“, добави външният министър. \r\nКоментарът на Джонсън става на фона на една от най-тежките атаки на силите на режима спрямо Източна Гута, където за последната седмица загинаха над 500 цивилни, а приетата от Съвета за сигурност на ООН резолюция за 30-дневно спиране на огъня така и не е приложена напълно. Външният министър коментира и информацията, според която е използван хлор като оръжие – „призовавам тази информация да бъде цялостно проверена и всеки отговорен за използването на химическо оръжие в Сирия да бъде подведен под отговорност“. \r\n*** Във Великобритания вече започва да се усеща идването на „Чудовището от изток“, както стана известен в страната бурята Ема. Националната метеорологична служба на Великобритания издаде нови предупреждения преди очаквания пик на бурята, който ще удари страната в четвъртък и петък и донесе обилни снеговалежи, ледени ветрове и виелици. Издаден е жълт код за опасно време, който може да бъде надграден в червен, отбелязва изданието. „Бритиш Еъруейс“ стана само една от авикомпаниите, които прекратиха или забавиха множество полети заради тежките метеорологични условия. По-данни на вестника най-малко 60 полета са били засегнати на лондонското летище „Хиийтроу“. На множество хора, които е трябвало да пътуват със самолет през тази седмица е предложена възможността да отложат полета си, като немалка част от тях приемат без да се замислят. \r\nМеждувременно обществения транспорт също не остана незасегнат. Голям брой влакове и автобуси пътуваха с огромно закъснение или отложиха напълно тръгването си. \r\nГоворител на метеорологичната служба също така предупреди, че има голяма вероятност някои провинциални или отдалечени населени места да бъдат откъснати от останалия свят заради снега. В някои места от Великобритания температурите ще достигнат до минус 15 градуса по целзий, което спокойно може да мине за температура от северните части на Норвегия. \r\n*** Съветът за сигурност на ООН гласува повторно исканата резолюция засягаща оръжейното ембарго спрямо Йемен, този път по проект, модифициран от руската страна. По-рано в понеделник Великобритания предложи резолюция, предлагаща удължаване на наложеното през 2015 г. ембарго, като в нея бе включен и текст, според който Иран е нарушил забраната за внос на оръжие в Йемен. По време на гласуването постоянният представител на Русия наложи вето, като постави под съмнение иранско нарушаване на ембаргото. По-късно бе гласувана втора резолюция, удължаваща забраната, но в която не се споменава Техеран. \r\n*** Сръбският президент Александър Вучич заяви в понеделник, че страната среща много препятствия по пътя за влизането в ЕС, а крайното ѝ влизането в ЕС се явява нейн вътрешен въпрос. Коментарът му е направен в рамките на обща пресконференция с председателя на Европейската комисия Жан-Клод Юнкер. \r\n„Ние знаем, че по пътя ни очакват тежки задачи, а това, което изберем накрая е наш вътрешен въпрос“, подчерта сръбският лидер. От Бюрксел неколкократно даваха сигнал на Сърбия, че ако иска да стане член, трябва да реши въпроса с Косово, отбелязва руската агенция. \r\n„Сърбия свърши впечатляваща работа по пътя към ЕС, но трябва да реши проблемите с върховенството на закона и правосъдието, както и да постигне правно обвързващо споразумение с Косово, чийто характер трябва да бъде определен от Белград и Прищина, а не от Брюксел“, заяви на свой ред Юнкер.\r\n*** Британският външен министър Борис Джонсън призова руският посланик Александър Яковенко във връзка със ситуацията в Източна Гута в Сирия, според официална информация от интернет страницата на британското МВнР. \r\n„Поканих руския посланик да дойде във Външното министерство за да съобщи за плановата на неговата страна относно реализацията на резолюция 2401“, се казва в съобщението, подписано от Джонсън. \r\nПо-рано Русия обяви хуманитарно примирие в Източна Гута и намерението за създаване на коридор за евакуация на цивилни, чийто координати предстоят да бъдат обявени, който ще действа на 27 февруари от девет часа сутринта до 14:00 часа следобед. Според Великобритания, „ако Русия може да спре за пет часа, може да го направи и за 24. Москва трябва да реши дали ще спазва напълно резолюцията, с която се е съгласила и за която е гласувала или иска да играем двулични игри“, пише още в съобщението на Джонсън. \r\n*** Президентът на САЩ Доналд Тръмп отговори внимателно на севернокорейското предложение за преговори в понеделник, като заяви, че те ще се проведат „само при подходящи условия“.\r\n„Ние бяхме много твърди с тях“, заяви Тръмп и посочи, че това е било като за начало. „Ще видим какво ще стане“, добави той.\r\nАмериканският президент отказа да посочи какви са условията му, за да се проведат преговорите.\r\n***", "date": "2018.02.27", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/02/27/2493323/sofiya-160-snegopochistvashti-mashini-sa-rabotili-prez-izminalata-nosht-po-pochistvaneto-na-stolitsata-ot-snega.html", "text": "Вследствие на продължаващия второ денонощие снеговалеж и ниските температури обстановката в столицата е усложнена. Това съобщиха от пресцентъра на Столична община. 160 снегопочистващи машини са работили през изминалата нощ по почистването на София от снега. Извършени са две обработки с бутане на снежна маса и разпръскване на реагенти. Приоритетно се обработват улици, по които се движи градски транспорт и основни улици в кварталите. Опесъчени са пътищата в природен парк Витоша – „Драгалевци  - Алеко“ и „Бояна - Златни мостове“. Към 6.00 часа сутринта се извършват обработки на спирки и подходи на подлези.\r\nПризовават се гражданите да ползват градския транспорт и само при необходимост да ползват личните си автомобили. Столична община съветва шофьорите да излизат на пътя само с добре подготвени за зимата автомобили и да шофират със съобразена с пътните условия скорост. \r\nКъм момента се изпълняват всички маршрути на градския транспорт.\r\n6 екипа на Дирекция „Аварийна помощ и превенция“ са на терен, за да оказват съдействие на почистващите фирми и инспектората.", "date": "2018.02.27", "title": "София: 160 снегопочистващи машини са работили през изминалата нощ по почистването на столицата от снега"}
{"url": "http://www.focus-news.net/news/2018/02/27/2493315/the-economist-hds-podkrepi-nova-golyama-koalitsiya-glatka-vazduh-za-germanskata-politika.html", "text": "Само преди няколко седмици изглеждаше, че германският канцлер Ангела Меркел се държи за пламнало въже – бе постигната сделка за нова голяма коалиция с Германската социалдемократическа партия, която привлече критики и от двете страни, пише The Economist - да се даде финансовото министерство на ГСДП било грешка, предложените членове на ХДС за новото правителство не внасяли млади хора, лошите резултати на изборите, критики към политическата програма, бяха част от обвиненията. Но в понеделник Меркел пусна горящото въже след поредица хитри ходове, кулминиращи в сравнително успешния край на партийния конгрес в Берлин. Канцлерът номинира за генерален секретар на партията фигура, която ще удовлетвори центристкото крило, предложи нейн отявен критик за министър на здравеопазването за да увери по-консервативните членове, че техният глас също ще се чува, а докато държеше своето обръщения, тя прие редица критика към себе си, без обаче да отстъпва и педя от позициите си, отбеляза изданието. В крайна сметка нейната реч ѝ спечели четириминутни ръкопляскания и почти стопроцентова подкрепа за коалиционното споразумение с ГСДП. Изглежда, че макар да е в своя заник като политик и лидер на Германия, Меркел ще изкара времето си като такъв от сравнително стабилна позиция. Но все още има едно „но“, коментира британското издание – ако ГСДП избере да не подкрепи нова голяма коалиция, това всички разговори и схеми на канцлера ще бъдат напразни. Това ще бъде нов удар за Меркел и доведе или до безпрецедентно правителство на малцинството, или до нови избори, удължаващи политическата несигурност в Германия. И дори социалдемократите да кажат „да“, то канцлерът все още ще трябва да изглажда изострилите се разлики между отделни крила в своята партия, на фона на които на преден план излезе лидерът на младежкото крило на формацията Пол Земиак, който смята, че Християндемократическият съюз има нужда от по-ясен политически профил. : Цанко Цолов", "date": "2018.02.27", "title": "The Economist: ХДС подкрепи нова голяма коалиция – глътка въздух за германската политика"}
{"url": "http://www.focus-news.net/news/2018/02/27/2493325/reuters-sasht-shte-izprevari-rusiya-kato-nay-golemiya-proizvoditel-na-petrol-prez-2019-g-smyatat-v-mezhdunarodnata-agentsiya-po-energetika.html", "text": "САЩ ще надминат Русия като най-големия производител на петрол през 2019 г., заявиха във вторник от Международната агенция по енергетиката, предава Reuters. Изпълнителният директор на агенцията е заявил това в рамките на посещение в Токио. Според него САЩ ще надминат Русия „със сигурност следващата година“, ако не през настоящата. \r\nПрез 2017 г. дневната продукция на петрол в САЩ достигна над 10 милиона барела на ден за първи път от 70-те години на 20-ти век. Според властите в САЩ, продукцията ще надхвърли 11 милиона барела дневно в края на 2018 г., което е малко повече сегашния добив в Русия, който с малко не достига посочения брой. : Цанко Цолов", "date": "2018.02.27", "title": "Reuters: САЩ ще изпревари Русия като най-големия производител на петрол през 2019 г., смятат в Международната агенция по енергетика"}
{"url": "http://www.focus-news.net/news/2018/02/27/2493319/veliko-tarnovo-gradat-privlicha-gosti-ot-rumaniya-s-kulturen-turizam.html", "text": "Велико Търново бе единственият български град със самостоятелен щанд на Международно туристическо изложение “Tourism Fair of Romania”, което се проведе от 22 до 25 февруари в румънската столица Букурещ. На борсата градът бе представен от Общинската туристическа агенция „Царевград Търнов“, съобщиха от пресцентъра на общинското дружество. Предложените продукти предизвикаха интереса на масовата публика  и професионалистите в бранша в северната ни съседка с възможностите за целогодишен културен туризъм.  „Индивидуалните туристи добре познават нашия град, впечатлени са от културно-историческото наследство и гостоприемството ни. За изминалите 10 години имаме 73,5% ръст на румънски туристи. Велико Търново е предпочитана дестинация за румънците по тазгодишните Великденските празници и се надяваме това да е добър старт на сезона. Голям интерес на изложението предизвика тазгодишното издание на фестивала „Сцена на вековете“ и новооткритият парк на миниатюрите „Търновград-духтъ на хилядолетна България“.“, сподели управителя на Общинската туристическа агенция Борислав Йорданов.\r\nНа изложението са установени контакти и с румънски туроператори, които са проявили интерес към организирани екскурзии във Велико Търново и региона. „Съчетавайки културно-историческите маршрути с различни културни събития, атракции, кулинария и добра база за настаняване имаме реална възможност да увеличим престоя на румънските туристи и да направим дестинацията атрактивна целогодишно за румънските туристи“, категоричен е Борислав Йорданов.\r\nМеждународно туристическо изложение в Букурещ – “Tourism Fair of Romania е най-голямото туристическо изложение в Румъния, предназначено както за масовата публика, така и за професионалисти в бранша. Само тази година в борсата са участвали над 300 изложители.", "date": "2018.02.27", "title": "Велико Търново: Градът привлича гости от Румъния с културен туризъм"}
{"url": "http://www.focus-news.net/news/2018/02/27/2493326/sofiya-vazstanoveno-e-dvizhenieto-na-tezhkotovarni-avtomobili-nad-12-tona-v-dvete-posoki-po-avtomagistrala-hemus-na-teritoriyata-na-oblastta.html", "text": "Възстановено е движението на тежкотоварни автомобили над 12 тона в двете посоки по автомагистрала \"Хемус\" на територията на област София. Това съобщиха от пресцентъра на Агенция \"Пътна инфраструктура\". Трафикът се осъществява поетапно и се регулира от \"Пътна полиция\".", "date": "2018.02.27", "title": "София: Възстановено е движението на тежкотоварни автомобили над 12 тона в двете посоки по автомагистрала \"Хемус\" на територията на областта"}
{"url": "http://www.focus-news.net/news/2018/02/27/2493328/predstoyashti-sabitiya-v-stranata-za-27-fevruari-agentsiya-fokus.html", "text": "***\r\nОт 10.15 часа президентът Румен Радев ще проведе среща на „Дондуков“2 с Генералния директор на Световната търговска организация (СТО) Роберто Азеведо.\r\n***\r\nОт 16.20 часа президентът Румен Радев ще участва в церемонията за връчване на Наградите на Българската асоциация по информационни технологии (БАИТ) за 2017 г. Президентът ще връчи специалната награда на победителя в категорията „Значим принос в развитието на информационните и комуникационни технологии“. Събитието ще се състои в зала „София“ на световния търговски център „Интерпред“. \r\n***\r\nОт 18.00 часа в Института за етнология и фолклористика с Етнографски музей при БАН вицепрезидентът Илияна Йотова ще открие изложба „Бесарабия – съкровища от бабините ракли“ на Донка Минковская – бесарабска българка. \r\n***\r\nОт 09.00 часа министърът на икономиката Емил Караниколов ще оглави Неформалното заседание на министрите, отговарящи за търговията в ЕС, което ще се проведе в НДК.\r\n***\r\nОт 12.00 часа в заседателната зала на МВР министърът на вътрешните работи Валентин Радев ще даде редовен месечен брифинг. \r\n***\r\nЗаключителният етап от конференцията на началника на отбраната генерал-лейтенант Андрей Боцев ще се проведе в София. Той ще представи анализа на подготовката, войсковия ред и дисциплината на Българската армия и структурите на пряко подчинение на министъра на отбраната през учебната 2017 г. На конференцията ще присъстват президентът и върховен главнокомандващ на Въоръжените сили на Република България Румен Радев и заместник министър-председателят по обществения ред и сигурността и министър на отбраната Красимир Каракачанов. След приключването на доклада за анализа около 12.00 часа министърът на отбраната Красимир Каракачанов и началникът на отбраната генерал-лейтенант Андрей Боцев ще направят изявления за медиите в сградата на Министерството на отбраната (бул. „Ген. Тотлебен“ №34).\r\n***\r\nОт 08.00 часа в Ситуационния център на Агенция „Пътна инфраструктура“ ще има брифинг за актуалната пътна обстановка.\r\n***\r\nОт 09.30 часа в Sofia Event Center ще се състои XIII Годишна конференция „СТРАТЕГИЧЕСКА ИНФРАСТРУКТУРА И ИНВЕСТИЦИИ 2018 – КОХЕЗИЯ И СВЪРЗАНОСТ“. \r\n***\r\nОт 09.30 часа ще започне седмичното заседания на Съдийската колегия към Висшия съдебен съвет.\r\n***\r\nОт 11.30 часа в зала 3 в Източното крило в сградата на Народното събрание на пл. „Княз Александър І“ ще се проведе среща на ръководствата на Комисията по европейските въпроси и контрол на европейските фондове (КЕВКЕФ), Комисията по икономическа политика и туризъм и членовете на Обществения съвет към КЕВКЕФ с генералния директор на Световната търговска организация Роберто Азеведо. След срещата в 12.30 часа е предвиден брифинг за журналисти, а преди това в 10.00 часа председателят на Комисията по европейски въпроси и контрол на европейските фондове Кристиан Вигенин ще разговаря с председателя на Комисията за международна търговия на Европейския парламент Бернд Ланге.\r\n***\r\nОт 09.30 часа 15 състав на Софийски градски съд ще заседава по делото срещу Любомир Д., обвинен в убийство по чл. 115-117 от Наказателния кодекс. \r\n***\r\nОт 10.00 часа в хотел „BEST WESTERN- Hotel Expo Sofia“ Комисията за защита на потребителите (КЗП) организира Национална конференция на тема: „КЗП - отговорен партньор на българските икономически оператори“. В нея ще участват представители на Комисия за защита на потребителите, националния омбудсман, министерството на икономиката на Република България, браншови и търговски организации, малки и средни предприятия, които осъществяват електронна търговия, както и представители на средствата за масова информация.\r\n***\r\nОт 10.00 час VIII състав на Софийски градски съд ще заседава по делото срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Гунев, Румен С., Славияна В, обвинени в организиране и ръководене на престъпна група. (Делото за КТБ) \r\n***\r\nОт 10.00 часа XV състав на Специализирания наказателен съд ще проведе заседание по делото срещу Иван Р., Димитър К. и Георги Г., обвинени в организиране и ръководене на организирана престъпна група. \r\n***\r\nОт 10.00 часа III състав на Специализирания наказателен съд ще заседава по делото срещу Хованес М., Пламен Т., Владимир Р. и Стоян А., обвинени в образуване и ръководене на организирана престъпна група. \r\n***\r\nОт 10.00 часа в сградата на администрацията на район „Възраждане“ на бул. „Александър Стамболийски“ 62 ще се проведе „Работилница на Баба Марта“ с участието на деца от учебните заведения в Района, кмета на район „Възраждане“ Савина Савова, преподаватели и педагогически съветници.\r\n***\r\nОт 10.30 часа в София хотел Балкан ще се проведе Петият национален бизнес форум фарма „Икономика на здравето – новите предизвикателства“.\r\n***\r\nОт 11.00 часа в УМБАЛ „Свети Иван Рилски“ ще се проведе пресконференция по повод Деня на редките болести с представяне на Експертните центрове по редки болести и възможностите за тяхната диагностика. \r\n***\r\nОт 11.00 часа в зала IN THE PARK (над кино „Люмиер”) ще се проведе пресконференция по повод 22-рия Международен филмов фестивал СОФИЯ ФИЛМ ФЕСТ 2018. \r\n*** \r\nОт 11.00 часа в Националния пресклуб на Българската телеграфна агенция ще се състои пресконференция, посветена на премиерата на Софийската опера и балет операта „Янините девет братя“ от Любомир Пипков. Премиерата е на 22 март.\r\n***\r\nОт 11.00 часа на Националния стадион Васил Левски ще бъде даден старт на „Световния пробег на мира”, който се провежда под патронажа на кмета на Столична община - Йорданка Фандъкова и с подкрепата на Министерство на младежта и спорта, Министерство на културата и Министерство на образованието.\r\n***\r\nОт 27 февруари 2018 г. в Техническия университет – София се провеждат „Дни на отворените врати - 2018“. Основната цел на събитието е бъдещите кандидат-студенти да посетят лабораториите на университета и  да се запознаят с високото технологично ниво на оборудването, както и с възможностите за обучение и с добрите перспективи за тяхната бъдеща професионална реализация. \r\n***\r\nОт 12.00 часа зам.-кметът на София доц. д-р Тодор Чобанов и главният архитект арх. Здравко Здравков ще представят предложенията на Столична община за даване на статут на културна ценност на важни обекти и връщането на статут за обекти, на които той е бил отнет. На събитието е поканен и министъра на културата Боил Банов. Пресконференцията ще се проведе в сградата на Направление „Архитектура и градоустройство“ на ул. “Сердика“ 5, зала на ет.3.\r\n***\r\nОт 12.00 часа в БТА Български зъболекарски съюз организира пресконференция на тема: „Новости в Национален рамков договор 2018 г. за денталното лечение на гражданите. Българският зъболекарски съюз за оралното здраве на българина“.\r\n***\r\nОт 12.00 часа в Руския културно-информационен център (Шипка №34) ще се проведе откриване на „Руската Къща на феновете“, в която любителите на футбол могат да получат подробна информация за Световното първенство - 2018 и за възможностите да го посетят. \r\nСлед края на церемонията от 13.00 часа в Руския културно-информационен център ще се състои пресконференция, на която ще бъде разказано за предстоящия детски футболен турнир под патронажа на Посолството на Руската Федерация в Република България и Българската Асоциация Мини Футбол „Мини Световно първенство“ (14 юни – 15 юли 2018 година, София), в който ще вземат участие 32 детски футболни отбора от цяла България.\r\n***\r\nОт 12.30 часа след приключването на планирани за седмицата закрити заседания на КЕВР, председателят доц. Иван Иванов ще даде разяснения във връзка с нормативните правомощия на Комисията по сделката за продажба на активите на CEZ Group в България.\r\n***\r\nОт 14.00 часа до 17.30 часа в София Хотел Балкан, пл. „Света Неделя“ 5, Германо-Българската индустриално-търговска камара организира втора конференция на тема „Compliance“. Темите на конференцията са: „Устойчивост на веригата за доставки“, „Отговорности на управителите“, „Мерки срещу изпирането на пари“, „Е-търговия и защита на личните данни“ и „Нелоялни практики и заблуждаваща реклама“.\r\n***\r\nОт 15.00 часа народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци в постоянната приемна на БСП – София на ул. \"Леге\" №10, етаж 1.\r\n***\r\nОт 16.30 часа в зала София на Интерпред ще се състои официалната церемония за връчване на Наградите на БАИТ за 2017 г. Участие в събитието ще вземе председателят на Държавната агенция „Електронно управление“ (ДАЕУ) Атанас Темелков. \r\n***\r\nОт 17.30 часа, в галерийното пространство на Триъгълната кула на Сердика (бул. \"Княгиня Мария Луиза\" 16), Регионален исторически музей – София представя изложбата \"В светлината на Освобождението\", посветена на 140 години от Освобождението на България. \r\n***\r\nОт 18.00 часа в галерия УниАрт на Нов български университет ще бъде открита експерименталната изложба „Някой vs. Никой“ с куратори Златка Димитрова и Александра Велева, студенти от НБУ. \r\n***\r\nОт 18.00 часа в зала Концертна  на Централен Военен Клуб, ще се състои официалната церемония за връчване на наградите „Инвеститор на годината“. Събитието се организира от Българската агенция за инвестиции (БАИ).\r\n***\r\nОт 19.00 часа в зала „Изток“ на Зала Универсиада ще бъде прожектиран филмът „Специална кръв“ на американската режисьорка и продуцентка Натали Мецгър. Прожекцията се организира от Асоциация „Наследствен Ангиоедем България“ в навечерието на честването на Деня на редките болести.\r\n***\r\nОт 10.30 часа в зала „22 септември“ кметът д-р Атанас Камбитов ще открие информационна среща по проект „Дейности за подпомагане и подкрепа на социалното предприемачество на местно ниво”. \r\n***\r\nОт 15.00 часа Административен съд – Благоевград ще представи годишен доклад за дейността си през 2017 година. Събитието ще се проведе в Зала № 1, в сградата на Административен съд – Благоевград. \r\n***\r\nОт 19.30 часа в Аудитория „Андрей Делчев“ в Академичен център „Балкански“ на в Американския университет  влогърът Емил Конрад изнесе публична лекция пред студенти и външни посетители на тема „Redefining Popularity: Self-Publishing and the Vlogosphere“ (Предефиниране на популярността: Само-публикуване и влогосфера).\r\n***\r\nОт 09.00 часа в СУ „Св. св. Кирил и Методий“ ще се проведе благотворителен мартенски базар „Заедно за специалните деца“.\r\n*** \r\nОт 10.00 часа в съдебна зала 1А на І етаж на съдебната палата на площад “Тракия”  Районен съд – Варна организира пресконференция за представяне на обобщените резултати от дейността си през изминалата 2017 г. \r\n*** \r\nОт 11.00 часа в зала на Център „Работа” към Дирекция „Бюро по труда” – Варна (гр. Варна, ул. „Бдин” №6), ще се проведе съвместна пресконференция на Директорите на Регионална дирекция за социално подпомагане - Варна и Дирекция „Регионална служба по заетостта” - Варна.\r\n*** \r\nОт 16.00 часа в сградата на Музея на Възраждането ще се открие традиционната годишна изложба, която музеят организира по повод националния празник на България Трети март. Изложбата е под надслов  „Честванията на Българската Свобода“ и представя експонати, свързани с годишнини, отбелязващи бележитата дата.  \r\n*** \r\nОт 10.00 часа в Голяма зала на Общината ще се проведе Обществено обсъждане за поемане на дълг. \r\n*** \r\nОт 11.00 часа през сградата на Общината ще бъде монтирана голямата мартеница, изработена от Клуба на хората с увреждания. \r\n*** \r\nОт 11.00 часа в детски отдел на РНБ „П. Р. Славейков“ ще започне „Седмица на писателя Емилиян Станев“ по повод 111 години от рождението му. \r\n*** \r\nОт 14.00 часа в СУ „Емилиян Станев“ ще бъде открита изложба на ученици от профил „Изкуство“. \r\n*** \r\nОт 16.00 часа в СУ „Емилиян Станев“ ще се проведе Ден на античното наследство. \r\n***\r\nОТ 18.00 часа в Синя зала Младежки дом Камелия Кондова ще представи новата книга на Димитър Никифоров - „Казано по мъжки“.\r\n*** \r\nОт 16.00 часа в НЧ „Съединение - 1888“ ще се проведе „Мартенска работилничка“ - изработване на мартеници с учениците от ОУ „Климент Охридски“. \r\n***\r\nОт 09.30 часа в Детска градина 29 ще се проведе Куклен спектакъл „Лека нощ, съкровище“ на Държавен куклен театър „Дора Габе“. \r\n***\r\nОт 11.00 часа в детска градина 20 ще се проведе куклен спектакъл „Косе Босе“ на Държавен куклен театър „Дора Габе“. \r\n***\r\nОт 11.00 часа в Етнографска къща ще се проведе „Бабомартенска работилничка“ с участието на деца от клуб „Златна ябълка“ с ръководител Руска Симеонова при СУ „Св. Кл. Охридски“. \r\n***\r\nОт 12.00 и 18.30 часа в Народно читалище „Йордан Йовков – 1870 г.“, Зала „Зорница“, Любовта е...\" - спектакъл по текст на Валери Петров на Театрална студия „Зорница\". \r\n***\r\nОт 19.00 часа в зала 3 на Младежки център ще се проведе Неформално обучение на тема „Животът ми като театър“. \r\n***\r\nОт 14.30 часа в Общинската художествена галерия ще бъде открита изложбата „Израелски открития и разработки, променили света“. \r\n***\r\nОт 16.00 часа в малкия салон на Народно читалище „Иван Вазов” ученици и учители от три училища в града организират „Търг на бизнеса - подкрепяме образованието”. Събитието ще срещне представители на бизнеса от София и София област с шест ученически проекта и различни възможности да ги подкрепят.\r\n***\r\nОт 12.00 часа в залата на Областна администрация ще се проведе консултативен съвет по животновъдство.  \r\n***\r\nОт 11.00 часа в Регионалния пресклуб на БТА ще се проведе пресконференция на Младежки дом - Пазарджик, по време на която ще бъде представен проектът „Мулти Култи китчън“. \r\n***\r\nОт 18.30 часа в Конферентната зала на Общински младежки дом ще се проведе обучение на тема „Организиране – от идеята до събитието”.\r\n***\r\nОт 10.00 часа в зала 1 на Пловдивски Апелативен съд ще се разглежда за втори път делото срещу Ахмед Муса. Делото се разглежда за втори път, след като ВКС отмени присъдата на Пловдивския апелативен съд и го върна за ново разглеждане от друг съдебен състав. \r\n***\r\nОт 11.00 часа в СУ „Христо Г. Данов“ ученици от начален курс на обучение ще покажат възможностите на micro:bit пред кмета на Пловдив Иван Тотев, заместник-кмета Стефан Стоянов, кмета на район Северен Ральо Ралев и началник на отдел \"Образование\" Донка Щилянова.\r\n***\r\nОт 16.00 часа с тържествен водосвет на новия 16-срезов компютърен томограф ще бъде отбелязана 129-тата годишнина от създаването на МБАЛ-Пловдив към ВМА. На откриването, което ще се състои в диагностично-консултативния блок на болницата (ул. Петко Д. Петков), ще присъстват ръководството на ВМА в лицето на бригаден генерал професор доктор Венцислав Мутафчийски, д.м.н., FACS и неговите заместници.\r\n***\r\nОт 18.00 часа на бул. „Васил Априлов“ 124 А  ще бъде открит REGUS Business Centre & Lounge. \r\n***\r\nОт 14.30 часа в зала „Сливен“ Регионалната организация на евреите „Шалом“ ще отбележи 75-ата годишнина от спасяването на българските евреи.\r\n***\r\nОт 14.00 часа в Сесийната зала на Община Смолян ще се проведе заседание на Общинския съвет. \r\n***\r\nОт 16.00 часа в атриума на Областна администрация - Смолян Регионален исторически музей „Стою Шишков“ – Смолян ще експонира фото-документалната изложба “Родопите и Руско-турската война 1877-1878 г.“\r\n***\r\nОт 11.30 часа в зала №3, ет.1 на Районен съд – Стара Загора, председателят на Районен съд – Стара Загора свиква пресконференция за представяне на резултатите от работата на Районен съд – Стара Загора за 2017 г. и запознаване със съдиите за „връзки с обществеността“, избрани от Общото събрание на съдиите от Районен съд – Стара Загора. \r\n***\r\nОт 16.00 часа в РБ „Захарий Княжески“ ще се бъде открита документалната изложба на РБ „Стоян Чилингиров“ – Шумен „Българската история в художествено слово и образ“. \r\n***\r\nОт 19.00 часа в споделеното работно пространство на Стара Загора - ZaraLab (бул. \"Княз Александър Батенберг\" №28) ще се състои безплатна лекция на тема „Първи стъпки в предприемачеството“.\r\n*** \r\nОт 10.00 часа в зала 203 на Общината ще се проведе брифинг.\r\n*** \r\nОт 14.00 часа в зала 2 на Областна администрация ще се проведе заседание на Общото събрание на Асоциацията по ВиК.", "date": "2018.02.27", "title": "Предстоящи събития в страната за 27 февруари (Агенция „Фокус“)"}
{"url": "http://www.focus-news.net/news/2018/02/27/2493329/predstoyashti-mezhdunarodni-sabitiya-za-27-fevruari-agentsiya-fokus.html", "text": "Отговарящите за търговията министри на държавите от ЕС ще обсъдят търговските отношения с Южна Америка и Мексико.  Севернокорейската делегация, присъстваща на закриването на Зимната Олимпиада в Пьончан, лети обратно за Пхенян.  Германският канцлер Ангела Меркел и сръбският президент Александър Вучич ще дадат обща пресконференция след двустранна среща.  Председателят на ЕК Жан-Клод Юнкер е на посещение в Черна Гора, част от неговата обиколка на Западните Балкани.", "date": "2018.02.27", "title": "Предстоящи международни събития за 27 февруари (Агенция „Фокус“)"}
{"url": "http://www.focus-news.net/news/2018/02/27/2493330/kmetat-na-sofiya-yordanka-fandakova-nad-160-mashini-rabotyat-za-snegopochistvaneto-v-stolitsata-zapochva-chistene-i-na-podlezi-i-trotoari.html", "text": "Над 160 машини работят за снегопочистването в столицата, започва чистене и на подлези и тротоари. Това каза кметът на София Йорданка Фандъкова във връзка с обилните снеговалежи в столицата, предаде репортер на Агенция „Фокус“. Тя уточни, че работата ще продължи през целия ден. „Обстановката е усложнена, но се работи усилено и наистина всички дават всичко то себе си. Продължава да се работи най-вече по основни улици - докато вали сняг, приоритет ще останат трасетата на градския транспорт. В момента на места има малки закъснения в градския транспорт, но когато започне трафикът, се очаква да станат и по-големи. Моля всички да бъдат много внимателни и съветвам хората, които излизат с автомобилите си, да се съобразят с метеорологичните условия“, каза още тя и уточни, че и двата пътя до Витоша днес са отворени.", "date": "2018.02.27", "title": "Кметът на София Йорданка Фандъкова: Над 160 машини работят за снегопочистването в столицата, започва чистене и на подлези и тротоари"}
{"url": "http://www.focus-news.net/news/2018/02/27/2493311/the-independent-boris-dzhonsan-ne-izklyuchi-vazmozhnostta-velikobritaniya-da-podkrepi-vazdushni-udari-sreshtu-bashar-asad-v-siriya.html", "text": "Британският външен министър не изключи възможността Великобритания да подкрепи евентуални въздушни удари срещу режима на Башар Асад в Сирия, ако стана ясно, че Дамаск продължава да използва химическо оръжие в Източна Гута, пише вестник The Independent. \r\nГоворейки в Камарата на общините, първият дипломат подчерта, че „няма военно решение, което ние можем да наложим“ с цел установяване на мир в Сирия, но Джонсън отбеляза, че има възможност за „ограничени удари“ ако „излезе наяве доказателство за продължаващо използване на химически оръжия от режима на Асад или неговите поддръжници“. Според него много хора вярват, че САЩ са „направили правилния избори“, когато от Вашингтон изстреляха самонасочваща се ракета по сирийско летище през април 2017 г., като отговор на използването на такова оръжие. „Надявам се, че Западът няма просто да стои и да гледа“, добави външният министър. \r\nКоментарът на Джонсън става на фона на една от най-тежките атаки на силите на режима спрямо Източна Гута, където за последната седмица загинаха над 500 цивилни, а приетата от Съвета за сигурност на ООН резолюция за 30-дневно спиране на огъня така и не е приложена напълно. Външният министър коментира и информацията, според която е използван хлор като оръжие – „призовавам тази информация да бъде цялостно проверена и всеки отговорен за използването на химическо оръжие в Сирия да бъде подведен под отговорност“. : Цанко Цолов", "date": "2018.02.27", "title": "The Independent: Борис Джонсън не изключи възможността Великобритания да подкрепи въздушни удари срещу Башар Асад в Сирия"}
{"url": "http://www.focus-news.net/news/2018/02/27/2493327/api-vazstanoveno-e-i-dvizhenieto-na-tezhkotovarni-avtomobili-nad-12-tona-v-dvete-posoki-po-pat--4-shumen-yablanitsa.html", "text": "Възстановено е и движението на тежкотоварни автомобили над 12 тона в двете посоки по път I-4 Шумен - Ябланица. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "АПИ: Възстановено е и движението на тежкотоварни автомобили над 12 тона в двете посоки по път I-4 Шумен - Ябланица"}
{"url": "http://www.focus-news.net/news/2018/02/27/2493333/nimh-dnes-v-iztochna-balgariya-valezhite-shte-otslabnat-a-sled-obyad-v-mnogo-rayoni-na-stranata-shte-sprat-temperaturite-shte-badat-mezhdu-minus-7-i-minus-2.html", "text": "Днес и в Източна България валежите ще отслабнат, след обяд в много райони на страната временно и ще спрат. Дневните температури почти навсякъде ще са отрицателни между минус 7° и минус 2°, в югоизточните райони малко по-високи. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ) при Българската академия на науките (БАН). Вятърът ще отслабне и ще е умерен до силен, от север-североизток. През нощта, с преминаването на нов средиземноморски циклон, от югозапад валежите отново ще се активизират. Атмосферното налягане е по-ниско от средното за февруари и ще остане без съществена промяна.\r\nНад Черноморието ще бъде облачно, с валежи от сняг, които след обяд ще отслабват. Ще духа умерен до силен вятър от север-североизток. Максималните температури ще са минус 2° - минус 5°. Температурата на морската вода е 5 - 7°. Вълнението на морето ще е 4 - 5 бала, след обяд ще отслабва. \r\nНад планините ще е облачно и мъгливо, ще вали слаб сняг. Ще духа силен вятър от южната четвърт. Максималната температура на височина 1200 метра ще е около минус 5°, на 2000 метра – около минус 8°.", "date": "2018.02.27", "title": "НИМХ: Днес в Източна България валежите ще отслабнат, а след обяд в много райони на страната ще спрат, температурите ще бъдат между минус 7° и минус 2°"}
{"url": "http://www.focus-news.net/news/2018/02/27/2493332/varna-vazstanoveno-e-i-dvizhenieto-na-vsichki-avtomobili-po-pat-iii-208-ot-razklon-vetrino-do-grad-provadiya.html", "text": "Възстановено е и движението на всички автомобили по път III-208 от разклон Ветрино до град Провадия. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "Варна: Възстановено е и движението на всички автомобили по път III-208 от разклон Ветрино до град Провадия"}
{"url": "http://www.focus-news.net/news/2018/02/27/2493334/kmetat-na-sofiya-yordanka-fandakova-poiskala-sam-da-ne-se-zaplashta-rabotata-po-obrabotkata-na-ulitsite-v-zhk-lyulin-zashtoto-firmata-tam-ne-se-spravya.html", "text": "Поискала съм да не се заплаща работата по обработката на улиците в ж.к. „Люлин“, защото фирмата там не се справя. Това каза кметът на София Йорданка Фандъкова във връзка с обилните снеговалежи в столицата, предаде репортер на Агенция „Фокус“. „Очаква се снегът да спре до обяд, но довечера пак ще вали и обстановката ще продължи да бъде тежка. Но ще се справим. А след това много внимателно ще се анализира работата и ще наложат всички санкции – където се види, че не е почистено, няма да се заплати труда“, уточни още тя.\r\nФандъкова посочи, че и днес „Синя“ и „Зелена“ зона в София няма да се заплащат. „На места е невъзможно и изключително трудно тези терени да бъдат почистени и докато това не се случи, няма как да се взимат пари на хората“, обясни тя.", "date": "2018.02.27", "title": "Кметът на София Йорданка Фандъкова: Поискала съм да не се заплаща работата по обработката на улиците в ж.к. „Люлин“, защото фирмата там не се справя"}
{"url": "http://www.focus-news.net/news/2018/02/27/2493336/sport-botev-plovdiv-priema-ludogorets-v-1730-chasa.html", "text": "Ботев Пловдив приема Лудогорец днес от 17:30 часа в мач от 23-я кръг на Първа професионална лига. Срещата трябваше да се играе в понеделник, но поради лошите атмосферни условия бе отложена с 24 часа. Другите два мача от кръга насрочени за днес – Етър – Черно Море и Дунав (Русе) – ЦСКА няма да се играят заради лошото време.", "date": "2018.02.27", "title": "Спорт: Ботев (Пловдив) приема Лудогорец в 17:30 часа"}
{"url": "http://www.focus-news.net/news/2018/02/27/2493316/tass-sasht-shte-nalozhat-novi-sanktsii-sreshtu-rusiya-v-ramkite-na-mesets-uveri-finansoviyat-ministar-stivan-mnuchin.html", "text": "САЩ ще наложат нови санкции срещу Русия в рамките на 30 дни, това заяви в понеделник (ранните часове на вторник българско време – бел. пр.) американският финансов министър Стивън Мнучин, съобщава ТАСС. Отговарящият за хазната на САЩ министър е направил коментара си по време на своя реч в Калифорнийския университет в Лос Анджелис.\r\n„Може да очаквате, че в следващите 30 дни ще бъдат въведени нови санкции“, заяви Мнучин, цитиран от Bloomberg. „Спазваме всички съществуващи санкции и въвеждаме нови“, каза още министърът. \r\nМиналата седмица Мнучин разкри пред журналисти, че Вашингтон работят върху нов пакет рестрикции и смятат да ги разкрият официално до дни, припомня руската агенция. : Цанко Цолов", "date": "2018.02.27", "title": "ТАСС: САЩ ще наложат нови санкции срещу Русия в рамките на месец, увери финансовият министър Стивън Мнучин"}
{"url": "http://www.focus-news.net/news/2018/02/27/2493318/afp-sasht-prizovaha-rusiya-da-izpolzva-svoeto-vliyanie-s-tsel-spirane-na-siriyskata-ofanziva.html", "text": "САЩ призоваха Русия в понеделник да използва „влиянието си“ за да подсигури „незабавно“ цялостно преустановяване на офанзивата срещу държания от бунтовници квартал Източна Гута, предава AFP. \r\n„Сирийския режим и неговите руски и ирански поддръжници продължават атаките си срещу Източна Гута, гъсто населено предградие на Дамаск, въпреки призива за примирие от Съвета за сигурност на ООН“ заяви говорителят на Държавния департамент Хедър Науерт в една от социалните мрежи. \r\n„Режимът твърди, че се бори с терористи, но вместо това тероризира стотици хиляди цивилни с въздушни удари, артилерия, ракети и сухопътни атаки. Използването на хлор като оръжие от режима само отежнява още повече положението на цивилните“, добави говорителят. Според нея, „Русия разполага с влиянието да спре тези операции, ако избере да подкрепи“ поетите си задължения.  : Цанко Цолов", "date": "2018.02.27", "title": "AFP: САЩ призоваха Русия да използва своето „влияние“ с цел спиране на сирийската офанзива"}
{"url": "http://www.focus-news.net/news/2018/02/27/2493337/vitseprezidentat-iliyana-yotova-shte-otkrie-izlozhba-besarabiya-sakrovishta-ot-babinite-rakli.html", "text": "От 18.00 часа днес в Института за етнология и фолклористика с Етнографски музей при Българската академия на науките (БАН) вицепрезидентът Илияна Йотова ще открие изложба „Бесарабия – съкровища от бабините ракли“ на Донка Минковская – бесарабска българка. Това съобщиха от прессекретариата на държавния глава.", "date": "2018.02.27", "title": "Вицепрезидентът Илияна Йотова ще открие изложба „Бесарабия – съкровища от бабините ракли“"}
{"url": "http://www.focus-news.net/news/2018/02/27/2493335/prezidentat-rumen-radev-shte-provede-sreshta-s-generalniya-direktor-na-svetovnata-targovska-organizatsiya-roberto-azevedo.html", "text": "От 10.15 часа днес президентът Румен Радев ще проведе среща на „Дондуков“ 2 с генералния директор на Световната търговска организация (СТО) Роберто Азеведо. Това съобщиха от прессекретариата на държавния глава. По-късно през деня държавният глава и върховен главнокомандващ Въоръжените сили Румен Радев ще се запознае с анализа на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2017 г.\r\nПрезидентът Радев ще бъде посрещнат с официална церемония, по време на която ще приеме рапорта на началника на караула и ще наблюдава тържествения марш на почетния караул.\r\nНа конференцията ще присъстват заместник министър-председателят по обществения ред и сигурността и министър на отбраната Красимир Каракачанов. Участие в събитието ще вземат и заместник-министрите на отбраната, висшият команден състав, генерали и офицери от видовете Въоръжени сили, директори на дирекции в Министерството на отбраната и Щаба на отбраната, началници и командири на структури на пряко подчинение на министъра на отбраната.\r\nСъбитието ще се състои в Министерството на отбраната (бул. „Ген. Тотлебен“ № 34), с начало 11.00 часа.\r\nВ 16.20 часа президентът Румен Радев ще участва в церемонията за връчване на Наградите на Българската асоциация по информационни технологии (БАИТ) за 2017 г. Президентът ще връчи специалната награда на победителя в категорията „Значим принос в развитието на информационните и комуникационни технологии“.\r\nКонкурсът за наградите на БАИТ се провежда за седма поредна година под патронажа на държавния глава. Отличията се връчват на личности, институции или компании в 11 различни категории за принос в развитието на информационните и комуникационните технологии.\r\nСъбитието ще се състои в зала „София“ на световния търговски център „Интерпред“.", "date": "2018.02.27", "title": "Президентът Румен Радев ще проведе среща с генералния директор на Световната търговска организация Роберто Азеведо"}
{"url": "http://www.focus-news.net/news/2018/02/27/2493342/voa-livanskiyat-premier-e-pokanen-da-poseti-sauditska-arabiya.html", "text": "Ливанският премиер Саад Харири е получил покана да посети Саудитска Арабия от посланик на Рияд в Бейрут, съобщиха от пресцентъра на министър-председателя в понеделник, предава радио Voice of America. \r\nСпоред разпространената информация, Харири е заявил, че ще отиде колкото е възможно по-скоро, като това ще е първата му визита, след като в началото на ноември той изненадващо подаде оставка по време на посещение в Рияд, където остана в продължение на две седмици, предизвиквайки слухове, че е държан против волята си. Кризата бе решена с помощта на френския президент Еманюел Макрон, който покани Харири в Париж, след което премиерът оттегли оставката си. \r\nКризата обаче постави Ливан на фронтовата линия на един от сблъсъците за влияние в Близкия изток между Саудитска Арабия и Иран, коментира американското радио. : Цанко Цолов", "date": "2018.02.27", "title": "VOA: Ливанският премиер е поканен да посети Саудитска Арабия"}
{"url": "http://www.focus-news.net/news/2018/02/27/2493339/vitsepremierat-ekaterina-zaharieva-shte-predsedatelstva-zasedaniya-na-savet-obshti-vaprosi-i-savet-obshti-vaprosi-v-bryuksel.html", "text": "Вицепремиерът и министър на външните работи Екатерина Захариева ще председателства предстоящите заседания на Съвет „Общи въпроси“ и Съвет „Общи въпроси“ (член 50). Заседанията на двата формата ще се проведат днес в Брюксел. Това съобщиха от пресцентъра на Министерството на външните работи.\r\nДенят ще започне със Съвет „Общи въпроси“, който ще бъде посветен основно на подготовката на заседанието на Европейския съвет през март. Министрите ще обсъдят проекта на дневен ред, който ще бъде представен на вниманието на лидерите. В началото на заседанието министър Захариева ще представи приоритетите на Българското председателство на Съвета. Европейската комисия ще представи мотивираното си предложение в съответствие с член 7, параграф 1 от ДЕС относно принципите на правовата държава в Полша. \r\nМинистрите ще продължат във формат 27. Главният преговарящ на ЕС Мишел Барние ще информира Съвета  за актуалното състояние на преговорите с Обединеното кралство.  Министрите ще започнат подготовката за мартенското заседание на Европейския съвет (член 50), като ще разгледат проекта за дневен ред. Очаква се лидерите на 27-те да приемат допълнителни насоки относно рамката за бъдещите отношения с Обединеното кралство. \r\nПреди началото на заседанията в Брюксел министър Захариева ще направи изявление в 8.40 часа местно време (9.40 часа българско време). \r\nПресконференцията на вицепремиера след приключването на СОВ ще започне около 11.00 часа местно време (12.00 часа българско време), а след края на СОВ по чл.50 – около 13.30 часа местно време (14.30 часа българско време).", "date": "2018.02.27", "title": "Вицепремиерът Екатерина Захариева ще председателства заседания на Съвет „Общи въпроси“ и Съвет „Общи въпроси“ в Брюксел"}
{"url": "http://www.focus-news.net/news/2018/02/27/2493345/v-situatsionniya-tsentar-na-agentsiya-patna-infrastruktura-shte-se-provede-brifing-za-aktualnata-patna-obstanovka.html", "text": "В 08.00 часа тази сутрин в Ситуационния център на Агенция „Пътна инфраструктура“ (АПИ) ще се проведе брифинг за актуалната пътна обстановка. Това съобщиха от пресцентъра на АПИ.", "date": "2018.02.27", "title": "В Ситуационния център на Агенция „Пътна инфраструктура“ ще се проведе брифинг за актуалната пътна обстановка"}
{"url": "http://www.focus-news.net/news/2018/02/27/2493338/ria-novosti-delegatsiyata-na-severna-koreya-ofitsialno-zavarshi-vizitata-si-v-pyonchan.html", "text": "Представителите на Северна Корея, които пристигнаха в Пьончан за да участват в церемонията по закриването на Зимните Олимпийски игри са завършили официално своята визита, съобщава южнокорейската агенция Yonhap, предава РИА Новости. \r\nВ делегацията влизаха общо седем души, водени от бившия началник на разузнаването на Северна Корея Ким Йон-чоу, считан за един от отговорните за потапянето на южнокорейски кораб през месеца март 2010 г., когато загинаха 46 души. \r\nВъв вторник, малко преди тяхното отпътуване е проведена среща с южнокорейския министър за обединението, в рамките на която е постигната договорка за продължаване на усилията за стабилизиране на ситуацията на полуострова и подобряване на двустранните отношения. : Цанко Цолов", "date": "2018.02.27", "title": "РИА Новости: Делегацията на Северна Корея официално завърши визитата си в Пьончан"}
{"url": "http://www.focus-news.net/news/2018/02/27/2493343/ruse-trafikat-po-pat-5-ruse-byala-e-ogranichen-za-avtomobili-nad-35-tona.html", "text": "Трафикът по път I-5 Русе - Бяла е ограничен за автомобили над 3.5 тона. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "Русе: Трафикът по път I-5 Русе - Бяла е ограничен за автомобили над 3.5 тона"}
{"url": "http://www.focus-news.net/news/2018/02/27/2493324/ruse-otmenyat-se-vsichki-uchebni-zanyatiya-na-teritoriyata-na-obshtinata-zaradi-uslozhnenata-zimna-obstanovka-silniya-snegovalezh-i-snegonavyavaniya.html", "text": "Във връзка с усложнената зимна обстановка през нощта, силния снеговалеж и снегонавявания днес се отменят всички учебни занятия на територията на община Русе. Това съобщиха от пресцентъра на Общината.", "date": "2018.02.27", "title": "Русе: Отменят се всички учебни занятия на територията на общината заради усложнената зимна обстановка, силния снеговалеж и снегонавявания"}
{"url": "http://www.focus-news.net/news/2018/02/27/2493331/burgas-vazstanoveno-e-dvizhenieto-na-vsichki-avtomobili-po-avtomagistrala-trakiya-v-uchastaka-karnobat-burgas.html", "text": "Възстановено е движението на всички автомобили по автомагистрала \"Тракия\" в участъка Карнобат - Бургас. Това съобщиха от пресцентъра на Агенция \"Пътна инфраструктура\". Възстановено е движението по път III-6009 в участъка разклон Миролюбово - Изворище от км 0+000 до км 9+100.", "date": "2018.02.27", "title": "Бургас: Възстановено е движението на всички автомобили по автомагистрала \"Тракия\" в участъка Карнобат - Бургас"}
{"url": "http://www.focus-news.net/news/2018/02/27/2493344/gd-granichna-politsiya-intenziven-e-trafikat-za-tovarni-avtomobili-na-balgaro-turskata-granitsa-na-vhod-na-gkpp-makaza-tovarnite-avtomobili-da-sa-s-verigi.html", "text": "Интензивен е трафикът за товарни автомобили на българо-турската граница. На ГКПП \"Маказа\" има изискване от ОДМВР - Кърджали за товарни автомобили на вход да са с вериги. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. Всички ГКПП са проходими при зимни условия. Граничните пунктове със Сърбия са проходими при зимни условия. На пунктовете с Румъния трафикът е нормален.", "date": "2018.02.27", "title": "ГД „Гранична полиция“: Интензивен е трафикът за товарни автомобили на българо-турската граница, на вход на ГКПП \"Маказа\" товарните автомобили да са с вериги"}
{"url": "http://www.focus-news.net/news/2018/02/27/2493346/tass-spetsialniyat-predstavitel-na-sasht-za-severna-koreya-podade-ostavka.html", "text": "Американският държавен секретар Рекс Тилърсън е приел оставката на специалния представител на страна за Северна Корея Джоузеф Юн, който е поискал да напусне поради лични причини, това заяви говорителят на Държавния департамент Хедър Науерт, предава ТАСС. \r\n„Специалният представител Джоузеф Юн, уважавам висш член на дипломатическата служба, взе решени да подаде оставка по лични причини, която бе приета от държавния секретар, който му пожелава всички най-хубаво“, заяви Науерт. Според говорителя конкретният план за действия спрямо Северна Корея е бил на Юн.: Цанко Цолов", "date": "2018.02.27", "title": "ТАСС: Специалният представител на САЩ за Северна Корея подаде оставка"}
{"url": "http://www.focus-news.net/news/2018/02/27/2493347/denyat-27-fevruari-v-svetovnata-istoriya.html", "text": "2017 г.\r\nSpaceX обявява, че през 2018 г. ще изпрати двама космически туристи до орбита на Луната.\r\n2015 г.\r\nВ Москва неиденифициран нападател убива водещия руски опозиционен политик Борис Немцов, бивш заместник министър-председател на Руската федерация и настоящ член на регионалния парламент на Ярославска област.\r\n2014 г. \r\nАрсений Яценюк е новият министър-председател на Украйна.\r\n2013 г.\r\nПарламентът на Словения снема доверието си от досегашния министър-председател Янез Янша.\r\n2013 г. \r\nПървият космически турист – американският мултимилионер Денис Тито, на пресконференция на компанията си Inspiration Mars Foundation обявява намерението си да участва в 501-дневна пилотирана експедиция до Марс и обратно през 2018 г.\r\n2012 г. \r\nРаймон Ндонг Сима е назначен за министър-председател на Габон.\r\n2012 г. \r\nWikileaks започва публикуването на 5 милиона документа на частната разузнавателна и аналитична компания Стратфор, които са взети от групата Anonymous при проникване в сървърите на компанията.\r\n2011 г. \r\nСъветът за сигурност на ООН прие резолюция за въвеждане на санкции срещу Либия.\r\n2010 г. \r\nВ Чили, в 6:53 часа по Гринуич, се случва катастрофално земетресение с магнитуд 8,8 по скалата на Рихтер.\r\n1967 г.\r\nИзлиза първата песен на групата “Пинк Флойд”.\r\n“Пинк Флойд” (Pink Floyd) е музикална английска рокгрупа, основана в Лондон през 1965 г. в състав: Сид Барет - китара, вокал (до 1968 г.); Ричард Райт - клавишни; Роджър Уотърс - бас, вокал (до 1982 г.); Ник Мейсън - ударни; Дейвид Гилмър - китара, вокал (от 1968 г.). Основател на групата, която в началото се нарича \"Сигма 6”, \"Ти сет\", \"Мегадет\", \"Скриймин абдабс\", е Р. Уотърс (студент по архитектура). Новото име е свързано със солиста Сид Барет. Първият сингъл е записан през 1967 г. (\"Арнълд Лайн\"). Заради проблеми с наркотиците през 1968 г. С. Барет е заменен от Д. Гилмър. Групата записва музика за филми (\"Забриски пойнт\" на М. Антониони). \"Обратната страна на Луната\" (1973 г.) се задържа в класацията на сп. \"Билборд\" повече от 700 седмици. Друг връх е албумът \"Стената\" (1979 г.), по който А. Паркър заснема филм през 1982 г. с участието на Б. Гелдоф. След поредица от съдебни дела Р. Уотърс напуска групата и издава самостоятелни албуми.\r\nАлбуми: \"Pink Floyd\", \"The Piper at the Gates of Dawn\" (1967 г.), \"A Saucerful of Secrets\" (1978 г.), \"Tonight Let’s All Make Love in London\" (1968 г., музика към филм); \"More\" (1969 г., музика към филм); \"Ummagumma\" (1969 г.), \"Atom Heart Mother\", \"Meddle\", \"Zabriskie Point\" (1970 г., музика към филм); \"Relics\" (1971 г.), \"Music from La Vallee: Obscured by Clouds\" (1972 г., музика към филм); \"The Dark Side of the Moon\" (1973 г.), \"A Nice Pair\" (1973 г.), \"Wish You Were Here\" (1975 г.), \"Animals\" (1977 г.), \"The Wall\" (1979 г.), \"A Collection of Great Dance Songs\" (1981 г.), \"The Final Cut\", \"Works\" (1983 г.), \"A Momentary Lapse of Reason\" (1987 г.), \"The Division Bell\" (1994 г.), Pulse [live]\" (1995 г.), \"Us and Them: Symphonic Pink Floyd\" (1995 г.), \"The Wall [Sweden Limited Edition Box Set]\" (1999 г.), \"Wish You Were Here: 25th Anniversary\" (2000 г.).\r\n1942 г.\r\nНа 27 и 28 февруари японска ескадра под командването на адмирал Токахаси (4 крайцера, 14 ескадрени миноносеца) разгромява съюзната ескадра на адмирал К. Доорман (5 крайцера, 10 ескадрени миноносеца) и започва стоварване на войски на остров Ява. На 5 март е превзета Батавия (Джакарта), на 8 март - Сурабая, и на 12 март остров Ява е изцяло завладян. В резултат на тази операция японските въоръжени сили укрепват позициите си във войната в Тихия океан.\r\n1939 г.\r\nВеликобритания и Франция признават правителството на Франко в Испания.\r\nФранко Баамонде (1892 г. – 1975 г.) е испански генералисимус. Управлява Испания като диктатор в годините 1939 г. – 1975 г. Франко Баамонде организира и ръководи въоръженото въстание на испанските демократически сили срещу комунистическа диктатура, в резултат на което избухва Испанската гражданска война (1936 г.-1939 г.). След победата на патриотичните сили управлява чрез диктатура; провъзгласен е за пожизнен държавен глава (“каудилио”) на Испания. Създава тоталитарна система в Испания. Става вожд на Испанската фаланга (организация на националистическите сили), председател на министерски съвет (до 1973 г.) и върховен главнокомандващ на държавата. Прокарва закон за наследството на престола (1947 г.), съгласно който Испания “в съответствие с традицията” е провъзгласена за кралство. На 22 юли1969 г. за бъдещ крал на Испания е обявен Хуан Карлос Бурбон. След ликвидиране на последствията от комуснитическото управление, постепенно се оттегля от властта.\r\n1933 г.\r\nПодпален е Райхстагът в Берлин. Холандският комунист Маринус ван дер Люббе признава, че е извършител на палежа. След това към обвинението е включен и Георги Димитров. На следващия ден президентът Хинденбург и канцлерът Хитлер отменят член 48 от Ваймарската конституция, която позволява суспендиране на гражданските свободи при извънредно положение. Премахнато е правото за свободното изразяване на мнението, свободата на пресата, свободата на събрание, правото на пощенско и електронно комуникиране, право на незаконно претърсване и конфискуване, правото на частна собственост. Хитлер получава извънредни правомощия.\r\n1932 г.\r\nАнглийският физик Джеймс Чадуик открива неутрона. Сър Джеймс Чадуик (1891 г.-1974 г.) завършва Манчестърския и Кеймбриджкия университет. Научните му трудове и изследвания са по физика на атомното ядро. През 1920 г. експериментално потвърждава равенството между заряда на ядрото и поредния номер на химичния елемент. Изследва изкуственото преобразуване на химичните елементи под действието на алфа-частици. Голяма заслуга на Чадуик е откриването на неутрона при облъчване на берилиева мишена с поток от алфа-частици. Ръководи групата английски учени, която работи над проекта за атомна бомба в лабораторията в Лос Аламос (САЩ) (1943-1945 г.). Получава Нобелова награда за физика през 1935 г.\r\n1917 г.\r\nЖените в провинцията Онтарио (Канада) получават право на глас в местните избори.\r\n1900 г.\r\nОснована е Лейбъристката партия. Заедно с Консервативната партия тя е една от двете водещи партии във Великобритания. Има колективни и индивидуални членове от средата на работниците и средните слоеве на обществото. Управлява през 1924 г., 1929-1931 г. От 1940 до 1945 г. влиза в правителството на Уинстън Чърчил.\r\n1890 г.\r\nДадена е амнистия за престъпления на чиновниците между 9 август 1886 и 2 август 1887 г.\r\n1883 г.\r\nОскар Хамерщайн патентова първата машина за свиване на пури.\r\nОскар Хамерщайн е роден в Стетин, Германия, през 1847 г. На шестнадесетгодишна възраст емигрира в САЩ. След като се установява в Ню Йорк, Хамерщайн намира работа във фабрика за пури. Впоследствие се замогва от изобретяването на машина за разделяне на тютюневи листа. Освен това Хамерщайн успешно инвестира в недвижимо имущество. Той композира музика за няколко театрални продукции и осигурява средствата за строежа на няколко театъра в Ню Йорк, Филаделфия и Лондон. Езин от тях е Манхатънската опера, построена през 1906 г.\r\n1879 г.\r\nКонстантин Фалберг открива захарина.\r\nТова е безцветно кристално вещество, около 500 пъти по-сладко от захарта. Захаринът се използва като подсладител на храни и напитки за диабетици. Произвежда се от вещество, което се съдържа в каменовъглищната смола. Този подсладител не се преработва от храносмилателния тракт и бързо се отделя от организма чрез урината. Не съдържа калории.\r\n1854 г.\r\nВ състояние на умопомрачение немският композитор Робърт Шуман извършва неуспешен опит за самоубийство. Робърт Шуман (1810 г. -1856 г.) е виден представител на музикалния романтизъм. Като пианист концертира от 13-годишна възраст. От 1828 г. Шуман учи юридически науки в Лайпцигския и Хайделбергския университети. При Ф. Вик усъвършенства музикалната си техника. Основоположник е на клавирни цикли от програмни лирико-драматични миниатюри (\"Пеперуди\", \"Карнавал\", \"Фантастични пиеси\", \"Крайслериана\"). Той е автор на \"Фантазия\", 3 сонати, иструментални концерти на цикли (\"Любовта на поета\" по Х. Хайне, \"Песенен кръг\" и \"Мирти\" по Й. Айхендорф и др.). Автор е и на операта \"Геновева\", на музиката към поемата \"Манфред\" от Дж. Г. Байрон, на 4 симфонии и др.\r\nКъм края на 40-те години Шуман получава психическо разстройство. Последните 2 години от живота си прекарва в болницата в Ендених, където умира. Погребан е в Бон.\r\n1825 г.\r\nПубликувана е първата глава на “Евгений Онегин” на Александър Пушкин - руски поет, родоначалник на новата руска литература. Едно от стихотворенията, които пише, е причина да бъде изпратен в Екатеринослав. През този период на полузаточение (1820-1824 г.) изучава Байрон и под негово влияние написва поемите \"Кавказки пленник\", \"Бахчисарайски фонтан\" и започва романа си в стихове \"Евгений Онегин\". В бащиното си имение в с. Михайловское Пушкин пише 4 глави от \"Евгений Онегин\".\r\n1814 г.\r\nСъстои се премиерата на 8-ата симфония на Бетовен.\r\nЛудвиг ван Бетовен (1770 г.–1827 г.) е един от най-видните представители на Виенската класическа школа и на музикалното изкуство през XIX в. От 1792 г. живее във Виена, където концертира като пианист до загубването на слуха си. В някои от творбите му са отразени идеите на Великата френска революция. Унищожава всичко, написано от него до 25-годишна възраст, поради самовзискателност. Предвестник е на романтизма в музиката. Автор е на 9 симфонии (последната с хор във финала, по Ф. Шилер), 5 концерта за пиано и оркестър, Концерт за цигулка и оркестър, операта \"Фиделио\", увертюри \"Леонора\" № 1, 2, 3, \"Егмонт\", \"Кориолан\", Тържествена меса (Missa solemnis), 32 сонати за пиано, 10 сонати за цигулка, 16 струнни квартета, вокални пиеси и много др.\r\n1670 г.\r\nПо заповед на Леополд I евреите са изгонени от Австрия.\r\nЛеополд I (1640 г. – 1705 г.) е австрийски владетел, император на Свещената Рим. империя от Хабсбургската династия (от 1658 г.). Син е на Фердинанд II. Опирайки се на Католическата църква, се опитва да укрепи абсолютизма. Политиката му по отношение на Унгария (ликвидиране на автономията, католическа реакция) предизвиква поредица от антихабсбургски бунтове. Войната с турците, които обсаждат Виена през 1683 г., приключва с Карловацкия мир (1699 г.). Леополд I взема участие във войната за испанско наследство (от 1701 г.), като се стреми да обедини в ръцете на Хабсбургите испанския и австрийски престол.\r\n1599 г.\r\nДжордано Бруно е преместен от Венеция в съда в Рим.\r\nДжордано Бруно (1548 г.-1600 г.) е италиански философ, който развива системите на Н. Кузански и Н. Коперник, и приема, че Вселената е безкрайна, а Слънцето е само една от безбройните звезди. Разобличава суеверието и схоластиката. Заради своите възгледи е преследван от Католическата църква и инквизицията. След като прекарва 8 г. в затвора е осъден от Инквизицията и изгорен на клада в Рим. Основните му съчинения са \"За причината, началото и единното\", \"За безкрайността, Вселената и световете\", \"За монадата, числото и фигурата\".\r\n1551 г.\r\nИван Грозни открива Стоглавия събор, ограничаващ правата на духовенството. Иван IV Грозни е велик княз на Русия от 1533 г., и първият руски цар от 1547 г. Син е на Василий III (1479-1533 г.). Докато е малолетен, управлява регенство начело с майка му Елена Глинская. За укрепване на самодържавието Иван IV Грозни въвежда т.нар. опричнина. Тази реформа е насочена срещу феодалната аристокрация, която се провежда с големи насилия и жестокости. През 1552 г. опричнина завладява Казанското, а през 1556 г. и Астраханското ханство. Воюва неуспешно с Ливония за излаз на Балтийско море. През 1581 г. започва присъединяването на Сибир. Иван IV Грозни установява търговски връзки с Англия.\r\n1531 г.\r\nОсем немски князе и 11 града сформират Лига в защита на учението на Мартин Лутер. Лутер е немски философ и теолог, инициатор и основоположник на Реформацията. Той е създател на лутеранството. На 31 октомври 1517 г. Мартин Лутер обявява публично 95 тезиса срещу търговията с индулгенции и папството. Обединява цялата антипапска опозиция в Германия, с което слага началото на Реформацията. През 1519 г. скъсва открито с католическата църква, в резултат на което Карл V издава едикт, в който Лутер е признат за еретик и изпратен в изгнание. На 10 декември 1520 г. Лутер публично изгаря папската була, с която е обявено отлъчването му от Църквата. От 1521 г. той започва да превежда Библията на немски език. Обявява се за провеждане на умерени реформи със съгласието на принцовете, против кардинални обществени промени.На тази дата са родени:\r\n1932 г.\r\nРодена е Елизабет Тейлър - американска драматична киноактриса, англичанка по произход. В киното дебютира през 1943 г. Играе във филмите - “Бащата на булката” (1950 г.), “Място под слънцето” (1951 г.), “Айвънхоу” (1952 г.), “Рапсодия” (1954 г.), “Гигантът” (1956 г.), “Котка върху горещ ламаринен покрив” (1958 г.), “Внезапно преминалото лято” (1959 г.), “Бътърфилд, 8” (1960 г.), “Сладкопойна птица на младостта” (1962 г.), “Клеопатра” (1963 г.), “Кой се страхува от Вирджиния Уулф?” (1966 г.), “Укротяване на опърничавата” (1967 г.), “Отражение в едно златно око” (1967 г.), “Фауст” (1967 г.), “Комедиантите” (1967 г.), “Бум” (1968 г.), “Тайната церемония” (1969 г.), “Хамърсмит е тук” (1972 г.), “Денят на Великия петък” (1974 г.), “Синята птица” (1976 г.), “Огледалото се счупи” (1980 г.), “Главната болница” (тв, 1983 г.), “Младият Тосканини” (1988 г.), “Семейство Флинтстоун” (1994 г.), “Посещението” (1999 г.). Получила е две награди “Оскар”.\r\n1913 г.\r\nРоден е Ъруин Шоу - американски белетрист и драматург. Шоу завършва Бруклинския колеж през 1934 г. Първата му пиеса е “Запазете мъртвите” (1936 г.) Автор е на романите “Младите лъвове” (1948 г.), “Тревожна атмосфера” (1950 г.), “Вечер във Византия” (1973 г.), “Богат, беден”, “Хляб по водите” и др. Автор е на сборник с разкази, публицистичната книга “В обществото на делфините” (1964 г.), както и на киносценарии.Умира на 16 май 1984 г.\r\n1875 г.\r\nРоден е Владимир Петрович Филатов – руски лекар офталмолог и хирург, член на Академията на медицинските науки на СССР (1944 г.). Основоположник на руската офталмологична научна школа. Създава оригинален метод за кожна пластика (метод на Филатов) и за присаждане на роговица (със световно приложение), учение за биогенните стимулатори и др.\r\n1867 г.\r\nРоден е Ървинг Фишер – американски икономист и статистик, който има значителен принос за развитие на теориите на капитала, лихвата и монетаризма; създава формално-математическата теория на индексите. През време на дългата си кариера като студент и професор в Йейлския университет (1892-1935 г.) публикува много влиятелни трудове. Негови публикации върху проблеми, свързани с храненето, забраната и пацифизма го правят известен на широката публика. По-важни съчинения: “Математически проучвания по теорията на стойността и цените” (1892 г.), “Природата на капитала и дохода” (1906 г.), “Начала на икономиката” (1910 г.), “Покупателната сила на парите” (1911 г.), “Създаването на индексни числа” (1922 г.), “Теория на лихвата” (1930 г.), “Устойчиви пари” (1934 г.).Умира на 29 април 1947 г.\r\n1863 г.\r\nРоден е Джордж Мийд - американски философ и социолог. Той е основател на социалната психология. Завършва Харвардския университет, след което следва философия и психология в Германия. От 1894 г. е професор в Чикагския университет. Последовател е на идеите на У. Джеймс и Дж. Дюи. Формирането на човешкото “Аз” според него отразява структурата на взаимодействие на индивида в различни групи и се състои в усвояване на значенията на символите и собствените роли. Джордж Мийд умира на 26 април 1931 г.\r\n1861 г.\r\nРоден е Рудолф Щайнер – немски философ-мистик. Щайнер е основоположник на антропософията. Той е последовател на натурфилософията на Гьоте, редактира и коментира неговите естественонаучни съчинения. Изпитва влиянието на еволюционистичното учение на Ч. Дарвин и Е. Хекел, а по-късно на “философията на живота” на Фр. Ницше. През 1902 г. Щайнер се насочва към теософията и оглавява немската секция на Теософското общество. След конфликта с него през 1913 г., заради провъзгласяването на Кришнамурта за нов месия, основава Антропософско общество с център Дорнах, Швейцария. Щайнер се стреми да превърне теософията в “експериментална” наука, поставяща си за цел да разкрие “тайните” сили на човека с помощта на специални упражнения (евритмия, музика, мистерии, медитация и др.). Работи върху проблеми на педагогиката, образованието, отделните видове изкуства, медицината, космологията, историята на религията и др. От 1919 г. Щайнер развива утопичната идея за преодоляване на бездушно-механистичното стопанисване чрез “духовен” подход към природата - преобразяване на земеделието чрез биоритмизиране на растенията и др. Учението му получава разпространение преди всичко в Германия. Щайнер се изявява и като драматург, скулптор и архитект, оказал значително влияние върху експресионизма в архитектурата. Антропософското общество е преследвано от нацистите след 1933 г. През 60-те години се забелязва известен интерес към щайнерианството в Западна Европа и САЩ.\r\n1846 г.\r\nРоден е Франц Меринг – германски политик, философ, естет и литературен критик. Един от ръководителите на лявото крило в Германската социалдемократическа партия и един от основателите на Комунистическата партия на Германия. В годините на Първата световна война стои на интернационалистически позиции. Един от организаторите на съюза “Спартак”. Автор е на трудове по методологически въпроси на философията и общи принципи на марксистката естетика; на четиритомната “История на Германската социалдемокрация”; на биография на К. Маркс.Франц Меринг умира на 29 януари 1919 г.\r\n1831 г.\r\nРоден е Николай Николаевич Ге - руски художник. Ге работи в Рим (1857-1859 г.) и във Флоренция (1860-1869 г.). От 1870 г. живее в Петербург, а от 1876 г. в Черниговска губерния. Става член-учредител на Дружеството на подвижните художествени изложби. Автор е на творбата \"Петър I разпитва наследника Алексей Петрович в Петерхов\" (1871 г., Третяковска галерия). След 1880 г. Ге се връща към евангелските теми и създава цикъл картини за страданията на Христос: \"Христос в Гетсиманската градина\", \"Голгота\" (1893 г.) и \"Разпятие\" (1892-1894 г.).\r\nНиколай Ге умира на 13 юни 1894 г.\r\n280 г.\r\nРоден е Константин I Велики – първият римски император (306-337 г.) приел християнството. Син е на Констанций I Хлор (около 225-306) и Елена. Води успешни войни срещу франките и готите. До 323 г. води борба срещу съперниците си Максимиан Херкул и Максенций. През 312 г. Константин I Велики повежда войските си срещу Максенций. Той възстановява единството в империята и провежда централизация на държавния апарат. Води политика на веротърпимост. Издава в съгласие с Лициний Миланския (Медиоланския) едикт през 313 г., който постановява религиозна свобода в цялата империя. Премества столицата от Рим във Византия, която е наречена в негова чест Константинопол. Канонизиран е заедно с майка му Елена от източноправославната църква.На тази дата умират:\r\n1993 г.\r\nУмира Лилиан Гиш - американска киноактриса в нямото кино. Главна изпълнителка във филмите на Д. Грифит. Играе във филмите \"Раждането на една нация\" (1915 г.), \"Нетърпимост\" (1916 г.), \"Пречупените цветове\" (1919 г.), \"Далече на Изток\" (1920 г.), \"Дуел на слънце\" (1946 г.), \"Нощта на ловеца\" (1955 г.), \"Комедиантите\" (1967 г.), \"Китовете през август\" (1987 г.). От 1930 г. играе в театрални и в тв. постановки; изнася лекции по история на киното.\r\n1989 г.\r\nУмира Конрад Лоренц - австрийски зоолог, един от създателите на етологията - наука за поведението на животните. Разработва учението за инстинктивното поведение на животните и развитието му в онтогенезата и филогенезата. Получава Нобелова награда за физиология и медицина през 1973 г. заедно с К. фон Фриш и Н. Тинберген.\r\n1936 г.\r\nУмира Иван Петрович Павлов – руски физиолог, академик (1907 г.). Завършва естествени науки в Петербург през 1875 г. и Медико-хирургическата академия през 1879 г. Работи в клиниката на С. П. Боткин. От 1890 г. е професор в Катедрата по фармакология, а от 1895 г. до 1925 г. - в Катедрата по физиология. От 1891 г. завежда Физиологичния отдел на Института по експериментална медицина, в който работи 45 години. Изучава физиологията на сърдечносъдовата система и храносмилането. Създател е на нови подходи и методи във физиологическите изследвания. Открива и широко изучава условните рефлекси, доказва биологичните основи на психичната дейност и създава учение за висшата нервна дейност. Изследванията му имат важно значение за развитието на физиологията, медицината, психологията и педагогиката. Получава Нобелова награда за физиология и медицина през 1904 г.\r\n1887 г.\r\nУмира Александър Порфириевич Бородин - един от най-големите композитори на руската класика и учен химик. Той е роден на 12 ноември 1833 г. Член е на Балакиревия кръжок \"Могъщата петорка\". Творчеството му, наред с произведенията на Мусоргски и Римски-Корсаков, представлява нова епоха в историята на руската музика. Интересите на Бородин са енциклопедични - увличат го естествените и хуманитарните науки, свири на пиано, флейта и виолончело. През годините, прекарани в чужбина (1859-1862 г.), написва първите си зрели музикални творби. От 1869 г. до смъртта си работи върху \"Княз Игор\" - една от най-значителните опери в цялата руска класика. Междувременно създава и др. произведения: Струнен квартет №1, Струнен квартет №2, симфоничната картина \"В степите на Средна Азия\" и др.\r\n1854 г.\r\nУмира Фелисите Робер дьо Ламене - френски публицист и философ. Той е един от основоположниците на християнския социализъм. Фелисите Ламене е роден на 19 юни 1854 г. В ранните си трудове от 10-те и 20-те год. на ХIХ в. критикува идеите на Великата френска революция и на френските философи от ХVIII в. Негов политически идеал е християнската монархия. От края на 20-те години Ламене преминава на либерални позиции. По време на революцията от 1830 г. в сътрудничество с абат Лакордер и граф Монгаламбер основава сп. \"Авенир\" (\"Lavenir\"). Програмата на списанието включва отделянето на Църквата от държавата, всеобщо избирателно право и редица либерални реформи. През 1824 г. Ламене печата \"Думи на един вярващ\" - съчинение, критикуващо капитализма от позициите на феодалния социализъм. Към края на живота си той предлага собствена философска система в \"Ескизи на философията\" (т. 1-4, 1840-1846 г.), в която се опитва да съвмести религията и философията, опирайки се на идеите на Лайбниц и неоплатониците.\r\n1735 г.\r\nУмира Джон Арбътнът – английски публицист, шотландец по произход. Той е роден през 1667 г. През 1712 г. публикува поредица от памфлети срещу войната за испански наследство, породила известното прозвище на англичаните \"Джон Бул\" (през 1727 г. издава \"Историята на Джон Бул\"). Сатиричният му трактат \"Изкуството на политическата лъжа\" (1712 г.) е насочен срещу вигите и торите. Основава кръжока \"Мартин Писак\", в който влизат Дж. Суифт, А. Поп, Дж. Гей и др. Членовете му замислят обширния труд \"Мемоарите на Мартин Писак\"; публикуван е само т. 1 (1741 г.), написан основно от Дж. Арбътнът.За изготвянето на историческата справка на Агенция “Фокус” са използвани следните източници:", "date": "2018.02.27", "title": "Денят 27 февруари в световната история"}
{"url": "http://www.focus-news.net/news/2018/02/27/2493352/xinhua-iznosat-na-balgariya-se-e-udvoil-ot-2007-g-nasam.html", "text": "Българският износ е достигнал до 53 млрд. евро през последната година, което е двоен ръст в сравнение с 2007 г., предава  Xinhua.\r\nПо данни на Българската стопанска камара вносът в страната за 2017 г. е 59 млрд. лева, което е увеличение с 38% в сравнение с 2007 г. Българският търговски баланс е негативен от години и дефицитът през 2017 г. е бил близо седем милиарда лева, най-вече заради вноса на петролни продукти и газ. \r\nИзносът към страните от ЕС съставя 66 от общия износ за миналата година.  Виктор Турмаков", "date": "2018.02.27", "title": "Xinhua: Износът на България се е удвоил от 2007 г. насам"}
{"url": "http://www.focus-news.net/news/2018/02/27/2493350/evropeyskiyat-komisar-sesiliya-malmstryom-e-na-ofitsialno-poseshtenie-v-balgariya.html", "text": "Продължава официалното посещение в България на Сесилия Малмстрьом - европейският комисар, отговарящ за търговията. Това съобщиха от пресцентъра на Представителство на ЕК в България. Тя ще участва в Неформалното заседание на министрите, отговарящи за търговията в ЕС, което ще се проведе днес в София в рамките на Българското председателство на Съвета на ЕС.", "date": "2018.02.27", "title": "Европейският комисар Сесилия Малмстрьом е на официално посещение в България"}
{"url": "http://www.focus-news.net/news/2018/02/27/2493348/zaklyuchitelniyat-etap-ot-konferentsiyata-na-nachalnika-na-otbranata-general-leytenant-andrey-botsev-shte-se-provede-v-sofiya.html", "text": "Заключителният етап от тазгодишното издание на конференцията на началника на отбраната ще се проведе днес в София. Това съобщиха от пресцентъра на Министерство на отбраната. Генерал-лейтенант Андрей Боцев ще представи анализа на подготовката, войсковия ред и дисциплината на Българската армия и структурите на пряко подчинение на министъра на отбраната през учебната 2017 г.\r\nНа конференцията ще присъстват президентът и върховен главнокомандващ на Въоръжените сили на Република България Румен Радев и заместник министър-председателят по обществения ред и сигурността и министър на отбраната Красимир Каракачанов. Участие в събитието ще вземат също и заместник-министрите на отбраната, висшият команден състав, генерали и офицери от видовете Въоръжени сили, директори на дирекции в Министерството на отбраната и Щаба на отбраната, началници и командири на структури на пряко подчинение на министъра на отбраната.", "date": "2018.02.27", "title": "Заключителният етап от конференцията на началника на отбраната генерал-лейтенант Андрей Боцев ще се проведе в София"}
{"url": "http://www.focus-news.net/news/2018/02/27/2493351/nimh-v-27-oblasti-e-obyaven-zhalt-kod-za-niski-temperaturi.html", "text": "В 27 области е обявен жълт код за ниски температури. Това сочи справка на сайта на НИМХ. Във всички области на страната, без Благоевград, максималните температури ще бъдат отрицателни. Очаква се максималните температури да бъдат от минус 7 до минус 2 градуса.", "date": "2018.02.27", "title": "НИМХ: В 27 области е обявен жълт код за ниски температури"}
{"url": "http://www.focus-news.net/news/2018/02/27/2493355/afp-prokuraturata-iska-30-godini-zatvor-za-bivshiya-prezident-na-yuzhna-koreya.html", "text": "Южнокорейските прокурори искат 30 години затвор за бившия президент на страната Пак Кън-хе заради корупция и злоупотреба с правомощия, предава  AFP.\r\n66-годишната Пак Кън-хе бе свалена от власт през март миналата година заради обхванал цялата страна корупционен скандал и бе под стража за последната близо година. Виктор Турмаков", "date": "2018.02.27", "title": "AFP: Прокуратурата иска 30 години затвор за бившия президент на Южна Корея"}
{"url": "http://www.focus-news.net/news/2018/02/27/2493349/shumen-vazstanoveno-e-dvizhenieto-za-vsichki-avtomobili-po-pat-iii-2006-madara-kaspichan.html", "text": "Възстановено е движението за всички автомобили по път III-2006 Мадара - Каспичан. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "Шумен: Възстановено е движението за всички автомобили по път III-2006 Мадара - Каспичан"}
{"url": "http://www.focus-news.net/news/2018/02/27/2493354/sofiya-v-umbal-sv-ivan-rilski-shte-se-provede-preskonferentsiya-posvetena-na-novite-vazmozhnosti-za-bezplatna-diagnostika-i-lechenie-na-redkite-zabolyavaniya.html", "text": "В УМБАЛ „Св. Иван Рилски” ще се проведе пресконференция, посветена на новите възможности за безплатна диагностика и лечение на редките заболявания. Това съобщиха от пресцентъра на УМБАЛ „Св. Иван Рилски”. Събитието ще се проведе от 11.00 часа днес в аулата на УМБАЛ „Св. Иван Рилски” (бул. “Акад. Иван Гешов” №15). Участие в събитието ще вземат: д-р Дечо Дечев, изпълнителен директор на УМБАЛ „Св. Иван Рилски”; Владимир Томов, председател на Национален алианс на хората с редки болести; доц. д-р Анета Иванова, ръководител „Експертен център по наследствени метаболитни заболявания на черния дроб“; д-р Николай Клинкачев, координатор „Медицински дейности и генетични изследвания” и д-р Ирена Иванова, д.м., ръководител „Диагностика на редки заболявания и клинична лаборатория“.", "date": "2018.02.27", "title": "София: В УМБАЛ „Св. Иван Рилски” ще се проведе пресконференция, посветена на новите възможности за безплатна диагностика и лечение на редките заболявания"}
{"url": "http://www.focus-news.net/news/2018/02/27/2493358/stara-zagora-zatvoren-e-patyat-maglizh-nikolaevo-gurkovo-poradi-snegonavyavane.html", "text": "Поради снегонавяване е затворен пътят Мъглиж - Николаево – Гурково. Това каза за Радио „Фокус“ дежурният в Областно пътно управление – Стара Загора. Без допълнителни ограничения е движението по автомагистралите „Тракия и „Марица“ и на Прохода на Републиката. На прохода Шипка е в сила ограничението за движение на тежкотоварни автомобили над 12 тона. В останалата част на областта движението се осъществява допълнителни без ограничения при зимни условия. Пътните настилки са заснежени и се обработват.\r\nСлавяна ГАЙДАРОВА", "date": "2018.02.27", "title": "Стара Загора: Затворен е пътят Мъглиж - Николаево – Гурково поради снегонавяване"}
{"url": "http://www.focus-news.net/news/2018/02/27/2493361/rumen-petkov-abv-moratoriumat-varhu-stroezha-na-aets-belene-tryabva-da-padne.html", "text": "Мораториумът върху строежа на АЕЦ „Белене“ трябва да падне. Това е необходимото условие, за да се намери сериозен инвеститор за изграждането на централата, в която трябва да имаме държавно участие, защото подобни проекти имат пряко отношение към икономиката на страната ни и към нашата национална сигурност. Това заяви в ефира на БНТ членът на ИБ на АБВ Румен Петков, съобщиха от пресцентъра на ПП АБВ. Във връзка с темата той бе призован за коментар по отношение на тезата на премиера Борисов, че можем да мислим за АЕЦ „Белене“ като за общ балкански проект. „Президентът Първанов в неделя разви тази теза на един много сериозен  ядрен форум, който АБВ организира. Много е важно да сме наясно с възможните източници на финансиране за АЕЦ „Белене“. Премиерът днес е говорил за европейско финансиране, мисля че това е много трудно. Това, което трябва да направим е да си гарантираме националния интерес, като първо Народното събрание снеме мораториума върху изграждането на централата, въпреки че това може би не е точния юридически термин. Второ, да се обяви процедурата по изграждането на централата и България да гарантира своето участие в проекта с досега направените инвестиции. И трето, тази процедура трябва да доведе до намирането на силен стратегически инвеститор, като през цялото време сме с ясното съзнание, че става въпрос и за националната сигурност на България“, посочи той. \r\nВ страни от темата Румен Петков бе призован за коментар и по отношение на скандалите, възникнали около продажбата на ЧЕЗ, която доведе и до министерска оставка. „ЧЕЗ е едно от предприятията, свързани с националната ни сигурност, то влиза в домовете на над три милиона българи. То е ключово по отношение на обезпечаването на енергетиката ни, така че няма как сделката за неговата продажба да не предизвиква интерес. Тук изникват два въпроса. По време на водените процедури и преговори, които вървят много месеци, българската държава проявила ли е интерес и имала ли е претенции как ще се структурира процедурата по продажбата от гледна точка на гарантиране на националната ни сигурност и интерес? Днес ние не можем да кажем и кой ще бъде ресурсният източник по сделката. Но е много важно да се знае, какво може да заложи като обезпечение тази компания, която иска да купи дружеството“, заяви той. \r\nПо думите му действията, които се предприемат от управляващите в момента, са хаотичен опит за отговор на въпросите, изникнали след избухването на скандала. „Ние трябва да проявим много силен интерес към това каква е мотивацията на ЧЕЗ да се ориентира точно към тази наша компания. Сигурно се дава добра цена, но ние имаме закон за енергетиката, ние имаме търговски закони и публично частно право. И след като нашата държава не е пожелала да контролира този процес, аз не разбирам например защо трябваше да се иска оставката на енергийния министър? Когато ние сме приели като държава, че няма да се интересуваме от тази сделка, а постфактум тичаме да се опитваме да удовлетворим някакви обществени нагласи и интереси, няма как да очакваме у нас да дойде сериозен голям чуждестранен инвеститор, защото ние не създаваме атмосфера за това“.\r\nРумен Петков бе категоричен и че сериозен обществен интерес генерира и бизнес активността на сочената за купувач на ЧЕЗ бизнес дама. „Ако се прояви малко любопитство към разнопосочните измерения на нейния бизнес, ще видим, че тя участва в санирането на сгради в Пазарджик за около  пет милиона лева. Второ, тя държи практически всичките големи паркинги в същия град. Трето, трябва да се каже ясно, че на 9 март в Пазарджик трябва да се финализира процедурата за „синя зона“. И тук идва въпросът защо общината се разделя с половин милион лева годишно, като дава тази зона на концесия на частна компания? Ами ако госпожа Върбакова или нейните хора вече са закупили съответните техники за гарантиране на тази „синя зона“? А ако общинският съвет в града например днес, е взел един или два паркинга от госпожа Върбакова и утре те станат част от тази зона?  Т.е. имаме една мащабност, на която доста български бизнесмени биха завидели“.", "date": "2018.02.27", "title": "Румен Петков, АБВ:  Мораториумът върху строежа на АЕЦ „Белене“ трябва да падне"}
{"url": "http://www.focus-news.net/news/2018/02/27/2493359/viktor-stanchev-chez-razpredelenie-balgariya-nad-400-ekipa-sa-v-gotovnost-pri-eventualno-vaznikvane-na-avariyni-situatsii-po-mrezhata.html", "text": "Над 400 екипа са в готовност при евентуално възникване на аварийни ситуации по мрежата. Това каза в интервю за Радио „Фокус“ Виктор Станчев, главен оперативен директор на \"ЧЕЗ Разпределение България\". Той добави, че към момента ситуацията се нормализира. „Две селища остават с нарушено електрозахранване. Едното е видинското село Гранитово, а другото село Белица, част от община Ихтиман. Дружеството е изцяло съсредоточено върху работата, която може да възникне при аварийни ситуации. През тази нощ има и регистрирани осем сигнала, които са имали проблеми с електрозахранването. Към 07.00 часа сигналите са 16 за проблеми, които в момента се обработват\", каза още той. Виктор Станчев добави, че през вчерашния ден най-тежко е било положението в общините Видин, Кула и Белоградчик, където снежната покривка е била най-голяма. Непроходимите пътища са основната причина електроразпределителното дружество да се е забавяло с отстраняването на някои от възникналите проблеми.", "date": "2018.02.27", "title": "Виктор Станчев, \"ЧЕЗ Разпределение България\": Над 400 екипа са в готовност при евентуално възникване на аварийни ситуации по мрежата"}
{"url": "http://www.focus-news.net/news/2018/02/27/2493357/sofiya-avtobus-e-avariral-na-krastovishteto-na-bul-nikola-mushanov-i-ul-zhitnitsa.html", "text": "Автобус е аварирал на кръстовището на бул. \"Никола Мушанов\" и ул. \"Житница\", предаде репортер на Агенция \"Фокус\". Автобусът пречи на преминаването на трамваите с номер 11 в посока жк. \"Княжево\" и те не могат да преминат. В обратната посока трамваите се движат със закъснение от 30 мин.\r\nБиляна ИВАНОВА", "date": "2018.02.27", "title": "София: Автобус е аварирал на кръстовището на бул. \"Никола Мушанов\" и ул. \"Житница\""}
{"url": "http://www.focus-news.net/news/2018/02/27/2493353/dobrich-vsichki-patishta-v-oblastta-sa-zatvoreni-za-dvizhenie-na-avtomobili-s-izklyuchenie-na-napravlenieto-za-varna.html", "text": "Всички пътища в областта са затворени за движение на автомобили с изключение на направлението за Варна, по информация на дежурния в Областно пътно управление в Добрич, предаде кореспондент на Радио „Фокус” – Варна. Не е голяма снежната покривка, но силният вятър образува навявания. В Добрич снеговалежът е слаб, духа умерен вятър, температурата е около минус 6 градуса. В Добрич снегопочистващата фирма работи с 12 машини, осигурено е движението по основните булеварди. Апелът към водачите на МПС е когато чистят снега от личните си коли той да не попада на вече почистеното от машините. \r\nЖулиета НИКОЛОВА", "date": "2018.02.27", "title": "Добрич: Всички пътища в областта са затворени за движение на автомобили с изключение на направлението за Варна"}
{"url": "http://www.focus-news.net/news/2018/02/27/2493364/sofiya-198-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "198 души са нощували в Кризисния център за настаняване на бездомни в столицата. Това каза на пресконференция кметът на София Йорданка Фандъкова, предаде репортер на Агенция „Фокус“. Тя уточни, че заради усложнената зимна обстановка на настанените ще бъде осигурен престой и през деня.", "date": "2018.02.27", "title": "София: 198 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/02/27/2493368/denyat-27-fevruari-v-balgarskata-istoriya.html", "text": "2004 г. \r\nПрезидентът на Република България присъжда Орден „Стара планина“ – първа степен на Гюнтер Ферхойген комисар по разширяването „за ползотворното сътрудничество с Република България и за изключителния му принос за успешното протичане на преговорите за присъединяване на страната ни към Европейския съюз“.\r\n2001 г.\r\nНИС на СДС взема решение да изключи от СДС бившия главен секретар Христо Бисеров и члена на НИС Йордан Цонев за нарушаване на три члена на устава. Срещу това решение гласуват петима членове на СДС - самите Бисеров и Цонев, Светла Дянкова, Илия Петров и Емил Лилов. Евгени Бакърджиев се е въздържа при гласуването.\r\nХристо Дамянов Бисеров е роден на 21 ноември 1951 г. Завършва средното си образование в гимназията в Хасково. През 1980 г. завършва специалност Право в СУ “Св. Климент Охридски” . От 1981 г. до 1991 г. работи като адвокат. От 1982 г. до 1990 г. е футболен съдия. Член е на Съюза на демократичните сили от 1989 г. От 1990 г. до 1991 г. е член на Зелената партия. Председател е на Консервативна и екологична партия (в СДС) от 1991 г. до 1994 г. Главен секретар на СДС от 1994 г. до 26 октомври 2000 г., когато си подава оставката. От 1998 г. до 1999 г. е член на Съвета на директорите на Демокрация АД. На 27 февруари 2001 г. на заседание на Националния съвет е изключен от СДС. Депутат в 36-то НС (Парламентарна група на СДС). Член на Комисията по национална сигурност в 36-то НС. Депутат от Хасково в 37-то НС (Парламентарна група на СДС). Заместник-председател е на Комисията по национална сигурност. Депутат е от Хасково в 38-то НС. Избран за народен представител с листата на коалиция Обединени демократични сили . От 14 март 2001 г. е съпредседател на Парламентарната група за диалог и партньорство. Член е на Комисията за противодействие на престъпността и корупцията. Председател на Комисията по национална сигурност от май 1997 г. до 1 ноември 2000 г. Ръководител на Делегацията в Парламентарната асамблея за Черноморско икономическо сътрудничество в 38-то НС. В средата на януари 2001 г. основава сдружение Екип за изследване на политиката (ЕКИП). На Учредителния конгрес на Консервативна партия ЕКИП (1 април 2001 г.) е избран за неин председател. За парламентарните избори през 2001 г. Софийски градски съд отказва да регистрира партията заради пропуски в устава. ЕКИП се записва за участие в изборите от името на Консервативната екологична партия, но по-късно се оттегля от предизборната битка в полза на Коалиция Национално движение Симеон Втори. През октомври 2001 г. ЕКИП се саморазпуска. През 2005 г. е избран за депутат в 40-то НС. Той е член на ПГ на ДПС.\r\nЙордан Кирилов Цонев е роден на 5 октомври 1956 г. завършва висше образование, икономика и организация на строителството. От 1991 г. до 1995 г. е общински съветник. В периода 1991 - 1995 г. е председател на икономическата и финансово-бюджетната комисия на общинския съвет в Бургас. От 1995 г. до 1997 г. е председател на управителния съвет на търговски дружества в сферата на частния бизнес. През 1997 г. става депутат в 38-ото народно събрание, избран от квотата на СДС. Председател на Комисията по бюджет, финанси и финансов контрол в парламента. Избран за член на Националния изпълнителен съвет /НИС/ на СДС на 11-ата Национална конференция на партията на 26 февруари 2000 г. По-късно е изключен от ръководството на СДС и от партията във връзка с обвинения в клиентелизъм и корупция. През 2005 г. Йордан Цонев е избран за депутат в 40-то НС. Той е член на ПГ на ДПС\r\n2001 г.\r\nСофийски съд решава да признае правото на името БСДП на Йордан Нихризов и отказва това право на Петър Агов.\r\nБългарски социалдемократически съюз (БСДС) е учреден на 16 януари 1999 г. от членове на БСДП, разграничили се от ръководството около д-р Петър Дертлиев. В съюза участват членове на Нова социалдемократическа партия (НСДП) с председател Красимир Пухтев. Регистриран е през април 1999 г. Председател на съюза - Йордан Нихризов.\r\n2000 г.\r\nЗавършва 11-та конференция на СДС. Докладът на Иван Костов е силно критичен, в него е осъдено високомерието и арогантността на някои лидери на СДС, заявено е, че СДС не трябва да бъде трамплин за кариера, че първите редици трябва да се освободят от корумпирани, да се прекрати лобирането за частни и групови интереси, че предварителните избори са изкористени и трябва да се търси друга форма за номиниране на депутати, че острите атаки срещу ДПС са били грешка.\r\n2000 г.\r\nЗа председател на Демократическата партия, след смъртта на Стефан Савов, е избран Александър Праматарски. Той обявява, че ще продължи коалицията с Народен съюз и с ОДС.\r\nАлександър Праматарски е роден на 7 юни 1963 г. в гр. Гоце Делчев. Завършва средното си образование в гимназия в Гоце Делчев. След това завършва Юридическия факултет на СУ \"Св. Климент Охридски\". В периода от 1986 г. до 1990 г. е адвокат в гр. Гоце Делчев. Член е на Демократическата партия от 1990 г. От декември 1993 г. до 27 февруари 2000 г. е заместник-председател на Демократическата партия, а от 27 февруари 2000 г. е председател на партията. От септември 2001 г. е председател на Върховния партиен съвет на Демократическата партия. Председател е на Българската федерация по хандбал. Народен представител е от СДС във VII Велико Народно събрание. През 1991 г. е народен представител в XXXVI Народно събрание. Председател e на Комисията по административно-териториално устройство и местно самоуправление. От 20 май до 30 декември 1992 г. е министър на търговията в правителството на Филип Димитров. Член e на Комисията по външна политика в XXXVI НС. От 1994 г. до 1996 г. работи като консултант. Народен представител e от Благоевград в XXXVIII Народно събрание. Заместник-председател e на Комисията по икономическа политика. Член е на Делегацията на НС в Парламентарната асамблея на Черноморското икономическо сътрудничество. Член e на Управителния съвет на Политическата академия за Централна и Източна Европа от 1999 г. Министър без портфейл от 21 декември 1999 г. до 24 юли 2001 г. Народен представител e от София в XXXIX НС (Парламентарен съюз на Обединените демократични сили). Заместник-председател e на Парламентарния съюз на ОДС. Председател e на Комисията по въпросите на децата, младежта и спорта в XXXIX НС. Женен, с две деца.\r\n1969 г.\r\nПодписано е споразумение между правителствата на България, СССР, ГДР, Полша, Румъния, Монголия, Унгария и Чехословакия за създаване на Международен център за научна и техническа информация.\r\n1966 г.\r\nРоден е Мехмед Мехмед Дикме - български политик, един от лидерите на ДПС и на асоциацията на турските общини \"Толерантност\". Завършва специалност \"Технология на тютюна и тютюневите изделия\" във Висшия институт по хранително-вкусова промишленост в Пловдив, където специализира мениджмънт и маркетинг. Кмет е на община Ардино за периода 1993-2001 г. Дикме е член на Конгреса на националните и местни власти в Страсбург. От юли 2001 г. до февруари 2005 г. е министър на земеделието в правителството на Симеон Сакскобургготски.\r\n1966 г.\r\nПроведени са избори за V НС, народни съвети, народни съдии и съдебни заседатели. Кандидатите на Отечествения фронт получават 99,85 % от общия брой на гласовете.\r\nОтечественият фронт е обществено-политическа организация образувана през 1942 г. На 17 юли 1942 г. по нелегалната радиостанция \"Христо Ботев\" е оповестена неговата програма. С нея се отправя призив за обединяване на патриотичните и демократичните сили в България, без разлика на политическа и верска принадлежност, за обща борба срещу хитлеристите и техните български поддръжници. В програмата се поставят общонационални външнополитически задачи: скъсване на съюза с Германия и други държави от оста, изтегляне на германските войски от България, спиране износа на храни и материали за Германия, възстановяване на дипломатическите отношения със СССР, САЩ и Англия и др. Задачите, свързани с демократизацията на страната, са: незабавно освобождаване на цивилните и военните лица, преследвани заради техните идейни убеждения, премахване на противоконституционните и противонародни закони, разтуряне на фашистките организации, прочистване на държавния апарат. Определена е и икономическата политика, която трябва да се следва: запазване на националните богатства и труд от чуждо посегателство, провеждане на политика, с която да се гарантира работа за всички, създаване условия за развитие на стопанството на България и др. В програмата се посочва и най-близката цел: събаряне на противонародното правителство и създаване правителство на ОФ, което да гарантира независимостта, свободното обществено-политическо и икономическо развитие на страната. До края на 1942 г. са сформирани над 100 местни комитети на ОФ. През септември 1943 г. е образуван Национален комитет на ОФ от представители на Българската работническа партия, Българския земеделски народен съюз \"Пладне\", Политическия кръг \"Звено\", Българската работническа социалдемократическа партия и независими интелектуалци. След 9 септември 1944 г. се съставя първото правителство на ОФ, в което влизат представители на БРП (к), пладненци, звенари, социалдемократи и независими общественици. Министър-председател става К. Георгиев. На Първия конгрес на ОФ (март 1945 г.) се очертават най-важните задачи на външната и вътрешната политика: приключване на участието на България в окончателния разгром на хитлеристка Германия 1944–1945 г., провеждане на парламентарни избори, укрепване на народнодемократичната власт и др. На Втория си конгрес (февруари 1948 г.) ОФ прави сериозни промени в организационното си устройство. От междупартийна коалиция се превръща в масова обществено-политическа организация, която възприема програмата на БРП(к) за изграждане на социализма по сталински модел. Печатен орган е в. \"Отечествен фронт\".\r\n1947 г.\r\nНа 27 и 28 февруари Общото събрание на БАН приема нов Устав на академията, основан на приетия по-рано Закон за БАН. Новият Устав влиза в сила на 1 март същата година.\r\nБългарската академия на науките е най-авторитетното научно звено в България, създадено през 1911 г. на основата на съществувалото дотогава Българско книжовно дружество (БКД) (основано през 1869 г. в Браила). Според приетия също през 1911 г. устав членовете му се обединяват по науки, обособени в три клона: историко-филологически, философско-обществени и природо-математически. Печатният орган е \"Списание на БАН\", излизало от 1911 г. до 1945 г. и през 1950 г., 1951 г. и от 1957 г. Други нейни издания са \"Летопис на БАН\", \"Сборник на БАН\" и пр. През 1947 г. се приема нов устав на БАН, който и придава нови функции съобразно новата политическа система в страната. До 1946 г. е възглавявана от: Ив. Евстр. Гешов (1898 г.–1924 г.), Л. Милетич (1924 г.–1937 г.), Б. Филов (1937 г.–1944 г.) и Д. Михалчев (1944 г.–1947 г.).\r\n1945 г.\r\nПодписан е акт за осигуряване на етика между Първа българска армия и 3-а югославска армия.\r\n1945 г.\r\nОт 27 февруари до 1 март е проведен VIII разширен пленум на ЦК на БРП (к). В приетата резолюция е записано, че \"БРП (к) разбира ОФ не като временна междупартийна комбинация за вземане и подялба на властта, а като продължителен боеви съюз. за довеждане докрай борбата срещу фашизма и за изграждане на нова, демократична и силна България\", поради което ОФ \"се явява жизнена необходимост и ще има да запълни цял един период в развитието на страната\". Приет е нов устав на партията и е избран Централен комитет от 39 членове и 15 кандидат-членове и Политбюро на ЦК на БРП (к) от 13 членове (Георги Димитров, Васил Коларов, Трайчо Костов, Георги Чанков, Вълко Червенков, Добри Терпешев, Антон Югов, Цола Драгойчева, Димитър Ганев, Райко Дамянов, Петко Кунин и Владимир Поптомов) и 3-ма кандидат-членове (Димитър Димов, Гочо Грозев и Титко Черноколев). В Секретариата на ЦК на БРП (к) са включени: Георги Димитров - председател на ЦК, Трайчо Костов - първи секретар, Георги Чанков - секретар и Вълко Червенков - секретар.\r\n1936 г.\r\nПод натиска на властите съюзът \"Добруджа\" се саморазпуска, но местните дружества продължават да съществуват и Софийското дружество поема ръководните функции от май същата година.\r\n1921 г.\r\nВ София пристига Междусъюзническата контролна комисия в състав: граф Шеризе от Франция, Колвин от Великобритания и принц Боргезе от Италия. За български комисар към комисията е назначен Райко Даскалов (на снимката) с помощници Михаил Савов, Никола Стоянов и Крум Попов.\r\n1907 г.\r\nСлед убийството на Димитър Петков е съставен нов кабинет на Народнолибералната партия начело с Димитър Станчов. Той остава на тази длъжност до 3 март същата година.\r\nДимитър Станчов е роден в Свищов през 1863 г. Завършва право във Виена. От 1889 до 1895 г. е началник на тайния кабинет на княз Фердинанд. От 1895 г. Станчов преминава на дипломатическа работа, като дипломатически представител на България в Букурещ. Заема същия пост през 1895-1896 г. във Виена и през 1897-1906 г. - в Санкт Петербург. От 1908 г. Станчов отново преминава на дипломатическа работа. В периода 1908-1915 г. е пълномощен министър в Париж. Заради изразеното от него несъгласие с въвличането на България в Първата световна война на страната на Централните сили е отзован от Париж и изпратен на същата длъжност в Рим. Скоро след това е освободен. Това довежда до силно охлаждане на отношенията му с двореца. След края на Първата световна война Станчов е един от малкото стари български дипломати, които се съгласяват да минат на служба при земеделското правителство. От 1920 г. е пълномощен министър. След държавния преврат на 9 юни 1923 г. новият външен министър Хр. Калфов решава да го отстрани от този пост, но поради застъпничеството на някои от видните сговористи той остава в Лондон до 1924 г., след което минава в пенсия и се завръща в България.\r\n1879 г.\r\nИзработен е мемоар на Учредителното събрание против Берлинския договор, изпратен до Великите сили. Учредителното събрание е свикано на 10 февруари 1879 г. в Търново за обсъждане и приемане на първата българска конституция. Състои се от 229 депутати, от които 117 са включени по право, 24 са назначени от императорския комисар княз А. М. Дондуков-Корсаков и 88 са избрани от населението по един на 10 000 души. Учредителното събрание е открито с реч на княз Дондуков-Корсаков в присъствието на представители на Великите сили, подписали Берлинския договор на 1 юли 1878 г. Главната цел е ревизията на Берлинския договор от 1878 г. По силата на Берлинския договор българската държава е разпокъсана на пет части.\r\nТериториите между р. Дунав и Стара планина заедно с тогавашната Софийска област образували Княжество България начело с княз, избиран пряко от народа, като за да бъде признат за законен български владетел, той трябвало да получи съгласието на Великите сили (Русия, Англия, Франция, Австро-Унгария, Германия и Италия) и Османската империя. Срокът на Временното руско управление в България се намалява от 2 години, както това определял Санстефанският договор, на 9 месеца. Намиращата се в Княжеството османска армия трябва да напусне неговите предели и да бъде заменена с местна народна милиция. Новата българска държава се поставя във васална зависимост от Османската империя и се задължавала да и плаща ежегоден данък. За нея остават в сила и всички договори, подписани между западните велики сили и Османската империя до избухването на Руско-турската освободителна война 1877-1878 г.\r\nЗемите между Стара планина и Родопите се обособяват в отделна автономна област под името Източна Румелия. Управлението й се възлага на генерал-губернатор, назначаван от Високата порта и одобряван от Великите сили. В негова подкрепа трябва да действа Областно събрание, избирано от населението, живеещо в Областта.\r\nМакедония и Одринско остават отново в пределите на Османската империя под пряката власт на султана. Османската империя приема единственото задължение да подготви и проведе в тези две области реформи, чрез които да бъдат изравнени правата на християнското население с тези на мохамеданското.\r\nГрадовете Пирот и Враня се предавали на Сърбия, а Румъния получавала Северна Добруджа като компенсация за Бесарабия, която по силата на Санстефанския договор се предоставяла на Русия.На тази дата са родени:\r\n1927 г.\r\nРоден е Генчо Генчев - български режисьор, работещ в сферата на драмата и криминално-психологическото кино: \"Маргаритка\" (1960 г.), \"На тихия бряг\" (1963 г.), \"До града е близо\" (1965 г.), \"Цитаделата отговори\" (1970 г.), \"Двойникът\" (1970 г.), \"Къде живееш\" (1983 г.), \"Подарък в полунощ\" (тв, 1988 г.), \"Черните рамки\" (тв, 1989 г.).\r\n1915 г.\r\nРоден е Димитър Константинов Сагаев - български композитор. Сагаев твори във всички области на музикалното изкуство: симфонично, вокално-инструментално, музикално-сценично, камерна музика, филмова музика, театрална музика, песни. Той получава музикалното си образование в Държавната музикална академия в София като ученик по пиано на професор Панчо Владигеров. Сагаев работи като военен капелмайстор и учител, а по-късно заема отговорни постове в Радио София, в Комитета за култура и др. Една от най-важните тенденции в творчеството му е патриотичната тематика. Автор е на 5 симфонии, между които Втора - “България да пребъде”, Трета - “Хан Аспарух”, Четвърта - “Самарското знаме”, симфоничните поеми “София”, “Полиелей на българката”, “Априлските камбани 1976”, ораторията “В името на свободата”, кантатата “Шипченската епопея”, оркестрови пиеси, инструментални концерти (за цигулка, за 2 цигулки, за виолончело, за фагот и др.), 7 струнни квартета и др., оперите “Под игото” и “Самуил”, балетите “Мадарският конник” и “Орлов камък”. Професор е в Българската държавна консерватория. Занимава се и с обществена дейност, автор е на редица научноизследователски трудове.За изготвянето на историческата справка на Агенция “Фокус” са използвани следните източници:", "date": "2018.02.27", "title": "Денят 27 февруари в българската история"}
{"url": "http://www.focus-news.net/news/2018/02/27/2493366/netherlands-times-holandski-deputati-sa-kritikuvani-ot-turskite-medii-i-zaplashvani-sled-priznavaneto-na-armenskiya-genotsid.html", "text": "Турските медии критикуват остро петима холандски депутата от турски произход, наричайки ги предатели, след като парламентът на Холандия призна арменския геноцид. Те са получавали също така и заплахи през социалните медии, пише   Netherlands Times.\r\nМиналата седмица долната камара на холандския парламент гласува с преобладаващо мнозинство   за признаването на арменския геноцид. В събота сутринта турските медии откриха атака срещу петима холандски депутати от турски произход – Дилан Йесилгьоз (Народна партия за свобода и демокрация), Джем Лачин и Садет Карабулут (Социалистическа партия), както и Зини Йоздил и Невин Йозюток (Зелените). „Петимата турци, предали родината“, съобщава турският интернет сайт „Ен Сон Хабер“, публикувайки снимките на депутатите. Другите турски медии са публикували подобни материали. \r\nОт тогава депутатите се сблъскват с постоянни заплахи и обиди в социалните медии. „Доста неща идват към мен. Доста оригинални вербални обиди, но и заплахи. Ще докладвам най-ясните заплахи“, коментира Йоздил.  „Няма да мълча, аз съм холандски депутат и се гордея с това“, допълни той.\r\n„Това, че долната камара на холандския парламент признава арменския геноцид няма да има влияние върху холандската политика. Правителството ще продължи да говори за масовото убийство на арменци в Османската империя в годините на Първата световна война като „въпроса за арменския геноцид“, заяви външният министър на Сигрид Кааг. Правителството обаче ще изпрати представител на възпоменателните церемонии в арменската столица Ереван през април.  Виктор Турмаков", "date": "2018.02.27", "title": "Netherlands Times: Холандски депутати са критикувани от турските медии и заплашвани след признаването на арменския геноцид"}
{"url": "http://www.focus-news.net/news/2018/02/27/2493367/blagoevgrad-kmetat-d-r-atanas-kambitov-shte-otkrie-informatsionna-sreshta-po-proekt-deynosti-za-podpomagane-i-podkrepa-na-sotsialnoto-predpriemachestvo-na-mestno-nivo.html", "text": "Кметът на Благоевград д-р Атанас Камбитов ще открие днес информационна среща по проект „Дейности за подпомагане и подкрепа на социалното предприемачество на местно ниво”. Това съобщиха от пресцентъра на Сдружението на Югозападните общини. Проектът е финансиран по Втора покана на Програма за трансгранично сътрудничество ИНТЕРРЕГ V-A Гърция-България 2014-2020. Срещата ще се състои от 10.30 часа в зала „22 септември“. В откриването ще участва още Председател на Управителния съвет на Сдружение на Югозападните общини и Кириакос Фотиадис, ръководител на Съвместния технически секретариат на Програмата за трансгранично сътрудничество Гърция – България. След това екипът на проекта и партньорите ще представят концепцията за социалната икономика и социалното предприемачество и планираните по проекта дейности. Общият бюджет на проекта е в размер на 540 833,90 евро, а срокът на изпълнение е 24 месеца. Общата цел на проекта е да открие и определи въздействието на социалните предприятия, измерено по отношение на интеграцията на труда в трансграничния регион и да разработи структури и инструменти за подпомагане, които да укрепят капацитета на социалните предприятия. Ще бъдат разработени две подпомагащи социалното предприемачество структури/ Центрове за развитие на социални предприятия – в Терми, Гърция и Благоевград, България. Тези структури ще осъществяват трансгранична мрежа за сътрудничество и обмен и ще предоставят услуги чрез консултиране, обучение, услуги за развитие на бизнеса, работа в мрежа на социални предприятия, както и популяризиране и разпространяване на идеята за социално предприемачество. Освен това, двадесет безработни младежи ще бъдат включени в менторска програма за развитие на предприемачески умения. Ще бъдат разработени и насочени към подходящо финансиране и бизнес планове за стартиращи социални предприятия.", "date": "2018.02.27", "title": "Благоевград: Кметът д-р Атанас Камбитов ще открие информационна среща по проект „Дейности за подпомагане и подкрепа на социалното предприемачество на местно ниво”"}
{"url": "http://www.focus-news.net/news/2018/02/27/2493369/sofiya-vazstanoveno-e-dvizhenieto-po-avtomagistrala-lyulin-za-vsichki-avtomobili.html", "text": "Възстановено е движението по автомагистрала \"Люлин\" за всички автомобили. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "София: Възстановено е движението по автомагистрала \"Люлин\" за всички автомобили"}
{"url": "http://www.focus-news.net/news/2018/02/27/2493372/pregled-na-osnovnite-temi-v-dobrudzhanskiya-pechat.html", "text": "„Бум на дрогирани шофьори по пътищата“, съобщава челото на вестник „Нова добруджанска трибуна“. За тенденцията шофьори под действието на наркотици да карат коли сочи справка на бюлетина на ОД на МВР в Добрич. Според детайлите всички заловени от полицаи са карали дрогирани в предходните дни. Случаите са в цялата област на Добрич. Дирекция „Инспекция по труда“ в Добрич напомня на работодателите, че трябва да предприемат специални мерки за опазване живота и здравето на работещите, предвид прогнозата за опасно студено време през седмицата, съобщава всекидневникът. За вчера – 26 февруари 2018 г., в област Добрич обявеният код бе оранжев. При него става дума за неблагоприятни климатични явления – снеговалеж, дъжд, вятър, ниски температури, мъгла. В тези условия работодателите са длъжни да съобразят условията на труд с регламентираните в Наредба № РД-07- 3 от 18.07.2014 г. за минималните изисквания за микроклимата на работните места. Област Добрич е в дървена ваканция, съобщава вестникът. Учебните занятия са отменени днес и утре във всички общини без Балчик. За Добрич е възможно ваканцията да продължи и в четвъртък. Това зависи от метеорологичната обстановка. „Прогнозата се сбъдна, зимата завадя област Добрич“. Темата е от първа страница на другия регионален вестник „Добруджанска трибуна“. Затворени са основни пътни направления. Очаква се и днес да има силен вятър и снеговалеж. „Приемат заявления за участие в базар „Цветя 2018“, съобщава изданието. Базарът ще се проведе на 7 и 8 март. Дейностите ще се осъществяват на 9 места всяко с площ 6 кв. м. До базара се допускат юридически лица, земеделски производители и еднолични търговци. От спортната страница – „Четири медала грабнаха атлетите от СКЛА „Добрич“ в Балчик“. Въпреки лошите метеорологични условия, атлетите на Белия град са се опитали да се представят достойно на провелото се през уикенда състезаниe в морския град. Добричкият клуб е участвал с 12 атлети. Най-добре се е представил Николай Колев, станал шампион на страната в групата на юношите под 20 години.", "date": "2018.02.27", "title": "Преглед на основните теми в добруджанския печат"}
{"url": "http://www.focus-news.net/news/2018/02/27/2493373/uspeshno-zavarshi-balgaro-portugalskiyat-proekt-antarktika-robotiks-akademi-s-koyto-stotitsi-detsa-opoznavat-kontinenta-bez-da-napuskat-balgariya.html", "text": "Успешно завърши високо технологичният българо-португалски проект „Антарктика Роботикс Академи“, целящ стотици деца да опознаят ледения континент без да напускат България, съобщиха от Българския антарктически институт. Проектът стартира на 28 януари, когато двама от неговите създатели – писателката  и представител на Физическия факултет на Софийския университет „Св. Климент Охридски“ Людмила Филипова, и португалският учен проф. Нуно Пирейра от университета в Бежа - поеха към Антарктида заедно с последната за сезона група от 26-ата Българска антарктическа експедиция. Той е единствен по рода си в световен мащаб и е подкрепен от Българския антарктически институт, благодарение на което се реализира на територията на Българската антарктическа база. Осемте робота и три Arduino платки със сензори, занесени на Антарктика, приключиха успешно своята изследователска мисия. Те бяха сглобени от двамата му ръководители и пуснати да събират данни. Машините са снабдени със сензори, чрез които измерват температура, налягане, влажност, слънчева радиация, височина и локационни данни.\r\nЦелта на „Антарктика Роботикс Академи“ и на партньора им - компания „Роботика“, е да се подпомогне обучението на учители от български училища, така че стотици български деца да имат възможност да осъществяват физични измервания и обучeние на Антарктида, без да напускат границите на родината.\r\nНаред с това екипът направи 3D документален филм, който чрез очила за виртуална реалност ще пренася зрителите директно на ледения континент. В средата на март, когато учените се завърнат от експедицията, цялата апаратура ще бъде дарена на три пилотно избрани български училища: „Св. Георги“, 1-во СУ „Пенчо Славейков“ и 49-о ОУ „Бенито Хуарес“ , както и на две португалски училища. Идеята на организаторите е броят на училищата да нараства с всяка следваща година.", "date": "2018.02.27", "title": "Успешно завърши българо-португалският проект „Антарктика Роботикс Академи“, с който стотици деца опознават континента без да напускат България"}
{"url": "http://www.focus-news.net/news/2018/02/27/2493370/burgas-otpada-ogranichenieto-po-pat-ii-79-v-uchastaka-sredets-valchanovo-hanche-za-avtomobili-nad-12-tona.html", "text": "Отпада ограничението по път II-79 в участъка „Средец - Вълчаново ханче” за автомобили над 12 тона. Това съобщиха от пресцентъра на Агенция \"Пътна инфраструктура\".\r\nПът III-7305 от км 2+000 до км 26+500 в участъка „Камчия - Люляково - Вресово” е отворен за всички автомобили.", "date": "2018.02.27", "title": "Бургас: Отпада ограничението по път II-79 в участъка „Средец - Вълчаново ханче” за автомобили над 12 тона"}
{"url": "http://www.focus-news.net/news/2018/02/27/2493362/inzh-doncho-atanasov-api-po-vsichki-avtomagistrali-e-vazstanoveno-dvizhenieto-za-tezhkotovarni-avtomobili.html", "text": "По всички автомагистрали е възстановено движението за тежкотоварни автомобили. Това заяви председателят на УС на Агенция „Пътна инфраструктура” инж. Дончо Атанасов по време на брифинг във връзка с обилния снеговалеж и усложнената пътна обстановка в страната, предаде репортер на Агенция „Фокус”.\r\n„От 7.00 часа движението по АМ „Тракия“ в участъка Карнобат - Бургас е с нормална експлоатация, а до минути това ще се случи и с участъка от Шумен до Варна“, каза още инж. Атанасов и уточни, че е отворен и пътят Бяла-Русе за МПС до 1,5 тона, а до няколко часа ще бъдат допуснати и по-тежките превозни средства.\r\n„Продължават ограниченията за вериги в областите Сливен и Кърджали, надявам се през деня да ги премахнем. Благодаря на всички, които денонощно работят в тази тежка обстановка. Ще продължим заедно да подобряваме републиканската пътна мрежа“, каза още той и уточни, че температурите в страната в момента варират между минус 5 и минус 15 градуса. \r\nОт АПИ съобщават, че през изминалото денонощие са станали 27 тежки пътни инцидента с 24 ранени и без загинали или с опасност за живота. Препоръчително е шофьорите да не предприемат пътувания, но ако се налага, да се движат със съобразена с метеорологичните условия скорост.", "date": "2018.02.27", "title": "Инж. Дончо Атанасов, АПИ: По всички автомагистрали е възстановено движението за тежкотоварни автомобили"}
{"url": "http://www.focus-news.net/news/2018/02/27/2493356/plovdiv-patishtata-v-oblastta-sa-prohodimi-pri-zimni-usloviya-i-pochisteni.html", "text": "Пътищата в Пловдивска област са проходими при зимни условия и почистени. Това каза за Радио „Фокус“ – Пловдив дежурният от Областно пътно управление. Снеговалежът постепенно започва да спира. От Областно пътно управление призоваха водачите да шофират с повишено внимание и зимни гуми. Проходът Троян - Кърнаре продължава да е затворен за движение за всички моторни превозни средства. До 25 март движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград заради ремонтни дейности. Остава ограничено движението на МПС над 12 тона по пътищата Поповица - Болярци и Югово - Лъки - Здравец, в отсечката град Лъки - пътно кръстовище за хижа \"Момчил юнак\".\r\nСнеговалежът на територията на град Пловдив спря. Трафикът е интензивен към този час на деня, задръствания се образуват по булевардите „Цар Борис III Обединител“, „Христо Ботев“, „Шести септември“, „Руски“, „Пещерско шосе“, както и по входно-изходните артерии на града. Булевардите, както и по-малките улици, се почистват и обработват.\r\nВесела КРЪСТЕВА", "date": "2018.02.27", "title": "Пловдив: Пътищата в областта са проходими при зимни условия и почистени"}
{"url": "http://www.focus-news.net/news/2018/02/27/2493377/pernik-v-konferentnata-zala-na-obshtinski-mladezhki-dom-shte-se-provede-obuchenie-na-tema-organizirane-ot-ideyata-do-sabitieto.html", "text": "От 18.30 часа днес в Конферентната зала на Общински младежки дом ще се проведе обучение на тема „Организиране – от идеята до събитието”, което е насочено не само към младите хора в града, които имат желание за личностно развитие, но и към членовете на екипа на Общински младежки съвет, които са инициатори на събитието. Това съобщиха от пресцентъра на Община Перник. Обучението насърчава хората с идеи, които имат желание да ги осъществяват или да организират събития. Обучението е подходящо за инициативни хора и членове на НПО. Лектор ще бъде Александър Кръстанов, който ще покаже на присъстващите как да говорят пред хора, как да представят и реализират идеите си пред останалите и как да стигнат до крайната цел, а именно “събитието”. \r\nИнициативата е част от Общинския годишен план за младежта 2018 г. и от Годишния план на Консултативния съвет за младежка политика към кмета на Община Перник.", "date": "2018.02.27", "title": "Перник: В Конферентната зала на Общински младежки дом ще се проведе обучение на тема „Организиране – от идеята до събитието”"}
{"url": "http://www.focus-news.net/news/2018/02/27/2493657/press-24-makedoniya-snegat-predizvika-haos-i-sruteni-pokrivi-v-bosna-i-hertsegovina.html", "text": "Непрестанният сняг, падащ над Босна и Херцеговина  причинява хаос в страната.  Образувала се е покривка, на места достигаща до 188 сам, много села  за затрупани, има проблеми при почистването на пътищата, предава македонската медия „Press 24“.\r\nСъобщава се за срутени покриви на къщи, както и на строяща се спортна зала.  Виктор Турмаков", "date": "2018.02.27", "title": "„Press 24“ (Македония) : Снегът предизвика хаос и срутени покриви в Босна и Херцеговина"}
{"url": "http://www.focus-news.net/news/2018/02/27/2493378/pregled-na-osnovnite-temi-v-starozagorskiya-pechat.html", "text": "„Камери разкриха агресия по казанлъшка улица“ е водещо заглавие от страниците на вестник „Старозагорски новини“. Задържан е 32-годишен мъж, бил с метален прът възрастен водач за отнето предимство. 32-годишен казанлъчанин е задържан за 24 часа по закона за МВР след сигнал за нанесен от него побой над водач на лек автомобил на една от улиците в Града на розите. Сигналът за въоръжен с метална тръба мъж, който нанася побой над възрастен водач заради отнето предимство, е бил подаден към 16:30 часа в неделя. При пристигането на място униформените видели само как нападателят се вмъква в автомобила си \"Мерцедес\" и с мръсна газ отпрашва. Няколко часа по-късно побойникът е бил открит и задържан, той е разпознат по записите от охранителните камери, собственост на община Казанлък. Задържаният Тодор Пашов няма криминални регистрации, преди да удари \"опонента\" си той строшил с тръбата страничното стъкло на автомобила му \"Фолксваген\". Записите от камерите бяха пуснати в социалните мрежи, на тях ясно личи агресията от страна на младия мъж. От РУ \"Полиция\" - Казанлък, потвърдиха, че Пашов има брат - разследващ полицай, но това нямало да се отрази на досъдебното производство. Няма данни пострадалият и биячът да са били пияни. Час преди скандала в местното РУ е бил доведен 37-годишен местен жител, който след скандал със съсед разпрал с нож двете гуми на лекия му автомобил \"Тойота\", паркиран на улица \"Добруджа\". Мъжът обяснил, че се \"ядосал\", защото съседът му не за пръв път паркирал на \"негово\" място. По двата инцидента са образувани бързи досъдебни производства. \r\n„Недопустимо, но факт: Директор на \"Мини Марица-изток\" подкрепи изграждането на АЕЦ \"Белене“ е друго заглавие от страниците на ежедневника. Един от бившите директори на \"Мини Марица-изток\", управлявал държавното въгледобивно дружество в периода 2005-2009 г. инж. Иван Марков, подкрепи изграждането на АЕЦ \"Белене\" и предрече по-ранното затваряне на въглищните топлоцентрали. Позицията на Марков е своего рода сензация, тъй като нито един ръководител на комплекс \"Марица изток\" - бивши или настоящи, понастоящем не си е позволил \"лукса\" да заеме позиция \"за\" втора атомна централа, след като години наред е бил в кухнята на източномаришкия въгледобив и знае прекрасно, че въглищата са единствената целогодишна българска енергийна суровина, гарантираща енергийната сигурност и независимост на България. А също е на \"ти\" с факта, че проучените находища в Източномаришкия басейн гарантират още поне 50 години напред добива им. Позицията на инж. Иван Марков е получена вчера на електронната поща на \"Старозагорски новини\" от пресофиса на АБВ. Той е бил един от участниците в енергийния форум на тема \"АЕЦ \"Белене\" - ключ към сигурността и развитието на България\", организиран от партия АБВ в събота като контра събитие на състоялата се на 20 февруари т.г. среща на енергийни експерти в Народното събрание, на която беше направена съпоставка между всички изготвени досега анализи \"за\" и \"против\" нова АЕЦ у нас. Медията публикува пълния текст от прессъобщението, изпратено ни от АБВ: . \r\nВъпреки гръмките слова на ядреното лоби, че борбата за спасяването на въглищните централи у нас в контекста на приетите от ЕК нови екологични норми трябва да се води до край и че в тази борба АЕЦ \"Белене\" няма нищо общо, форумът на АБВ явно е свалил всички маски. Тоест комплекс \"Марица изток\" и предричанията за преждевременната му смърт се оказват удобен трамплин за АЕЦ \"Белене\". Това в прав текст го доказва и позицията на инж. Иван Марков. Тъжно, жалко и недопустимо! Но за разлика от инж. Марков, всички останали негови колеги, които са били изп. директори на \"Мини Марица-изток\", са единни в позицията си, че нова ядрена мощност няма да гарантира енергийната независимост на България. \r\n„Обявиха дървена ваканция в община Стара Загора“, пише още изданието. Неучебните дни са 27 и 28 февруари. Заради влошените метеорологични условия, тази вечер кметът Живко Тодоров обяви ваканция за всички училища на територията на Община Стара Загора. Неучебните дни ще са 27 и 28 февруари. Подобни решения днес бяха взети и от кметовете на редица общини в страната.", "date": "2018.02.27", "title": "Преглед на основните теми в старозагорския печат"}
{"url": "http://www.focus-news.net/news/2018/02/27/2493379/nikola-chanev-oblasten-upravitel-na-kardzhali-glavniyat-pat-kardzhali-haskovo-e-v-dobro-sastoyanie-opesachen-i-svoboden-za-dvizhenie.html", "text": "Главният път Кърджали – Хасково е в добро състояние, опесъчен и свободен за движение. Това каза в интервю за Радио \"Фокус\" областният управител на Кърджали Никола Чанев предвид зимната обстановка. Той добави, че на територията на област Кърджали не е имало затворени пътища към момента. „Единственото ограничение е за вериги на МПС по пътя Кърджали – Асеновград и за товарни автомобили над 12 тона по пътя Кърджали – Мост. Към момента нямаме данни за бедстващи хора, но ние действаме и превантивно. Чрез РЗИ бяха извършени позвънявания на хората, които са на хемодиализа и на родилки, като пожелание, някои от тях бяха извозени в областния град. Никола Чанев каза още, че са предприети всички необходими мерки и изрази надежда през следващите дни ситуацията да бъде под контрол.", "date": "2018.02.27", "title": "Никола Чанев, областен управител на Кърджали: Главният път Кърджали – Хасково е в добро състояние, опесъчен и свободен за движение"}
{"url": "http://www.focus-news.net/news/2018/02/27/2493380/razgrad-edno-naseleno-myasto-v-oblastta-e-bez-voda-27-mashini-rabotyat-po-pochistvane-na-patishtata.html", "text": "Едно населено място е без вода в област Разград, всички пътища без четири участъка са затворени. Това съобщиха от пресцентъра на Областна администрация. По данни на дежурния в Областния съвет за сигурност в едно населено място в област Разград няма водоснабдяване – село Недоклан в община Разград. Във всички останали селища има електро и водоснабдяване. Затворени за движение са всички пътища в региона с изключение на четири участъка: Разград – Търговище, Дралфа – Чудомир – Лозница, Разград – Попово, Пороище – Студенец – Лозница. 27 машини работят по почистване на пътищата. Температурата в региона е минус 11 градуса, вятърът – 4 м/сек.", "date": "2018.02.27", "title": "Разград: Едно населено място в областта е без вода, 27 машини работят по почистване на пътищата"}
{"url": "http://www.focus-news.net/news/2018/02/27/2493382/narodniyat-predstavitel-ot-bsp-za-balgariya-dimitar-danchev-i-obshtinskiyat-savetnik-boris-tsvetkov-shte-provedat-priemna-za-grazhdani.html", "text": "Днес от 15.00 до 17.00 часа народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на БСП – София. Желаещите може да се запишат предварително на телефон 02/987 20 86.", "date": "2018.02.27", "title": "Народният представител от „БСП за България“ Димитър Данчев и общинският съветник Борис Цветков ще проведат приемна за граждани"}
{"url": "http://www.focus-news.net/news/2018/02/27/2493376/predsedatelyat-na-kevr-dots-ivan-ivanov-shte-dade-razyasneniya-vav-vrazka-s-prodazhba-na-chez.html", "text": "Днес председателят на КЕВР доц. Иван Иванов ще даде разяснения във връзка с нормативните правомощия на Това съобщиха от пресцентъра на КЕВР. Комисията по сделката за продажба на активите на CEZ Group в България. Брифингът ще се проведе от 12.30 часа в Заседателната зала, ет. 4,  в сградата на регулатора.", "date": "2018.02.27", "title": "Председателят на КЕВР доц. Иван Иванов ще даде разяснения във връзка с продажба на ЧЕЗ"}
{"url": "http://www.focus-news.net/news/2018/02/27/2493381/geolozhkiyat-ekip-na-balgarskata-antarkticheska-ekspeditsiya-izsledva-detaylno-skalnite-posledovatelnosti-na-nos-hana.html", "text": "Една от поставените задачи пред геоложкия екип, съставен от д-р Камен Бонев, д-р Стефан Велев и гл. ас. д-р Дочо Дочев, част от 26-та Българка антарктическа експедиция, беше нови и детайлни изследвания на скалните последователности, разкриващи се на нос Хана, съобщиха от Българския антарктически институт. Нос Хана се намира на 12.5 км по права линия от п-ов Хърд, на който се намира Българската антарктическа база „Св. Климент Охридски\". Най-бързият достъп до носа е по вода чрез моторна лодка „Зодиак\", като с помощта на командира на БАБ инж. Йордан Йорданов българските геолози достигнаха носа, и направиха бивачен лагер на брега.\r\nСкалните последователности на нос Хана основно се състоят от различни типове вулкански скали (базалтови и андезитобазалти лавовои потоци и вулкански брекчи), силове и редки седиментни скали (основно конгломерати и по рядко пясъчници и алевролити).\r\nДосегашните геоложки проучвания на носа са спорадични и повърхностни направени от британски и чилийски геолози. Вследствие на българските детайлни изследвания в най-северната част на свободната от сняг и лед територия попаднахме на богата фосилна флора и тънки въгленосни нива. Единствените до сега описани фосилни останки от листа са от чилийски геозлози (Leppe et al., 2007), като събраната от нас фосилна колекция е от ново ниво, което се описва за първи път, като е различно от това на чилийските ни колеги. Освен това за първи път се намират и събират проби от въглефицирани растителни останки от нос Хана.\r\nНамерените останки от фосилна флора са добре запазени в зелени от фино до среднозърнести тънкослоести пясъчници. Предполагаемата възраст на фосилоносното ниво е среден кониас-сантон (късна креда), което приблизително в абсолютно време отговаря на около 86 мил. год. Събраната фосилна флора основно се състои от останки на голосеменните растения, които са били доминиращи в края на късната креда. Рядко се срещат и листни отпечатъци от покритосеменни растения, които са се появили в средата на ранната креда, които тепърва набират скорост, за да бъдат днес доминиращи в растителния свят на планетата.\r\nСъбраната нова фосилна колекция от растителни останки от нос Хана, ще бъде изследвана в Музея по палеонтология и исторична геология към ГГФ на СУ „Св. Климент Охридски\". Чрез палеонтоложки методи ще бъде установен таксонмния състав на флората, което допълнително ще хвърли нова светлина върху растителните палеопровинции, които са изграждали облика на тогавашния супер континент Гондвана. Тези нови палеонтоложки данни доказват още веднъж, че преди милиони години днешната ледена Антарктика е била покрита с една вечнозелена растителна покривка, от която днес намираме само останки, запечатани в скалния летопис.", "date": "2018.02.27", "title": "Геоложкият екип на Българската антарктическа експедиция изследва детайлно скалните последователности на нос Хана"}
{"url": "http://www.focus-news.net/news/2018/02/27/2493383/veliko-tarnovo-s-okolo-10-minuti-zakasnenie-se-dvizhi-avtobus-nomer-2-ot-gradskiya-transport.html", "text": "С около 10 минути закъснение се движи автобус номер 2 във Велико Търново. Причината е влошената метеорологична обстановка в града и региона, предаде репортер на Радио „Фокус“ – Велико Търново. Не на време пътува и автобусът по линия номер 110, но при него закъснението е с около 3 - 5 минути. Основните пътни артерии в старата столица са заснежени, обработват се и се опесъчават, но движението се осъществява затруднено. Тротоарите и спирките в централната градска част са почистени. Сега служители на предприятието, заето с обработката им се насочват и към кварталите, където пешеходните зони все още са непроходими.\r\nОт Община Велико Търново припомнят, че съгласно Наредбата за опазване на околната среда собствениците, наемателите и ползвателите на жилищни и офис-сгради, на магазини и други търговски обекти са длъжни сами да изчистят снега от прилежащите си тротоарни площи. Община Велико Търново напомня на притежателите на автомобили да събират снега на купчини, а да не го хвърлят по улиците.\r\nЛуиза ТРАНЧЕВА", "date": "2018.02.27", "title": "Велико Търново: С около 10 минути закъснение се движи автобус номер 2 от градския транспорт"}
{"url": "http://www.focus-news.net/news/2018/02/27/2493374/razgrad-otmeneni-sa-uchebnite-zanyatiya-na-teritoriyata-na-obshtinata-zaradi-loshite-meteorologichni-usloviya.html", "text": "Със заповед на кмета на Община Разград д-р Валентин Василев се обявява ваканция за учащите на територията на общината за периода от днес до 28 февруари (включително). Това съобщиха от Общината. Това решение бе взето вчера след съгласуване с Щаба за изпълнение на общинския план за защита при бедствия в Разград. 27 и 28 февруари са неучебни и неприсъствени дни и за децата в детските градини, и за учениците в училищата на територията на община Разград. Мярката се налага заради здравето и сигурността на учениците поради метеорологичните условия. Към този момент няма основания за обявяване на бедствено положение.", "date": "2018.02.27", "title": "Разград: Отменени са учебните занятия на територията на общината заради лошите метеорологични условия"}
{"url": "http://www.focus-news.net/news/2018/02/27/2493363/stara-zagora-otmeneni-sa-uchebnite-zanyatiya-na-teritoriyata-na-obshtinata-zaradi-vloshenite-meteorologichni-usloviya.html", "text": "Кметът на Община Стара Загора Живко Тодоров обяви за неучебни дни 27 и 28 февруари за всички училища на територията на община Стара Загора. Това съобщиха от пресцентъра на Общината. Причината са влошените метеорологични условия.", "date": "2018.02.27", "title": "Стара Загора: Отменени са учебните занятия на територията на общината заради влошените метеорологични условия"}
{"url": "http://www.focus-news.net/news/2018/02/27/2493365/inzh-doncho-atanasov-api-dobrich-silistra-i-ruse-ostavat-nay-kritichnite-zoni-s-nay-tezhki-usloviya.html", "text": "Добрич, Силистра и Русе остават най-критичните зони с най-тежки условия. Това заяви председателят на УС на Агенция „Пътна инфраструктура” инж. Дончо Атанасов по време на брифинг във връзка с обилния снеговалеж и усложнената пътна обстановка в страната, предаде репортер на Агенция „Фокус”.„Остават много тежки условията в Добрич – днес ще работим главните направления да бъдат отворени. Големият проблем са силните ветрове и намалената видимост“, обясни инж. Атанасов.\r\n„Най-важното нещо и най-главната цел, която и министърът постави, а и аз на всички мои подчинени – е да няма бедстващи хора. И за щастие такива няма. Защото най-важно е да запазим живота и здравето на хората“, коментира още той.", "date": "2018.02.27", "title": "Инж. Дончо Атанасов, АПИ: Добрич, Силистра и Русе остават най-критичните зони с най-тежки условия"}
{"url": "http://www.focus-news.net/news/2018/02/27/2493387/kyustendil-vazstanoveno-e-i-dvizhenieto-po-pat-i-6-kyustendil-gkpp-gyueshevo.html", "text": "Възстановено е и движението по път I-6 Кюстендил - ГКПП \"Гюешево\". Това съобщиха от пресцентъра на Агенция \"Пътна инфраструктура\".", "date": "2018.02.27", "title": "Кюстендил: Възстановено е и движението по път I-6 Кюстендил - ГКПП \"Гюешево\""}
{"url": "http://www.focus-news.net/news/2018/02/27/2493384/regnum-sauditska-arabiya-smenya-voennoto-si-rakovodstvo-zaradi-neuspehite-v-yemen.html", "text": "Саудитска Арабия значително измени състава на министерството на отбраната си, назначавайки на ключовите постове нови лица, предава  Regnum.\r\nСменен е началник-генералният щаб на страната, а също така е приет документ сменящ голяма част от ръководството на министерството на отбраната. Експертите смятат, че причината за рокадите е неуспешната военна кампания в Йемен. \r\nАрхитект на саудитската намеса в Йемен е престолонаследника Мохамед бин Салман, който е и министър на отбраната на страната. Именно на него се приписват  измененията в работата на министерството. \r\nСаудитска Арабия се намеси в гражданската война в Йемен през 2015 г., което доведе до ескалация на насилието в страната и до многочислени цивилни жертви.  Виктор Турмаков", "date": "2018.02.27", "title": "Regnum: Саудитска Арабия сменя военното си ръководство заради неуспехите в Йемен"}
{"url": "http://www.focus-news.net/news/2018/02/27/2493389/gabrovo-prohodimi-pri-zimni-usloviya-sa-vsichki-patishta-v-oblastta.html", "text": "Проходими при зимни условия са пътищата в областта. Това съобщи за Радио „Фокус“ – Велико Търново дежурният в Областно пътно управление – Габрово.  Настилките навсякъде са заснежени, обработват се срещу заледявания и се опесъчават. Времето е облачно и на места все още превалява слаб сняг. Допълнително въведени ограничения и нови затворени участъци в региона няма. За изминалото денонощие не са подавани сигнали за закъсали автомобили и тежки инциденти. Затворен за товарни автомобили над 12 тона остава проходът Шипка. Там също вали сняг и настилката се обработва, но от ОПУ съветват водачите да карат внимателно и със съобразена скорост. За последните 24 часа 30 машини са почиствали пътищата в областта.\r\nЛуиза ТРАНЧЕВА", "date": "2018.02.27", "title": "Габрово: Проходими при зимни условия са всички пътища в областта"}
{"url": "http://www.focus-news.net/news/2018/02/27/2493371/blagoevgrad-otmeneni-sa-uchebnite-zanyatiya-na-teritoriyata-na-obshtina-petrich-zaradi-vloshenite-meteorologichni-usloviya.html", "text": "Днес ще бъде неучебен ден за училищата в община Петрич заради влошените метеорологични условия. Това съобщиха от пресцентъра на Община Петрич. Със заповед на кмета Димитър Бръчков се преустановяват учебните занятия за днес (27 февруари 2018 г.) на територията на общината. До обяд се очаква валежите в общината да продължат. Те ще са с по-малка интензивност, но въпреки това ще се натрупа нова снежна покривка.", "date": "2018.02.27", "title": "Благоевград: Отменени са учебните занятия на територията на община Петрич заради влошените метеорологични условия"}
{"url": "http://www.focus-news.net/news/2018/02/27/2493375/magyar-hirlap-ungariya-prizova-za-ostavkata-na-varhoven-komisar-na-oon-narekal-viktor-orban-rasist.html", "text": "Унгарският външен министър Петер Сиярто призова   върховният комисар на ООН за човешките права Зеид Раад ал Хусейн да подаде оставка. По време на своя реч в Женева комисарят публично обвини унгарския министър-председател Виктор Орбан в ксенофобия и расизъм, пише  Magyar Hirlap.\r\n„Не е приемливо от страната на служител от международна организация да отправя подобни отвратителни обвинения. Върховният комисар трябва да подаде оставка“, заяви Сиярто. „Трябва да защитим своите граници и ще положим всички усилия да изясним докрай нащата позиция в дебата в ООН относно миграцията“, допълни той.\r\nПо-рано Зеид Раад ал Хусеин в Женева коментира предишните думи на Орбан, че не иска Унгария да бъде „смесена и разнообразна“. „Ксенофобите и расистите в Европа захвърлят чувството на срам, като унгарския Виктор Орбан, който по-рано този месец заяви, че „не иска неговият цвят да бъде смесен с други“, заяви комисарят.  Виктор Турмаков", "date": "2018.02.27", "title": "Magyar Hirlap: Унгария призова за оставката на върховен комисар на ООН, нарекъл Виктор Орбан „расист“"}
{"url": "http://www.focus-news.net/news/2018/02/27/2493388/sliven-otpada-ogranichenieto-po-pat-i-6-gurkovo-sliven-za-vsichki-avtomobili.html", "text": "Отпада ограничението по път I-6 Гурково – Сливен за всички автомобили. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "Сливен: Отпада ограничението по път I-6 Гурково – Сливен за всички автомобили"}
{"url": "http://www.focus-news.net/news/2018/02/27/2493392/silistra-vsichki-patishta-v-oblastta-sa-zatvoreni-na-teren-sa-42-snegopochistvashti-mashini.html", "text": "Всички пътища в област Силистра са затворени. Това съобщи за Радио „Фокус“ - Шумен дежурният в Областно пътно управление. Продължава да вали сняг и да навява. Температурата на въздуха  е минус 10 градуса, вятърът е със скорост около 30 км/ч. На терен са 42 машини, основно за почистване и поддържане на пътищата първи и втори клас. Няма закъсали по пътищата в областта, няма бедстващи автомобили и хора. “Снощи линейки пътуваха до Тутракан, до Кайнарджа и до Калипетрово, продължаваме да полагаме усилия за пътищата първи и втори клас, в случай на нужда на автомобили със специално предназначение“, посочи дежурният.\r\nИвелина ИВАНОВА", "date": "2018.02.27", "title": "Силистра: Всички пътища в областта са затворени, на терен са 42 снегопочистващи машини"}
{"url": "http://www.focus-news.net/news/2018/02/27/2493390/pazardzhik-zatvoreni-za-avtomobili-nad-12-tona-sa-patishtata-belovo-yundola-velingrad-razlog-i-peshtera-batak-dospat.html", "text": "Проходими при зимни условия са пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са заснежени и хлъзгави, по високите и усойни места на Родопите и Средногорието – заледени, но обработени и опесъчени. Слаб сняг вали в целия регион. Затворен за товарни МПС над 12 тона с ремаркета и полуремаркета  е пътя Белово - Юндола.  Временно движението по пътя Разлог – Велинград е ограничено за МПС над 12 т поради снегопочистване, както и по направлението  Пещера – Батак – Доспат, за всички останали МПС са задължителни вериги. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.02.27", "title": "Пазарджик: Затворени за автомобили над 12 тона са пътищата Белово-Юндола, Велинград-Разлог и Пещера – Батак – Доспат"}
{"url": "http://www.focus-news.net/news/2018/02/27/2493391/kyustendil-vsichki-patishta-na-teritoriyata-na-oblastta-sa-prohodimi-pri-zimni-usloviya-patnite-nastilki-sa-zasnezheni-i-hlazgavi.html", "text": "Всички пътища на територията на областта са проходими при зимни условия, пътните настилки са заснежени и хлъзгави. Това съобщи за Радио „Фокус” – Кюстендил дежурният в Областно пътно управление – Кюстендил. Към този час на деня няма допълнително въведени ограничения за движението на моторни превозни средства. Около 50 машини почистват републиканската пътна мрежа. Работи се по пътищата първи, втори и трети клас.\r\nВенцеслав ИЛЧЕВ", "date": "2018.02.27", "title": "Кюстендил: Всички пътища на територията на областта са проходими при зимни условия, пътните настилки са заснежени и хлъзгави"}
{"url": "http://www.focus-news.net/news/2018/02/27/2493396/sofiya-s-okolo-25-30-minuti-e-zakasnyal-avtobus-dvizhesht-se-po-liniya-72-v-posoka-tsentar.html", "text": "С около 25-30 минути е закъснял автобус, движещ се по линия №72 в посока център. За това сигнализира читател на Агенция „Фокус“. По думите му не е нормално в час пик, когато хората бързат за работа да има толкова голямо закъснение и във виртуалните табла да има такива разлики. „Заради тези закъснения се натрупват хора по спирките и след това в автобуса става претъпкано. Не е нормално в такова време пътниците да мръзнат по спирките без да знаят реално кога ще дойде автобусът им. Дори да има такива закъснения е редно във виртуалните табла да изписва, че рейсът ще пристигне след половин час, за да може човек да измисли друга алтернатива, чрез която да се придвижи до работното си място. Друг е проблемът, че автобус 72 е единственият транспорт в квартала, в който живея“, разказа читателят.", "date": "2018.02.27", "title": "София: С около 25-30 минути е закъснял автобус, движещ се по линия №72 в посока център"}
{"url": "http://www.focus-news.net/news/2018/02/27/2493395/varna-bez-tok-sa-selata-novakovo-i-kumanovo-v-obshtina-aksakovo-zaradi-povredi-po-elektrorazpredelitelnata-mrezha-vsledstvie-na-vloshenite-meteorologichni-usloviya.html", "text": "Без ток са селата Новаково и Куманово в община Аксаково заради повреди по електроразпределителната мрежа вследствие на влошените метеорологични условия. Това съобщи за Радио „Фокус“ – Варна дежурният оперативен при Областна администрация – Варна. Все още за движение са затворени автомагистрала „Хемус“ и пътят Варна – Бургас, тъй като участъкът от Обзор до Старо Оряхово е затворен по искане на област Бургас. В общините Вълчи дол, Ветрино и Суворово всички пътища са затворени, работи се по тяхното почистване. Отворен е пътят Вълчи дол – Суворово. Във Варна автобусите по маршрут 31 имат проблеми с движението в района на кв. „Виница“. Заради навявания участъкът е труднопроходим и движението на автобусите е нарушено.\r\nМарияна ВАЛЕНТИНОВА", "date": "2018.02.27", "title": "Варна: Без ток са селата Новаково и Куманово в община Аксаково заради повреди по електроразпределителната мрежа вследствие на влошените метеорологични условия"}
{"url": "http://www.focus-news.net/news/2018/02/27/2493399/targovishte-zasnezheni-sa-patishtata-v-oblastta.html", "text": "Заснежени са пътищата в област Търговище. Това съобщи за Радио „Фокус“-Шумен дежурният в Областно пътно управление-Търговище. Движението се осъсществява при зимни условия. \r\nПо снегопочистването работят 62 машини. Температурата на въздуха е от минус 12 до минус 9 градуса. Вали слаб сняг. Въведено е ограничение за движение на автомобили над 12 тона по пътя Варна-София. Котленският проход остава затворен за товарни автомобили над 12 тона.\r\nИвелина ИВАНОВА", "date": "2018.02.27", "title": "Търговище: Заснежени са пътищата в областта"}
{"url": "http://www.focus-news.net/news/2018/02/27/2493393/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-sofiya-varna-v-rayona-na-selo-sheremetya.html", "text": "Затруднено е движението в участък от пътя София – Варна, в село Шереметя. В района на Превала са се ударили лек автомобил и ТИР, информира слушател на Радио „Фокус“ – Велико Търново. Катастрофата не е тежка, данни за пострадали няма, има материални щети. На мястото има полицейски екип, който регулира движението. Трафикът се пренасочва в свободната лента.\r\nОбстановката на територията на областта остава усложнена. Пътищата навсякъде са заснежени, обработват се и се опесъчават. Забраната за тежкотоварни автомобили над 12 тона в Прохода на Републиката и за пътя Велико Търново – Русе. Продължава и забраната за ТИР-ове в община Свищов.\r\nЛуиза ТРАНЧЕВА", "date": "2018.02.27", "title": "Велико Търново: В едната лента се осъществява движението в участък от пътя София – Варна, в района на село Шереметя"}
{"url": "http://www.focus-news.net/news/2018/02/27/2493394/shumen-obshtinskata-patnata-mrezha-e-prohodima-pri-zimni-usloviya-v-selo-velino-nyama-tok.html", "text": "Общинската пътната мрежа в Шумен е проходима при зимни условия. Това съобщиха от пресцентъра на Общината. Към момента няма информация за закъсали автомобили на територията на общината. Във всички села в община Шумен има ток и вода с изключение на село Велино, където единият от трафопостовете е извън строя и в момента се работи по отстраняване на повредата. По пътя от кв. „Дивдядово“ към с. Мараш е отворена само едната лента за движение. В момента роторен снегорин разширява прочистената зона на пътното платно там и от Общината призовават участниците в движението да бъдат внимателни и да не затрудняват работата на фирмите. Със снегопочистваща техника в момента се разширява и пътят от кв. „Мътница“ през Царев брод за село Велино. \r\nОт рано тази сутрин е започнало почистването и на вътрешните улици в селата от общината. Пътят по направлението Живково – Велино (община Хитрино) е затворен. От два часа тази нощ цялата налична техника на фирмите, които отговарят за зимното поддържане, работи по улиците в града. С намаляване на снеговалежа започва и обработката на пътните платна с химически материали. Общинската администрация създава организация за извозване на натрупаните на места големи количества сняг.", "date": "2018.02.27", "title": "Шумен: Общинската пътната мрежа е проходима при зимни условия, в село Велино няма ток"}
{"url": "http://www.focus-news.net/news/2018/02/27/2493403/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес, съобщиха от пресцентъра на дружеството. \r\nВъв връзка с подмяна на спирателен кран на ул. „Росен“, местност „Гърдова глава“ , се налага спиране на водоподаването от 10:00 до 20:00 часа на клиентите на „Софийска вода”, живеещи в района на:\r\nул. „Росен“, ул. „Ботко войвода“\r\nул. „Студен кладенец“ от ул. „Ботко войвода“ до ул. „Клек“\r\nул. „Панчарица“, ул. „Бойна слава“,  ул. „Клек“ , ул. „Юри Буков“, ул. „Манол Тодоров“, ул. „Булаир“\r\n При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Студен кладенец“ ъгъла с ул. „Булаир“.\r\nВъв връзка с изпълнение на инвестиционен проект за реконструкция на уличен водопровод на ул. „Земляне“ кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nул. „Орчо войвода“ от ул. „Босилек“ до ул. „Земляне“\r\nул. „Росна“ от ул. „Земляне“ до ул. „Росна“ №21А\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Босилек“ ъгъла с ул. „Орчо войвода“.\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на сградно водопроводно отклонение на ул. „Курията“, с. Панчарево, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. „Курията“\r\nул. „Вукова курия“ от ул. „Курията“ до ул. „Урвич“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вукова курия“ ъгъла с ул. „Курията“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.27", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/02/27/2493401/burgas-blagotvoritelen-martenski-bazar-zaedno-za-spetsialnite-detsa-shte-se-provede-v-su-sv-sv-kiril-i-metodiy.html", "text": "Благотворителен мартенски базар „Заедно за специалните деца“ ще се проведе днес в СУ „Св. св. Кирил и Методий“. Това съобщиха от пресцентъра на Община Бургас. Инициативата ще се състои от 09.00 до 14.00 часа и е организирана от Ученическия съвет на СУ „Св. св. Кирил и Методий“ – Бургас. Той ще е разположен на първия етаж в училището, тъй като утре се очаква лошо време. Базарът ще предложи мартеници, картички, бижута и други тематични декорации, изработени от възпитаници на СУ „Кирил и Методий“, както и от ученици със специални потребности.", "date": "2018.02.27", "title": "Бургас: Благотворителен мартенски базар „Заедно за специалните деца“ ще се проведе в СУ „Св. св. Кирил и Методий“"}
{"url": "http://www.focus-news.net/news/2018/02/27/2493386/pazardzhik-preustanoveni-sa-uchebnite-zanyatiya-za-chast-ot-uchilishtata-v-obshtina-velingrad-poradi-uslozhnenata-zimna-obstanovka.html", "text": "Преустановени са учебните занятия за част от училищата в община Велинград поради ниските температури и усложнената зимна обстановка, съобщи за Радио „Фокус“ – Пазарджик Бояна Кирилова, експерт в общинската администрация в курорта. Със заповед на кмета на община Велинград д-р Костадин Коев се отменят учебните занятия на 27 и 28 февруари в следните училища: СУ „Христо Смирненски“ с. Света Петка, ОУ „Христо Ботев“ с. Абланица,ОУ „Иван Вазов“ с.Пашови, ОУ„Васил Левски“ с. Грашево, ОУ “ Васил Левски“ с. Кръстава и ОУ „Д-р Петър Берон“ с. Биркова. „Промяната се налага и поради трудното придвижване на автобусите и учениците.  Учебните занятия ще бъдат възобновени на 1 март“, уточни Кирилова.\r\nАлбена ЖИЛЕКОВА", "date": "2018.02.27", "title": "Пазарджик: Преустановени са учебните занятия за част от училищата в община Велинград поради усложнената зимна обстановка"}
{"url": "http://www.focus-news.net/news/2018/02/27/2493397/burgas-zatvoren-za-dvizhenie-e-prohodat-slanchev-bryag-obzor.html", "text": "Затворен за движение е проходът Слънчев бряг - Обзор, съобщи за Радио „Фокус“ - Бургас дежурният в Областно пътно управление. Движението на тежкотоварни автомобили над 12 тона е забранено на Ришкия проход. Всички останали пътища в областта са отворени и проходими при зимни условия. Пътните настилки са опесъчени. 65 машини работят в момента за зимното почистване.\r\nВ Бургас продължава да вали сняг. Почистват се основно главните улици и булеварди. Водачите на МПС трябва да се движат с повишено внимание.\r\nМария РУСЕВА", "date": "2018.02.27", "title": "Бургас: Затворен за движение е проходът Слънчев бряг - Обзор"}
{"url": "http://www.focus-news.net/news/2018/02/27/2493404/pregled-na-osnovnite-temi-vav-velikotarnovskiya-pechat.html", "text": "„Горна Оряховица отново с най-мръсен въздух в страната”, е заглавие от първа страница на областния всекидневник „Янтра Днес”. Жителите на Горна Оряховица дишат най-мръсния въздух в страната, потвърждават данни на Националната система за контрол на качеството на атмосферния въздух. Градът е заринат от черен прах … Какво още показва тревожната статистика и предприети ли са мерки. \r\n„Глад за работна ръка в региона, питат бизнеса от какви кадри се нуждае“, е друга тема от днешното издание. Сериозен недостиг на работници и специалисти изпитва бизнесът във В. Търново и региона. Липсват кадри във всички икономически сфери. \r\n„До 45 см достигна снежната покривка, затвориха пътя Алеково – Козловец“, пише още вестникът. Пътят Алеково-Козловец е затворен за движение, като ограничението се очаква да бъде отменено днес, информираха от Областно пътно управление. Снежната покривка в Свищов достигна 45 см. \r\n„Спипаха крадци на медни отпадъци в Свищов“, е новина от криминалната хроника. На страниците на вестника ще откриете и интервю с актьора Башар Рахал, който заявява: „Липса на възпитание цари сред всички млади хора в България“. \r\n„Проблем! Снегорини и граждани си прехвърлят снега“, е заглавие от другия областен ежедневник - „Борба“. „Най-големият ни проблем е, че след като минем и изчистим улиците, хората хвърлят снега обратно на платното, вместо да го събират на камари…“. Това коментира шефът на снегопочистващата фирма Йордан Йорданов и за пореден път апелира гражданите да не събират снега на купчини. \r\n„Футболната школа на „Етър“ загърбена, 350 деца нямат нормален терен и екипировка“, е друга тема от вестника. Реномираната футболна школа на „Етър“ няма нито един нормален терен, а близо 350 деца, които се подготвят в нея, мъкнат с колички пясък и почва.   \r\n„Държавният регулатор застави мобилен оператор да прекрати договора си с отдавна починал от Никюп“, е друг акцент от всекидневника. 3 Комисията за регулиране на съобщенията се намеси по случая от великотърновското село Никюп, който бе представен в „Борба“, и застави мобилния оператор да прекрати договора си с отдавна починалия мъж, разказа кметът на селото Йорданка Атанасова. Друга статия от днешното издание разказва за млад татко, който „кани Лионел Меси на рожден ден на дъщеря си в старата столица“.", "date": "2018.02.27", "title": "Преглед на основните теми във великотърновския печат"}
{"url": "http://www.focus-news.net/news/2018/02/27/2493409/pss-loshi-sa-usloviyata-za-turizam-v-planinite-predvid-valezhite.html", "text": "Лоши са условията за туризъм в планините предвид валежите. Това съобщиха за Агенция „Фокус“ от Планинската спасителна служба (ПСС) при БЧК. Духа слаб до умерен вятър по билата с преминаваща мъгла. Времето е облачно. Сутрешните температури са от минус 5 до минус 10-11 градуса. Зимните курорти работят, съобразно метеорологичните условия. От ПСС препоръчват карането на ски да става само по пистите. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.27", "title": "ПСС: Лоши са условията за туризъм в планините предвид валежите"}
{"url": "http://www.focus-news.net/news/2018/02/27/2493408/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от  ГЕРБ в град Пловдив ще проведат приемни с граждани. Това съобщиха от пресцентъра на партията. Общинският съветник от  ГЕРБ в Общински съвет – Пловдив, Иван Вичков ще приема граждани днес от 16 до 18:00 часа в офиса на  ГЕРБ в район „Тракия”в блок 91. Иван Вичков е член на Постоянната комисия  „Здравеопазване и социални дейности”.\r\nНа 28 февруари 2018 г. приемни с граждани ще проведат следните общински от  ГЕРБ:\r\n- Радослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16:00 до 18:00 часа в офиса на  ГЕРБ в район „Южен” на ул. ”Академик Петър Динеков” №1А; \r\n- Георги Василев, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” №1А; \r\n- Д-р Аргир Аргиров, от 17:30  до 18:30 часа в офиса на  ГЕРБ в район „Южен” на ул. ”Академик Петър Динеков” №1А;\r\n- Ани Лафчиева, от 17:00 до 18:30 часа в офиса на  ГЕРБ в район „Източен” на ул. ”Коста Паница“ №5;\r\n- Емил Русинов, от 17:30 до 19:00 часа в офиса на  ГЕРБ в район „Източен” на ул. ”Коста Паница“ №5. \r\nНа 1 март 2018 г. общинските съветници от  ГЕРБ в Пловдив ще проведат приемни с гражданите, както следва:\r\n- Петър Попов, от 17:30  до 19:00 часа в офиса на  ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9;\r\n- Гошо Къчков, от 17:30  до 19:00 часа в офиса на  ГЕРБ в район „Северен” на бул. ”Марица” №91; \r\n- Пенчо Малинов, от 17:00  до 18:30 часа в офиса на  ГЕРБ в район „Източен” на ул. ”Коста Паница” №5;\r\n- Веселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2018.02.27", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/02/27/2493411/pregled-na-osnovnite-temi-vav-varnenskiya-pechat.html", "text": "„Обявиха дървена ваканция във Варна“, е заглавие от първа страница в днешния брой на варненския вестник „Черно море“. Учениците във Варна днес няма да учат. Във връзка с прогнозите за влошаване на метеорологичната обстановка и предупрежденията за опасно силен вятър, увеличаване на снеговалежите и снегонавяванията кметът Иван Портних издаде заповед, с която обявява 27 февруари за неучебен ден за училищата на територията на общината. \r\n„За няколко часа 12 души се потрошиха в снега“, допълва изданието. 12 души потърсиха помощта на Спешния център на МБАЛ „Света Анна“ във Варна заради травми след падания в снега през първите 4 часа на работния 26 февруари, съобщиха вчера от лечебното заведение. Основните наранявания са на китките, тазобедрените и лакътните стави, подбедрицата, раменната кост. \r\n„Закъсали автомобили затрудниха движението на автобусите“, четем още в броя. Във Варна ситуацията със снега вчера беше бързо взета под контрол, заяви за Медийна група „Черно море“ началникът на общинския отдел „Дейности по защита на населението“ Купен Пашов. Той добави, че заради вятъра е имало снегонавявания, но по основните пътни артерии се е разминало без големи натрупвания. В първия ден от седмицата интензивният трафик при- чини сериозни задръствания. \r\n„Експерти: Идеята непълнолетни да карат с придружител е неадекватна“, е друга тема в изданието. Идеята непълнолетни да шофират с временно свидетелство с придружител в продължение на 1 г. е неадекватна. Това коментира в сутрешния блок на тв „Черно море“ с водещ Иван Барбов рали мениджърът Владимир Гатев. Подобно нещо и сега съществува в нормативните документи. Младежи под 18 г. имат право да държат изпит и да вземат книжка за категория В1 за малолитражни автомобили и така да придобият необходимия опит. Нищо не налага да се предлага и коментира подобна идея. Това по-скоро е предложение, което отклонява вниманието от реалните проблеми по безопасността на движението, казва Гатев.", "date": "2018.02.27", "title": "Преглед на основните теми във варненския печат"}
{"url": "http://www.focus-news.net/news/2018/02/27/2493412/prof-mladen-grigorov-kardiolog-niskite-temperaturi-kriyat-nay-veche-riskove-za-horata-sas-sardechnosadovi-zabolyavaniya.html", "text": "Ниските температури крият най-вече рискове за хората със сърдечносъдови заболявания. Това каза в сутрешния блок „Добро утро, България“ на Радио „Фокус“ проф. Младен Григоров, завеждащ Клиниката по кардиология във II МБАЛ – София. По думите му опасността се дължи на свиването на кръвоносните съдове в организма, което е особено опасно за хората, страдащи вече от заболявания на сърдечно-съдовата система. „Основните рискове са опасност от инфаркт, тъй като се свиват кръвоносните съдове на сърцето, разбира се, при пациенти, които имат проблем като стенокардии. Друг риск е опасност от хипертонични кризи, понеже се увеличава съпротивлението срещу сърцето, от спазъма, който му причинява студът. Опасност от инсулт. Опасностите са най-вече и преди всички към сърдечно-съдовата система. Другите органи се пригаждат някак по-лесно и по-малко страдат“, обясни той. Проф. Младен Григоров препоръча на хората, преживели инфаркти, стенокардии или страдащи от хипертония, да са винаги топло облечени най-вече в зоните на краката, ръцете и главата.", "date": "2018.02.27", "title": "Проф. Младен Григоров, кардиолог: Ниските температури крият най-вече рискове за хората със сърдечносъдови заболявания"}
{"url": "http://www.focus-news.net/news/2018/02/27/2493398/deutsche-welle-rim-e-paraliziran-ot-parviya-snegovalezh-za-poslednite-godini.html", "text": "Сняг с дебелина от четири сантиметра  парализира италианската столица Рим, заставяйки властите да затворят училищата и да изпратят армията да чисти улиците. Колизеят, Римският форум и другите основни туристически атракции са затворени за посетители, предава  Deutsche Welle.\r\nВ италианската столица зимите са меки заради средиземноморския климат, но арктическата буря, преминаваща над по-голямата част от Европа докара толкова сняг, че училищата в града са затворени, а градският транспорт в хаос.\r\nСамо една писта е отворена на основното летище в Рим „Фиумичино“, докато второто „Чампино“ е затворено заради снега. \r\nПадналият четири сантиметра сняг е първият истински снеговалеж в града от февруари 2012 г. Очаква се застудяването от нула градуса в региона да продължи до сряда. Виктор Турмаков", "date": "2018.02.27", "title": "Deutsche Welle: Рим е парализиран от първия снеговалеж за последните години"}
{"url": "http://www.focus-news.net/news/2018/02/27/2493406/api-vazstanoveno-e-dvizhenieto-na-vsichki-avtomobili-po-avtomagistrala-hemus-v-uchastaka-shumen-varna.html", "text": "Възстановено е движението на всички автомобили по автомагистрала \"Хемус\" в участъка Шумен - Варна. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "АПИ: Възстановено е движението на всички автомобили по автомагистрала \"Хемус\" в участъка Шумен - Варна"}
{"url": "http://www.focus-news.net/news/2018/02/27/2493413/sofiya-regionalniyat-istoricheski-muzey-shte-predstavi-izlozhbata-v-svetlinata-na-osvobozhdenieto.html", "text": "Регионален исторически музей – София представя изложбата \"В светлината на Освобождението\", посветена на 140 години от Освобождението на България. Това съобщиха от пресцентъра на Столична община. Откриването е нднес в галерийното пространство на Триъгълната кула на Сердика (бул. \"Княгиня Мария Луиза\" 16) от 17.30 часа.\r\n\"В светлината на Освобождението\" е експозиция, описваща борбата на българите за самостоятелна държава. Изложбата се посвещава на 140 години от Освобождението на България от османско владичество като фокусът пада върху случващото се в София. \r\nПредставени са отделни етапи от борбата чрез движенията за самостоятелна българска църква и българско светско образование. Описана е дейността на софийския революционен комитет и пребиваването на Васил Левски в София, както и подвигът на софийските книжари. \r\nПаралелно се обръща внимание на дейността на европейските дипломати преди и по време на Освобождението на града на 4 януари 1878 г. \r\nИзползвани са разнообразни изразни средства за всеобхватно представяне на историческата картина. Могат да бъдат видяни оригинални документи, старопечатни книги, художествени творби, учебници от възрожденските библиотеки и лични вещи. Допълнително са представени архивни фотографии и мултимедийни филми. \r\nСред оригиналните експонати фигурират: статуетка на конна фигура с имп. Александър II (проект на Арнолдо Дзоки от паметника на Цар Освободител); сребърен патрондаш, принадлежал на Захари Зограф; сабя на Панайот Хитов; дивит (приспособление за съхранение на мастила и инструменти за писане от XIX в.) и др. \r\nВ съседната на изложбата зала, определена за ползване на мултимедийните продукти, има съпътстваща експозиция от ученически рисунки на тема „Освобождението на София и България“. \r\nПартньор на изложбата е Народно читалище \"Иван Денкоглу – 1867 г.\" гр. София. \r\nИзложбата \"В светлината на Освобождението\" е разположена в галерийното пространство на Триъгълната кула на Сердика (бул. \"Княгиня Мария Луиза\" 16) в периода 27 февруари – 15 април 2018 г.", "date": "2018.02.27", "title": "София: Регионалният исторически музей ще представи изложбата \"В светлината на Освобождението\""}
{"url": "http://www.focus-news.net/news/2018/02/27/2493410/new-europe-emanyuel-makron-prizova-redzhep-tayip-erdogan-da-uvazhava-suvereniteta-na-republika-kipar.html", "text": "Президентът на Франция Еманюел Макрон призова турския си колега Реджеп Тайип Ердоган страната му да уважава суверенитета на Кипър, пише  New Europe. \r\nПо-рано турски бойни кораби попречиха на кораби на италианска компания да провеждат изследване за петрол в икономическата на островната държава в Средиземно море. \r\nСъщевременно френският президент е категоричен, че наскоро приетата от Съвета за сигурност на ООН резолюция за примирието в Сирия трябва да се разпростира и в провинция Африн, където в момента турската армия провежда операция „Маслинова клонка“. Виктор Турмаков", "date": "2018.02.27", "title": "New Europe: Еманюел Макрон призова Реджеп Тайип Ердоган да уважава суверенитета на Република Кипър"}
{"url": "http://www.focus-news.net/news/2018/02/27/2493414/smolyan-obshtinskiyat-savet-shte-provede-svoe-zasedanie.html", "text": "Заседание на Общински съвет – Смолян ще се проведе днес от 14.00 часа в Сесийна зала на Община Смолян. Това съобщиха от пресцентъра на Община Смолян. В дневния ред са включени 53 докладни записки. 43 от тях са за определяне пасищата, мерите и ливадите от общинския поземлен фонд на Община Смолян, намиращи се в землищата на селата в общината за общо и индивидуално ползване на основание чл. 37и, ал. 3 от Закона за собствеността и ползването на земеделските земи. Сред останалите докладни са Приемане годишен план за ползването на дървесина от горски територии, собственост на Община Смолян през 2018 г., Разрешение за изработване на Подробен устройствен план – устройствена план – схема за обект: „Газификация на гр. Смолян”, Подобект: “Газоразпределителни мрежи и отклонения към абонати в квартал Райково, улица „Наталия“, гр. Смолян“, Средносрочна бюджетна прогноза на Община Смолян, за периода 2019 – 2021 г., на постъпленията от местни приходи и на разходите за местна дейност и други актуални въпроси за жителите на община Смолян.", "date": "2018.02.27", "title": "Смолян: Общинският съвет ще проведе свое заседание"}
{"url": "http://www.focus-news.net/news/2018/02/27/2493419/sport-kevin-andersan-se-klasira-na-osminafinala-na-tenis-turnira-v-akapulko.html", "text": "Южноафриканецът Кевин Андерсън победи с 6:4, 6:3 молдовеца Раду Албот в първи кръг от турнира в Акапулко.  Мачът продължи час и 28 минути.\r\nНа 1/8 финала Андерсън ще се изправи срещу победителя от мача между французина Адриан Манарино и литовеца Ричардас Беранкис. Виктор Турмаков", "date": "2018.02.27", "title": "Спорт: Кевин Андерсън се класира на осминафинала на тенис-турнира в Акапулко"}
{"url": "http://www.focus-news.net/news/2018/02/27/2493420/mrrb-blizo-414-mln-lv-shte-badat-investirani-v-izgrazhdaneto-na-kachestvena-infrastruktura-za-sotsialni-uslugi-za-vazrastni-hora-i-hora-s-uvrezhdaniya.html", "text": "Близо 41.4 млн. лв. ще бъдат инвестирани в изграждането на инфраструктура за социални услуги на лица с увреждания и възрастни хора. Това съобщиха от пресцентъра на Министерство на регионалното развитие и благоустройството. Средствата са предвидени по процедура „Подкрепа за деинституционализация на социалните услуги за възрастни и хора с увреждания“ по Оперативна програма „Региони в растеж“ 2014-2020, проект на насоки за кандидатстване по която бяха публикувани за обсъждане днес.\r\nПредвижда се процедурата по директно предоставяне на безвъзмездна финансова помощ по управляваната от Министерството на регионалното развитие и благоустройството програма да бъде обявена през месец март 2018 г.\r\nС определения ресурс в 29 общини (Варна, Велики Преслав, Велико Търново, Враца, Габрово, Горна Оряховица, Димитровград, Дряново, Казанлък, Кърджали, Кюстендил, Ловеч, Малко Търново, Нови пазар, Перник, Пловдив, Русе, Свищов, Своге, Силистра, Сливен, Смолян, София, Струмяни,Тополовград, Търговище, Хасково, Шумен и Ямбол) се предвижда да бъдат изградени или ремонтирани, обзаведени и оборудвани 6 дневни центъра за подкрепа на лица с различни форми на деменция и техните семейства. Ще бъдат изградени или ремонтирани и 68 центъра за грижа за хора с увреждания и възрастни хора, които ще бъдат в полза на лица с психични разстройства, лица с умствена изостаналост, лица с различни форми на деменция и възрастни хора в невъзможност за самообслужване.\r\nПроцесът по деинституционализация ще се изпълнява по интегриран и координиран начин между Оперативна програма „Развитие на човешките ресурси“ 2014-2020 и Оперативна програма „Региони в растеж“ 2014-2020 с цел осигуряване на допълняемост и свързаност на мерките. Меките мерки, свързани с новите услуги в новоизградената социална инфраструктура, ще бъдат финансирани по Оперативна програма „Развитие на човешките ресурси ” 2014-2020.\r\nПредложения и коментари по проекта на Насоки за кандидатстване могат да се изпращат в срок до 13.03.2018 г. (включително) по официален път или на електронна поща: oprd@mrrb.government.bg.\r\nПроектът на Насоки за кандидатстване е публикуван на интернет страницата на МРРБ, както и на официалната страница на ОПРР 2014-2020 - www.bgregio.eu в подменю \"Актуални процедури\" на меню \"Оперативна програма Региони в растеж 2014-2020\".", "date": "2018.02.27", "title": "МРРБ: Близо 41.4 млн. лв. ще бъдат инвестирани в изграждането на качествена инфраструктура за социални услуги за възрастни хора и хора с увреждания"}
{"url": "http://www.focus-news.net/news/2018/02/27/2493400/shumen-otmeneni-sa-uchebnite-zanyatiya-na-teritoriyata-na-obshtinata-zaradi-loshite-meteorologichni-usloviya.html", "text": "Със заповед на кмета Любомир Христов са отменени учебните занятия на територията на общината заради лошите метеорологични условия. Това съобщиха от пресцентъра на Общината. Промяната се налага във връзка с усложнената зимна обстановка в района, ниските температури, снегонавяванията и затрудненото придвижване на автобуси и ученици към учебните заведения. От Общината уточняват, че детските градини няма да бъдат затворени, а родителите сами решават дали да заведат детето си или не.", "date": "2018.02.27", "title": "Шумен: Отменени са учебните занятия на територията на общината заради лошите метеорологични условия"}
{"url": "http://www.focus-news.net/news/2018/02/27/2493418/blagoevgrad-kmetat-d-r-atanas-kambitov-razporedi-taksa-sinya-zona-da-otpadne-do-2-mart-poradi-niskite-temperaturi.html", "text": "Кметът на Благоевград д-р Атанас Камбитов разпореди такса „Синя зона“ в Благоевград да отпадне до 2 март, включително. Това съобщиха от пресцентъра на Общината. Причините са метеорологичните условия. Община Благоевград призовава водачите на МПС да се въздържат от паркиране на местата в частта „Синя зона\" към този момент, което ще улесни почистването на заледени участъци по улиците в града.\r\nСобствениците и водачите на автомобили, паркиращи извън периметъра на „Синя зона\", следва да паркират на определените за това места, без да пречат на техниката за снегопочистване.", "date": "2018.02.27", "title": "Благоевград: Кметът д-р Атанас Камбитов разпореди такса „Синя зона“ да отпадне до 2 март поради ниските температури"}
{"url": "http://www.focus-news.net/news/2018/02/27/2493407/silistra-27-i-28-fevruari-sa-neuchebni-dni-v-obshtinata.html", "text": "27 и 28 февруари са неучебни дни в община Силистра. Това съобщиха от Общината. Със заповед на кмета на Силистра поради усложнена метеорологична обстановка двата дни са неучебни за всички училища и центровете за подкрепа на личностното развитие на територията на общината.", "date": "2018.02.27", "title": "Силистра: 27 и 28 февруари са неучебни дни в общината"}
{"url": "http://www.focus-news.net/news/2018/02/27/2493421/gorskite-inspektori-ot-16-te-rdg-sa-izvarshili-3-400-proverki-za-edna-sedmitsa.html", "text": "Общо 3 400 проверки за спазване на разпоредбите на Закона за горите, Закона за лова и опазване на дивеча, Закона за рибарството и аквакултурите и други, са извършили през изминалата седмица служители от регионалните дирекции по горите (РДГ) в цялата страна. Това съобщиха от пресцентъра на Изпълнителна агенция по горите. Общо 191 акта са съставени за установени административни нарушения.\r\nНай-често срещаните нарушения на Закона за горите са транспортиране, придобиване, съхраняване и преработване на немаркирана дървесина и непридружена с превозен билет; нефункциониращи системи за видеонаблюдение в обекти, в които постъпва, преработва се или от които се експедира дървесина; транспортиране на дървесина с моторни превозни средства без монтирани  GPS устройства.\r\nСпряна е сечта в 6 обекта за добив на дървесина на територията на РДГ– Велико Търново, частна и държавна собственост.\r\n8 акта на лица, ловували с нередовни документи, са съставени за нарушения на Закона за лова и опазване на дивеча.\r\nПроверките на служителите от РДГ, ангажирани с контрол в горските територии, продължават. Провеждат се и съвместни проверки с инспектори от Изпълнителна агенция по рибарство и аквакултури.", "date": "2018.02.27", "title": "Горските инспектори от 16-те РДГ са извършили 3 400 проверки за една седмица"}
{"url": "http://www.focus-news.net/news/2018/02/27/2493424/pregled-na-osnovnite-temi-v-evropeyskiya-pechat-agentsiya-fokus.html", "text": "Президентът на Франция Еманюел Макрон призова турския си колега Реджеп Тайип Ердоган страната му да уважава суверенитета на Кипър, пише  New Europe. \r\nПо-рано турски бойни кораби попречиха на кораби на италианска компания да провеждат изследване за петрол в икономическата на островната държава в Средиземно море. \r\nСъщевременно френският президент е категоричен, че наскоро приетата от Съвета за сигурност на ООН резолюция за примирието в Сирия трябва да се разпростира и в провинция Африн, където в момента турската армия провежда операция „Маслинова клонка“.\r\n***\r\n Унгарският външен министър Петер Сиярто призова   върховният комисар на ООН за човешките права Зеид Раад ал Хусейн да подаде оставка. По време на своя реч в Женева комисарят публично обвини унгарския министър-председател Виктор Орбан в ксенофобия и расизъм, пише  Magyar Hirlap.\r\n„Не е приемливо от страната на служител от международна организация да отправя подобни отвратителни обвинения. Върховният комисар трябва да подаде оставка“, заяви Сиярто. „Трябва да защитим своите граници и ще положим всички усилия да изясним докрай нащата позиция в дебата в ООН относно миграцията“, допълни той.\r\nПо-рано Зеид Раад ал Хусеин в Женева коментира предишните думи на Орбан, че не иска Унгария да бъде „смесена и разнообразна“. „Ксенофобите и расистите в Европа захвърлят чувството на срам, като унгарския Виктор Орбан, който по-рано този месец заяви, че „не иска неговият цвят да бъде смесен с други“, заяви комисарят. \r\n***\r\nТурските медии критикуват остро петима холандски депутата от турски произход, наричайки ги предатели, след като парламентът на Холандия призна арменския геноцид. Те са получавали също така и заплахи през социалните медии, пише   Netherlands Times.\r\nМиналата седмица долната камара на холандския парламент гласува с преобладаващо мнозинство   за признаването на арменския геноцид. В събота сутринта турските медии откриха атака срещу петима холандски депутати от турски произход – Дилан Йесилгьоз (Народна партия за свобода и демокрация), Джем Лачин и Садет Карабулут (Социалистическа партия), както и Зини Йоздил и Невин Йозюток (Зелените). „Петимата турци, предали родината“, съобщава турският интернет сайт „Ен Сон Хабер“, публикувайки снимките на депутатите. Другите турски медии са публикували подобни материали. \r\nОт тогава депутатите се сблъскват с постоянни заплахи и обиди в социалните медии. „Доста неща идват към мен. Доста оригинални вербални обиди, но и заплахи. Ще докладвам най-ясните заплахи“, коментира Йоздил.  „Няма да мълча, аз съм холандски депутат и се гордея с това“, допълни той.\r\n„Това, че долната камара на холандския парламент признава арменския геноцид няма да има влияние върху холандската политика. Правителството ще продължи да говори за масовото убийство на арменци в Османската империя в годините на Първата световна война като „въпроса за арменския геноцид“, заяви външният министър на Сигрид Кааг. Правителството обаче ще изпрати представител на възпоменателните церемонии в арменската столица Ереван през април. \r\n***\r\nВицепредседателят на Европейската комисия Валдис Домбровскис заяви, че ЕК търси възможности да регулира търговията, извършвана с криптовалути. Той допълни, че Европа трябва да живее в настоящето, но и да обръща внимание на произтичащите рискове, пише   The Brussels Times.\r\nКриптовалутите, като известния биткойн стават все по-популярни сред инвеститорите и обикновения човек. Въпреки това употребата им в международната търговия крие рискове – стойността им не е гарантирана, което може да създаде спекулация. Също така е възможно да се използват по-лесно за пране на пари и други нелегални дейности. \r\nЕК в понеделник организира конференция, събирайки представители на сектора и експерти, за да обсъдят бъдещето на виртуалните валути. Домбровскис заяви, че те имат своите предимства и подчерта, че е важно Европа да приема иновациите, за да остане конкурентоспособна.\r\n„Въпреки това, рисковете не трябва да бъдат неглижирани. Европа представлява малка част от международния пазар за криптовалути. Трябва да работим със своите партньори от Г-20, за да защитим своите потребители“, допълни вицепредседателят на ЕК.\r\n***", "date": "2018.02.27", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2018/02/27/2493402/dobrich-otmeneni-sa-uchebnite-zanyatiya-na-teritoriyata-na-obshtinata-zaradi-loshite-meteorologichni-usloviya.html", "text": "Кметът Йордан Йорданов обяви днешния ден, както и 28 февруари за неучебни дни заради очакваното влошаване на метеорологичните условия. Това съобщиха от пресцентъра на Общината. В заповедта на кмета на Общината се посочва следното: \r\n\"Обявявам за неучебни за училищата на територията на Община град Добрич дните 27 февруари и 28 февруари 2018 г., включително поради очаквано влошаване на метеорологичните условия – силен вятър и застудяване според НИМХ и невъзможността отоплителните инсталации в училищата да постигнат необходимите температури за нормалното и безопасно пребиваване на учениците в тях.\r\nКонтрол по изпълнение на настоящата заповед възлагам на д-р Емилия Баева, Зам. Кмет “Хуманитарни дейности”. \r\nКопие от настоящата заповед да се връчи на директор на Дирекция „Хуманитарни дейности“ и директорите на училища на територията на Община град Добрич, както и да се оповести чрез средствата за масово осведомяване за сведение и изпълнение\".", "date": "2018.02.27", "title": "Добрич: Отменени са учебните занятия на територията на общината заради лошите метеорологични условия"}
{"url": "http://www.focus-news.net/news/2018/02/27/2493417/burgas-sinya-zona-v-grada-nyama-da-raboti-zaradi-snegovalezhite.html", "text": "Зимната обстановка в Бургас е усложнена, както в цялата страна, но като цяло транспортната инфраструктура в града е проходима. Това съобщиха от Община Бургас. Както винаги в такива случаи, приоритетно внимание се обръща на основните пътни артерии. Има натрупан сняг и върху по-малките улици, макар и не в огромно количество. Поради тази причина, за улеснение на гражданите и с цел превенция на потенциални пътнотранспортни произшествия, Община Бургас днес няма да събира такса за паркиране в „синя зона“.", "date": "2018.02.27", "title": "Бургас: „Синя зона“ в града няма да работи заради снеговалежите"}
{"url": "http://www.focus-news.net/news/2018/02/27/2493415/plovdiv-letishteto-v-grada-e-zatvoreno-zapochnalo-e-pochistvaneto-na-pistata.html", "text": "Летище \"Пловдив\" е затворено все още, започнало е почистването на пистата. Това съобщи за Радио „Фокус”-Пловдив дежурен в сектор „Полетна информация”. След два-три часа ще има яснота как ще продължи работа летището. Вчера са били отложени три полета заради метеорологичната обстановка, а пътниците, които е трябвало да излетят за Москва, са настанени на хотел в Пловдив. Причината за това е, че самолетът им не е дошъл до България, а е кацнал в Кишинев. Очаква се днес този полет да бъде осъществен, след като самолетът дойде от Кишинев в Пловдив, за да вземе пътниците за Москва.\r\nЦветана ТОНЧЕВА", "date": "2018.02.27", "title": "Пловдив: Летището в града е затворено, започнало е почистването на пистата"}
{"url": "http://www.focus-news.net/news/2018/02/27/2493428/predsedatelyat-na-narodnoto-sabranie-tsveta-karayancheva-opozitsiyata-postoyanno-tarsi-skandali-za-da-se-izmesti-fokusat-ot-predsedatelstvoto-koeto-e-uspeshno.html", "text": "Опозицията постоянно търси скандали, за да се измести фокусът председателството, което е успешно. Това каза председателят на Народното събрание Цвета Караянчева в интервю за предаването „Денят започва“ по БНТ. „БСП търси във всеки един момент да направи някаква сензация и тук виждам много интересната тенденция да се измества фокусът от това, което се случва с председателството – защото дали то ще бъде успешно или не, това ще бъде един огромен аргумент за добрата работа на мнозинството. И ако след 6 месеца отчетем, че то е било успешно, това ще бъде удар по опозицията. А то наистина е успешно. Миналата седмица бях в Брюксел и мога да кажа, че там България я приемат като равна с Германия, с Франция, за нея се говори с уважение и с респект и това няма как да се хареса на опозицията. Те няма как да кажат, че правителството се справя. Председателството върви, няма скандали, организацията е много добра. А опозицията търси непрекъснато да прави скандали, за да може и те да присъстват по някакъв начин в медиите“, каза Караянчева.\r\nТя коментира още, че няма драма около това, че Парламентът е с един зам.-председател по-малко. „Очакваме колегите от „БСП за България“, когато решат и ако решат, да номинират нов. Мисля, че оставката трябваше да се случи. Защото когато си в ръководството на Народното събрание, ти имаш ангажимент да бъдеш арбитър. Когато аз отсъствам, точно този зам.-председател ме замества. Това, което той изрази, е лично мнение и то е много притеснително. Декларацията, която е написана, не мисля, че той сам я е писал – такива декларации  се пишат от екип в съответната партия. Така че по-притеснителното е, че тази позиция на г-н Жаблянов е позицията на неговата партия БСП. Преди време, когато Станишев, Първанов, Миков бяха председатели, те се движеха в една социално-демократична посока, но сега като че ли забелязваме линия за обръщане гръб на европейските ценности. Не може г-н Жаблянов като зам.-председател да казва, че договорът с Македония е едно недоносче. А когато кажеш, че избиването на 20 хил. души е „необходимо правосъдие“ или нещо такова, това вече е много скандално. Получихме и много писма от репресирани и реакции на български граждани, които не одобряват това мнение. Председателят трябва да бъде арбитър на народните представители – повече равен отколкото пръв“, обясни Караянчева.", "date": "2018.02.27", "title": "Председателят на Народното събрание Цвета Караянчева: Опозицията постоянно търси скандали, за да се измести фокусът от Председателството, което е успешно"}
{"url": "http://www.focus-news.net/news/2018/02/27/2493425/pazardzhik-68-snegopochistvashti-mashini-razchistvat-glavnite-patishta-v-oblastta.html", "text": "Общо 68 снегопочистващи машини разчистват главните пътища на територията на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик.  В момента се почистват допълнително и пътищата в частта от Родопите в региона. По автомагистрала „Тракия“ настилката се обработва с химикали. Затворени за товарни МПС над 12 тона са планинските пътища Белово-Юндола, Пазарджик-Панагюрски колони, Велинград-Якоруда и Пещера-Батак-Доспат. Пътните настилки са заснежени, на места по високите и усойни части – и заледени. Няма сигнали за закъсали автомобили и затворени пътища.\r\nАлбена ЖИЛЕКОВА", "date": "2018.02.27", "title": "Пазарджик: 68 снегопочистващи машини разчистват главните пътища в областта"}
{"url": "http://www.focus-news.net/news/2018/02/27/2493422/smolyan-okolo-50-sm-e-snezhnata-pokrivka-v-oblastta-avtomobilite-tryabva-da-se-dvizhat-s-verigi-po-vsichki-patishta-v-regiona.html", "text": "Около 50 см е снежната покривка в област Смолян, автомобилите трябва да се движат с вериги по всички пътища в региона. Забранено е движението на товарни автомобили над 12 тона с ремаркета и полуремаркета. Това съобщи за Радио „Фокус“ – Смолян дежурният в Областно пътно управление – Смолян. Няма затворени пътища от републиканската пътна мрежа. Навсякъде в областта продължава да вали сняг. Цялата налична техника е на терен и всички пътища се почистват и опесъчават. През нощта не са получавани сигнали за инциденти по пътищата или закъсали автомобили. От Областно пътно управление – Смолян апелират към водачите да шофират с повишено внимание, с вериги и съобразена скорост, предвид усложнената метеорологична обстановка.\r\nПоради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян вали сняг, снежната покривка е около 40-45 см. Пътните настилки навсякъде в града са заснежени. Централните улици са почистени и опесъчени. Остава в сила заповедта на кмета Николай Мелемов общественият транспорт – автобуси и таксиметрови автомобили, да се движат задължително с вериги. Автомобилният трафик е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.27", "title": "Смолян: Около 50 см е снежната покривка в областта, автомобилите трябва да се движат с вериги по всички пътища в региона"}
{"url": "http://www.focus-news.net/news/2018/02/27/2493433/blagoevgrad-v-grada-beshe-predstaven-dokumentalen-film-posveten-na-np-rila-po-povod-26-godini-ot-obyavyavaneto-na-parka-za-zashtitena-teritoriya.html", "text": "С тържествена церемония в зала „22 септември“ в Благоевград завършиха „Дни на Национален парк Рила“, организирани по повод отбелязването на 26-годишнината от обявяването на парка за защитена територия. Това съобщиха от пресцентъра на Община Благоевград. Празничното събитие бе открито от Красимир Андонов, директор на Дирекция „Национален парк Рила“. Пред препълнена зала бе представен юбилейният филм „Национален парк Рила и зоната на вечните снегове“, отразяващ реалната контролно-охранителна и оперативна дейност, научните изследвания и мониторинга, както и интерпретативните и образователни екологични програми, които извършват служителите на Дирекция „Национален парк Рила“. По време на официалната церемония бе представена богата музикално-художествена програма, в изпълнения на творци от две поколения. Събитието завърши с  експозиция под надслов „Национален парк Рила - ретроспекция“. Изложбата показа богатата история на парка от създаването му до днес. Фото-изложбата показа дейността на парковата дирекция и представи защитената територия. В рамките на инициативата бе обявен и литературен конкурс „Национална награда за природозащита Мими Праматарова 2018“ на тема „Климатът се променя.  Променят ли се хората“. Той се организира за 12-та поредна година от Национален доверителен екофонд, Дирекция „Национален парк Рила“ и Фондация „Екологичен форум плюс”.\r\nПрез изминалата седмица над 800 деца, ученици, студенти, клубни форми, техните преподаватели, както и специалисти, посетители и гости се включиха активно в отбелязването на годишнината. \r\nДирекция „НП Рила”, Община Благоевград, Регионален исторически музей - Благоевград, РТВЦ -Благоевград, Регионално управление на образованието - Благоевград, Център за личностно и творческо развитие на децата на Благоевград (ЦЛТРДБ), проведоха поредица от събития, включващи образователни екологични програми, екозанимания, приключенски работилници, изложби, детска театрална постановка, мотивационна срещи,  дни на отворените врати.", "date": "2018.02.27", "title": "Благоевград: В града беше представен документален филм, посветен на НП „Рила“ по повод 26 години от обявяването на парка за защитена територия"}
{"url": "http://www.focus-news.net/news/2018/02/27/2493416/silistra-otmeneni-sa-uchebnite-zanyatiya-na-teritoriyata-na-obshtina-tutrakan-zaradi-loshite-meteorologichni-usloviya.html", "text": "Днес е неучебен ден в община Тутракан. Това съобщиха от Общината. Със заповед на кмета на Община Тутракан се преустановяват учебните занятия днес в учебните заведения на територията на цялата община поради влошаване на метеорологичните условия. Детските градини в Тутракан ще работят с дежурни групи.", "date": "2018.02.27", "title": "Силистра: Отменени са учебните занятия на територията на община Тутракан заради лошите метеорологични условия"}
{"url": "http://www.focus-news.net/news/2018/02/27/2493434/ombudsmanat-maya-manolova-kak-gubeshto-druzhestvo-kato-toplofikatsiya-sofiya-shte-pokriva-obshtinski-dalg-ot-67-mln-evro-za-zavoda-za-otpadatsi.html", "text": "Как губещо дружество като „Топлофикация София” ще покрива общински дълг от  67 млн. евро за завода за отпадъци. Този въпрос зададе омбудсманът Мая Манолова в писмо до кмета на София Йорданка Фандъкова, съобщиха от пресофиса на омбудсмана. Повод за написването му са сигнали на столичани, в които гражданите алармират Манолова, че се възпрепятства правото им на информация по предстоящото обсъждане на проекта „Изграждане на инсталация за комбинирано производство на енергия в София с оползотворяване на RDF отпадък“.\r\nОмбудсманът настоява Столична община да даде ясен отговор във връзка с финансирането на проекта и отражението му върху околната среда. Манолова е категорична, че би го подкрепила при обосновани и доказани ползи за столичани, ясни разчети за себестойността на производството и гаранции, че няма да доведе до оскъпяване цената на топлоенергията, включително и до замърсяване на околната среда.\r\n„Информацията, че се предвижда дългосрочният дълг - до 67 000 000 евро, да бъде изплащан с бъдещи приходи на „Топлофикация София“ ЕАД поражда много въпроси, на които Столична община е длъжна да даде ясен и конкретен отговор. Както всички знаем, от последния публикуван доклад на независимия одитор за това дружество – същото е на загуба /натрупаната загуба към 31 декември 2016 г. е в размер на 336 634 хиляди лева“, пише в писмото си Манолова.\r\nСпоред нея в становището на одитора е констатирана съществена несигурност, която би могла да породи значителни съмнения относно способността на дружеството да продължи като действащо предприятие. Манолова допълва още, че няма яснота как при такова финансово състояние енергийното предприятие ще изплаща дълга и как това ще се отрази на цената на топлинната енергия.", "date": "2018.02.27", "title": "Омбудсманът Мая Манолова: Как губещо дружество като „Топлофикация София” ще покрива общински дълг от 67 млн. евро за завода за отпадъци"}
{"url": "http://www.focus-news.net/news/2018/02/27/2493431/afp-humanitarnata-pauza-v-siriya-obyavena-ot-rusiya-vliza-v-sila.html", "text": "„Хуманитарната пауза“, обявена от Русия, като опит да се намали кръвопролитието в контролирания от сирийската опозиция анклав Източна Гута край Дамаск, е влязъл в сила в 9:00 часа местно време (съвпада с българското), предава  AFP.\r\nСпоред кореспондент на „Франс прес“, намиращ се в основния град на Източна Гута Дума през нощта е имало единствено спорадичен ракетен обстрел. Дневната „пауза“ обявена от Москва в понеделник, трябва да продължи до 14:00 часа местно време.  Виктор Турмаков", "date": "2018.02.27", "title": "AFP: „Хуманитарната пауза“ в Сирия, обявена от Русия, влиза в сила"}
{"url": "http://www.focus-news.net/news/2018/02/27/2493437/lachezar-pekov-tsgm-obshtestveniyat-transport-se-dvizhi-v-zimni-usloviya-srednoto-zakasnenie-e-mezhdu-10-i-13-minuti.html", "text": "Към момента общественият транспорт се движи в зимни условия. Това каза за Агенция „Фокус“ Лъчезар Пеков – ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ). „Всички трасета, където преминава общественият транспорт, са почистени. На места се получават заледявания, за които е поискана допълнителна обработка. Средното закъснение е между 10 и 13 минути на автотранспорта. За електротранспорта към момента максималното закъснение на някои от линиите е 10 минути. Всички линии се движат на интервал“, заяви Пеков. По думите му голяма част са си по разписание. „Имахме инцидент със замръзнали стрелки. Там е натрупано закъснение до 5-6 минути. Тролейбусният транспорт към момента се движи с около 10-12 минути закъснение“, каза още Лъчезар Пеков.\r\nЛюба АЛЕКСИЕВА", "date": "2018.02.27", "title": "Лъчезар Пеков, ЦГМ: Общественият транспорт се движи в зимни условия, средното закъснение е между 10 и 13 минути"}
{"url": "http://www.focus-news.net/news/2018/02/27/2493426/targovishte-otmeneni-sa-uchebnite-zanyatiya-na-teritoriyata-na-obshtinata-zaradi-loshite-meteorologichni-usloviya.html", "text": "Кметът на Община Търговище д-р Дарин Димитров обяви за неучебни 27 и 28 февруари за всички училища на територията на общината. Това съобщиха от пресцентъра на Община Търговище. Причината е обилният снеговалеж, силният вятър, придружен с навявания и очакваното понижаване на температурите. Занятията ще бъдат възобновени на 1 март.", "date": "2018.02.27", "title": "Търговище: Отменени са учебните занятия на територията на общината заради лошите метеорологични условия"}
{"url": "http://www.focus-news.net/news/2018/02/27/2493438/ruse-vazstanoveno-e-dvizhenieto-po-pat-i-5-ruse-byala-za-avtomobili-do-12-tona.html", "text": "Възстановено е движението по път I-5 Русе - Бяла за автомобили до 12 тона. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "Русе: Възстановено е движението по път I-5 Русе - Бяла за автомобили до 12 тона"}
{"url": "http://www.focus-news.net/news/2018/02/27/2493423/shumen-otmeneni-sa-uchebnite-zanyatiya-na-teritoriyata-na-obshtina-kaolinovo-zaradi-loshite-meteorologichni-usloviya.html", "text": "Със заповед на кмета на Община Каолиново днешния ден и 28 февруари ще бъдат неучебни дни. Това съобщиха от Общината. Във връзка с усложнената зимна обстановка, ниските температури и невъзможността за провеждане на нормален учебен процес в училищата и детските градини на територията на община Каолиново днес и утре ще бъда неучебни за всички училища на територията на общината, а за детските градини до 2 март.", "date": "2018.02.27", "title": "Шумен: Отменени са учебните занятия на територията на община Каолиново заради лошите метеорологични условия"}
{"url": "http://www.focus-news.net/news/2018/02/27/2493432/veliko-tarnovo-prohodimi-pri-zimni-usloviya-sa-glavnite-ulitsi-v-grada-pochistvaneto-prodalzhava.html", "text": "Проходими при зимни условия са главните улици във Велико Търново. Почистването и обработването на отсечките срещу заледявания продължава, предаде репортер на Радио „Фокус“ – Велико Търново. Трафикът към този час е интензивен. Движението в централната градска част се осъществява нормално, при усложнената обстановка. В кварталите също тече почистване на улиците, но там настилките са малко по-трудно проходими. \r\nВремето в града е облачно и превалява слаб сняг. Допълнително въведени ограничения и нови затворени участъци няма. Светофарите работят нормално. Служители на реда следят за правилното протичане на движението. Патрули има покрай по-големите училища и детски градини, както и на входовете и на изходите на града. Говорителят на Областна дирекция на МВР Марияна Христова призова водачите на автомобили да бъдат внимателни, да не тръгват на път с неподготвени за зимни условия коли и да се съобразяват с пътната и метеорологична обстановка.\r\nЛуиза ТРАНЧЕВА", "date": "2018.02.27", "title": "Велико Търново: Проходими при зимни условия са главните улици в града, почистването продължава"}
{"url": "http://www.focus-news.net/news/2018/02/27/2493429/dobrich-35-mashini-na-oblastno-patno-upravlenie-pochistvat-prioritetno-patishtata-v-oblastta.html", "text": "35 машини на Областно пътно управление почистват приоритетно пътищата в областта. Това съобщиха от ОДМВР - Добрич. Във с усложнената обстановка на територията на област Добрич на 26 февруари 2018 год. получила се в следствие на падналия снеговалеж, придружен с бурен вятър довел до образуването на снежни преспи на територията на цялата област Добрич, продължава да бъдат затворени основните пътни участъци от Републиканската пътна мрежа.\r\nКъм 09.00 часа на 27 февруари остава отворен единствено пътя град Добрич град Варна.\r\nПрез изминалото денонощие екипи на ОД МВР Добрич и РД ПБЗН Добрич са оказали съдействие както следва: \r\nПо получените сигнали са реагирало общо 11 екипа, включващи общо 32 пожарникаря и спасители и 11.бр. пожарна и спасителна техника.\r\n- Евакуирани  62  дущи ;\r\n- Спасени са 3 дущи.;\r\n- Изтеглени – 7 автомобила, от които 5 автомобила създаващи тапа на път от РПМ  Добрич – Карапелит.\r\nСлед извършена координация от ОЦ на РД ПБЗН Добрич с дежурните от общините и кметовете на населени места в общини Добричка, Ген. Тошево и Крушари допълнително бяха спасени 12 души.\r\nЗа спасените и евакуираните граждани  бе организирано настаняване в градовете Добрич и Каварна и селата Карапелит, Козлодуйци, Божурово, община Добричка  и с. Спасово, общ. Ген. Тошево. \r\n- Извадени са 2 румънски автомобила с 4 души в района на с. Езерец, общ. Шабла, който са пътували за Р. Румъния;\r\n- Изваден е автомобил с 4 души между селата Рогозина и Спасово, като същите са настанени в с. Спасово;\r\n- Изваден е автомобил с 3 души между с. Гешаново и с. Карапели, настанени в с. Карапелит;\r\n- Извадени 2 автомобила с 5 души между с. Победа и с. Методиево, с помощта на МТЛБ\r\n- Край с. Топола са извадени 3 автомобила с 6 души;\r\n- Между кв. Рилци и с. Малка Смолница, са спасени общо 80 души закъсали с над 35 автомобила;\r\n- В района на с. Козлодуйци е изваден автомобил с 4 души, настанени в селото;\r\n- В района на с. Одърци изваден автомобил с 3 души;\r\n- В района на с. Ваклино извадени 2 румънски автомобила с 7 души, ескортирани до Р. Румъния;\r\n- В района на с Топола 1 румънски автомобил с 4 души;\r\n- Около 07.15 часа тази сутрин екипи на РД ПБЗН - Добрич с помощта на МТЛБ и медицински екип са потеглили към с. Лозенец за оказване на помощ на родилка;\r\nКъм настоящия момент над 35 машини на ОПУ почистват приоритетно пътищата в областта.\r\nЗа овладяване и ликвидиране на създалата се обстановка са привлечени допълнително сили и средства от други РД ПБЗН Добрич, както следва:\r\n- От РД ПБЗН Варна – МТЛБ -  1 бр.\r\n- От РД ПБЗН В. Търново – Амфибия – 1 бр. (която към момента, все още не е пристигнала в РД ПБЗН Добрич.", "date": "2018.02.27", "title": "Добрич: 35 машини на Областно пътно управление почистват приоритетно пътищата в областта"}
{"url": "http://www.focus-news.net/news/2018/02/27/2493435/predsedatelyat-na-narodnoto-sabranie-tsveta-karayancheva-ne-sam-saglasna-s-ostavkata-na-temenuzhka-petkova.html", "text": "Не съм съгласна с оставката на Теменужка Петкова. Това каза председателят на Народното събрание Цвета Караянчева в интервю за предаването „Денят започва“ по БНТ. „Може би Теменужка Петкова иска да премахне всякакви съмнения за свое участие в тази сделка и така е решила. Аз не бих се съгласила с тази оставка. Много добър министър е. От 800 милиона лева в сектора загуба тя направи така че да има печалба“, каза Караянчева и уточни, че се очаква съветът на управляващата коалиция да се събере в сряда или четвъртък, за да обсъди номинацията за нов енергиен министър.\r\nКараянчева коментира и темата за поредното президентско вето. „Румен Радев постоянно се възползва от правото си на вето, което е негово право. Но когато е толкова често, то девалвира. Не може за всеки законопроект да се налага вето. Трябва да се разговаря и със съответната политическа сила, която е внесла определения закон, и с експертите, трябва и с тези на комисията в Народното събрание. Остава впечатление, че когато БСП са недоволни от някой закон и гласуват против, президентът налага вето. Не искам да си мисля такова нещо, но остава такова впечатление в публичното пространство“, коментира Караянчева.", "date": "2018.02.27", "title": "Председателят на Народното събрание Цвета Караянчева: Не съм съгласна с оставката на Теменужка Петкова"}
{"url": "http://www.focus-news.net/news/2018/02/27/2493442/protothema-gratskiyat-ministar-na-ikonomikata-podade-ostavka.html", "text": "Министърът на икономиката на Гърция Димитрис Пападимитрио подаде оставка предишната нощ, скоро след като съпругата му и министър на труда Рания Антонополу бе уволнена, пише  Protothema.\r\nСмята се, че така се поставя начало на промените в правителството, планирани от министър-председателя Алексис Ципрас и които първоначално се очакваше да се проведат в средата на месец февруари.  Развитието на събитията в Гърция и скандалът с фармацевтичната компания „Новартис“ промениха този график, отлагайки очакваните рокади. \r\nВ правителството на Гърция вече има две празни позиции, след като, освен Антонополу, и Костан Зурарис, заемащ поста заместник-министър на образованието, напусна поста си преди месец.  Виктор Турмаков", "date": "2018.02.27", "title": "Protothema: Гръцкият министър на икономиката подаде оставка"}
{"url": "http://www.focus-news.net/news/2018/02/27/2493441/varna-vazstanoveno-e-i-dvizhenieto-po-pat-iii-2072-dobrotich-valchi-dol-za-vsichki-avtomobili.html", "text": "Възстановено е и движението по път III-2072 Добротич - Вълчи дол за всички автомобили. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "Варна: Възстановено е и движението по път III-2072 Добротич - Вълчи дол за всички автомобили"}
{"url": "http://www.focus-news.net/news/2018/02/27/2493427/dobrich-otmeneni-sa-uchebnite-zanyatiya-na-teritoriyata-na-obshtina-kavarna-zaradi-loshite-meteorologichni-usloviya.html", "text": "Отменени са учебните занятия на територията на община Каварна заради лошите метеорологични условия. Това съобщиха от пресцентъра на Общината. Със Заповед на кмета на Община Каварна, поради усложнената метеорологична обстановка, се обявяват за неучебни дните 27, 28 февруари  и 1 март 2018 г. за всички училища на територията на общината .", "date": "2018.02.27", "title": "Добрич: Отменени са учебните занятия на територията на община Каварна заради лошите метеорологични условия"}
{"url": "http://www.focus-news.net/news/2018/02/27/2493446/blagoevgrad-83-godishen-mazh-e-stanal-zhertva-na-telefonna-izmama-sas-sumata-ot-6-000-lv.html", "text": "83-годишен мъж е станал жертва на телефонна измама със сумата от 6 000 лв. Това съобщиха от ОДМВР - Благоевград. Сигналът за измамата е получен в 1-во РУ - Благоевград. 83-годишният мъж от град Благоевград е съобщил, че за времето от 14.30 часа до 15.40 часа на 26 февруари 2018 г. чрез телефонно обаждане от мъж, който се представил за полицейски служител, му е поискана парична сума под предлог, че съдейства за залавяне на телефонни измамници. Потърпевшият е ощетен с около 6 000 лева. По случая е образувано досъдебно производство. Работата продължава.", "date": "2018.02.27", "title": "Благоевград: 83-годишен мъж е станал жертва на телефонна измама със сумата от 6 000 лв."}
{"url": "http://www.focus-news.net/news/2018/02/27/2493448/dobrich-fotodokumentalna-izlozhba-za-zhivota-i-deynostta-na-vasil-levski-e-predstavena-v-darzhavniya-kulturen-institut-kulturen-tsentar-dvoretsa-v-balchik.html", "text": "Фотодокументална изложба за живота и дейността на Васил Левски е представена в галерия „Тихото гнездо“ в Държавния културен институт - Културен център „Двореца“ в Балчик. Гостуващата изложба е на Национален музей „Васил Левски“ - Карлово. Това съобщи директорът му Дора Чаушева в предаването „Добро утро България“ на Радио „Фокус“. Според директора на музея представената изложба е изключително малка, но с уникално и много интересно съдържание на експозицията, в която е представено и знамето на Карловския революционен комитет. „В една такава изложба могат да бъдат само загатнати само от живота, от революционната дейност на Васил Левски. Това сме се опитали да направим. Една такава изложба може да бъде само провокация за едно по-нататъшно познание на Васил Левски. И ние се надяваме именно такава провокация да бъде тази нашата изложба“, каза Дора Чаушева. В експозицията са включени седем оригинални портрета на Апостола на свободата. Седем пъти той е заставал пред фотообектива. Единият път е когато е бил участник в Първата българска легия с красивата униформа на легист. Вторият път пред обектива Левски е застанал с дрехите, когато е бил в четата на Панайот Хитов. Там той е бил знаменосец, което означава вторият човек по важност и авторитет в четата след войводата. Третата снимка представя Левски, когато е бил в Белград във Втората българска легия. Два пъти той застава пред фотообектива. Единият път е документиран с неговия брат Христо, който също е бил в Белград по това време, както и се неговия по-сетнешен помощник в изграждането на вътрешно-революционната организация Христо Иванов Големият. Този портрет дълго време е бил неизвестен на науката и е се е знаел само в едно фотокопие. Но оказва се, че преди няколко години близки родственици на Левски, потомци на неговата сестра Яна и добри приятели на музея в Карлово, намират в семейните архиви снимката и подаряват оригинала ѝ на Националния музей в Карлово. Представена е и друга интересна снимка. Тя е групова, а Левски е седнал в средата на групата. Тя също е от периода на Втората българска легия в Белград. Последната снимка на Левски, включена в експозицията, е от 1872 година, посочи Дора Чаушева. Това е времето, когато в Букурещ се провежда Общото събрание на българския централен революционен комитет. По това време в столицата на Влашко се събират дейци от цяло Българско и от други градове извън България, където е имало революционни комитети. Целта е била създаването на обща организация с общ устав, с общ закон и единна програма за общи действия за освобождението на България от турско робство. Именно тази снимка попада в ръцете на турските власти, отбеляза Дора Чаушева, и след нейното разпространение по всички български земи е издирен Левски. Изложбата представя интересни снимки на близки на Апостола на свободата – на неговата майка, сестра, на неговия учител в Карлово Райно Попович. Публиката може да разгледа и църквата, където Васил Левски е пял, както и фотоси на някои от най-големите български възрожденски дейци. Изложбата  „Всичко, което съм сторил, сторих го за Отечеството”, може да бъде разгледана в галерия „Тихото гнездо“ на Държавен културен институт - Културен център „Двореца“ в Балчик до края ма месец март. \r\nЖулиета НИКОЛОВА", "date": "2018.02.27", "title": "Добрич: Фотодокументална изложба за живота и дейността на Васил Левски е представена в Държавния културен институт - Културен център „Двореца“ в Балчик"}
{"url": "http://www.focus-news.net/news/2018/02/27/2493445/sofiya-prichinata-za-smartta-na-vatmana-na-tramvay-18-e-belodrobna-emboliya.html", "text": "Причината за настъпилата смърт на ватмана на трамвай №18 е белодробна емболия. Това каза за Агенция „Фокус“ Лъчезар Пеков – ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ) във връзка с вчерашния инцидент, при който ватман на трамвай 18 почина по време на работа. Той уточни, че ватманът е на 45-годишна възраст. Агенция „Фокус“ припомня: Вчера движението на трамваите по линиите 3, 4 и 18 в района на обръщалото в кв. „Орландовци“ беше спряно заради инцидент с починал ватман. От Центъра за градска мобилност бяха осигурили автобуси за извозването на пътниците. \r\nЛюба АЛЕКСИЕВА", "date": "2018.02.27", "title": "София: Причината за смърттa на ватмана на трамвай №18 е белодробна емболия"}
{"url": "http://www.focus-news.net/news/2018/02/27/2493443/inzh-snezhana-kaneva-obshtina-sliven-raboti-se-po-napravlenieto-chukata-balgarka-dauli-rakovo-za-probivane-na-patya-tay-kato-ima-mnozhestvo-obrazuva-li-se-snegonavyavaniya-i-prespi.html", "text": "Работи се по направлението Чуката – Българка – Даули – Раково за пробиване на пътя, тъй като има множество образува ли се снегонавявания и преспи. Това каза в интервю за Радио \"Фокус\" инж. Снежана Кънева, началник на отдел „Сигурност и управление при кризи“ в Община Сливен.  Тя добави, че в планинските села има ток, но кметовете потвърждават, че на вход и изход е затруднено придвижването на автомобили. „Стоки от първа необходимост са осигурени навсякъде, като към момента няма информация за бедстващи хора. Има около 40 – 50 см снежна покривка в Балкана и около 4 - 5 см в равнината част. Усилена работа има на екипите по пътната мрежа, както и на екипите от електроразпределителното дружество, тъй като в района до село Горно Александрово нямаме ток още от вчерашния ден. В готовност са всички екипи да действат по отношение на паднали дървета или за пробиване на пътни участъци. Инж. Снежана Кънева каза още, че това са само част от мерките, които биха могли да бъдат подпомагани от гражданите на община Сливен.", "date": "2018.02.27", "title": "Инж. Снежана Кънева, Община Сливен: Работи се по направлението Чуката – Българка – Даули – Раково за пробиване на пътя, тъй като има множество образува ли се снегонавявания и преспи"}
{"url": "http://www.focus-news.net/news/2018/02/27/2493444/veliko-tarnovo-20-snegopochistvashti-mashini-sa-rabotili-v-grada-i-prez-noshtta.html", "text": "20 снегопочистващи машини са работили във Велико Търново и през нощта. Улиците са нормално проходими при зимни условия, а при температури от минус 7 градуса снеговалежът продължава вече близо денонощие. Очакванията са снежната покривка да достигне до 30 сантиметра, съобщиха от пресцентъра на Община Велико Търново.\r\nОще в 05.30 часа тази сутрин кметът Даниел Панов свика оперативен щаб, който да следи непрекъснато обстановката и да координира дейността на фирмите по зимна поддръжка. Даниел Панов също провери дейностите по снегопочистването в различни локации на града.\r\nНад 300 тона са инертните материали, разпръснати по улиците. Докато продължават валежите, приоритетът е поставен върху главните пътни артерии и маршрутите на градския транспорт. Автобусите продължават да се движат нормално. След края на снеговалежа техниката ще бъде насочена и по вътрешните квартални улици.\r\nБлизо 70 служители на ОП „Зелени системи“ са ангажирани с почистването на тротоари, стълбища и обществени пространства. Утре сутрин те ще излязат още в 5.30 часа.\r\n„Не тръгвайте на път без адекватно подготвени автомобили. Паркирайте така, че да не затруднявате снегопочистващите машини. При премахване на снега от автомобилите го събирайте на купчини“, обърна се Даниел Панов към жителите на Велико Търново.\r\nПътищата в общината са проходими при зимни условия. Няма населени места с ограничен достъп, с проблеми във водо- или енергоснабдяването.", "date": "2018.02.27", "title": "Велико Търново: 20 снегопочистващи машини са работили в града и през нощта"}
{"url": "http://www.focus-news.net/news/2018/02/27/2493450/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00. \r\nНикола ПЕТКОВ", "date": "2018.02.27", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/02/27/2493440/api-vazstanoveno-e-dvizhenieto-prez-prohod-tvardishki-za-avtomobili-do-10-tona.html", "text": "Възстановено е движението през проход Твърдишки за автомобили до 10 тона. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "АПИ: Възстановено е движението през проход Твърдишки за автомобили до 10 тона"}
{"url": "http://www.focus-news.net/news/2018/02/27/2493436/varna-v-8-obshtini-v-oblastta-uchebnite-zanyatiya-sa-prekrateni-zaradi-vloshenata-meteorologichna-obstanovka.html", "text": "Във Варна и още 7 общини в областта учебните занятия са прекратени заради влошената метеорологична обстановка. Това съобщиха за Радио „Фокус“ – Варна от Регионалното управление на образованието във Варна. Във връзка с прогнозите за влошаване на метеорологичната обстановка и предупреждения за опасно силен вятър, увеличаване на снеговалежите и снегонавяванията, кметът на Варна Иван Портних издаде заповед, с която обяви 27-ми февруари за неучебен ден за училищата на територията на община Варна. \r\nНа територията на община Аксаково са преустановени са учебните занятия в ОУ „Иван Вазов“ – Любен Каравелово, ОУ „Св. Кл. Охридски“ – Изворско, ОУ „Хр. Смирненски“ – Въглен, ОУ „Св. Кл. Охридски“ – с. Кичево. В община Белослав денят е неучебен за учениците от СУ „Св. Св. Кирил и Методий“ – Белослав. В община Бяла учениците са в дървена ваканция до 1 март, включително. В община Вълчи дол денят е неучебен за учениците от СУ „В. Левски“ – Вълчи дол, ПГЗГС – Стефан Караджа, ОбУ „В. Левски“ – Михалич, ОУ „Кл. Охридски“ – Стефан Караджа, ОбУ „Св. Иван Рилски“ – Червенци. В община Девня днешният ден е неучебен за учениците от  СУ „В. Левски“ в Девня и ОУ „Св. Св. Кирил и Методий“ – Девня. Всички училища на територията на община Долни чифлик са с преустановени учебни занятия до 1 март, включително. Със заповед на кмета на Община Суворово дните 27 и 28 февруари са обявени за неучебни в СУ „Н. Й. Вапцаров“ – Суворово, ОУ „Хр. Ботев“ – Чернево и ОУ „Хр. Ботев“ – Николаевка.\r\nМарияна ВАЛЕНТИНОВА", "date": "2018.02.27", "title": "Варна: В 8 общини в областта учебните занятия са прекратени заради влошената метеорологична обстановка"}
{"url": "http://www.focus-news.net/news/2018/02/27/2493456/lovech-v-grada-zapochvat-dnite-na-pravoslavnoto-kino-2018.html", "text": "По станала вече традиция и тази година по време на Великия пост в Ловеч се организират \"Дни на Православното кино\", предаде репортер на Агенция \"Фокус\". Единадесетото издание на инициативата ще бъде открито от Негово Високопреосвещенство Ловчанския митрополит Гавриил от 18.00 часа в параклиса на новата катедрала \"Св. св. Кирил и Методий\". Събитието ще се състои всеки вторник от втората до петата седмица на св. Четиридесетница.\r\nПрожекциите ще стартират с документалния филм \"Пътят на воина\", разказващ за изповедническия живот на един от съвременните образци на българското свещенство - о. Георги от село Жегларци. Автор е Георги Тодоров. Вход свободен. \r\nНикола ПЕТКОВ", "date": "2018.02.27", "title": "Ловеч: В града започват \"Дните на Православното кино 2018\""}
{"url": "http://www.focus-news.net/news/2018/02/27/2493453/vidin-ogranicheno-e-dvizhenieto-na-vsichki-avtomobili-po-pat-iii-1412-razklon-tserova-voda-do-razklona-za-selo-brankovtsi-v-dvete-posoki-poradi-snegonavyavane.html", "text": "Ограничено е движението на всички автомобили по път III-1412 разклон Церова вода до разклона за село Бранковци в двете посоки поради снегонавяване. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "Видин: Ограничено е движението на всички автомобили по път III-1412 разклон Церова вода до разклона за село Бранковци в двете посоки поради снегонавяване"}
{"url": "http://www.focus-news.net/news/2018/02/27/2493455/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Ремонт за близо 200 хиляди лева предстои да бъде извършен в детска градина „Чиполино“  в Свищов. Средствата са осигурени по проект „Красива България“, а повече за това как се е стигнало до отпускането им ще научите от кмета на Свищов Генчо Генчев и директора на детското заведение Боряна Цонова в минутите на предаването „Добре дошли в Свищов“ на Радио „Фокус“ – Велико Търново. \r\nИ още - по време на последното редовно заседание на Общински съвет (ОбС) – Свищов местните бе приета декларация в подкрепа на Стопанска академия „Димитър А. Ценов“. Какво наложи гласуването и какво е съдържанието на документа ще попитаме председателят на ОбС – Свищов д-р Кристиян Кирилов. В последните минути на днешното издание на предаването ще Ви представим и програма, която Община Свищов подготвя по случай Националния празник на България – 3-ти март. Какви изненади предстоят в крайдунавския град ще ни каже Росен Маринов, директор на Дирекция „Култура и културно наследство“ в Общината.\r\nБъдете в компанията на Радио „Фокус“! В Водещ на предаването днес е Луиза Транчева. Номерът за връзка със студиото е 0885 303 375.", "date": "2018.02.27", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/02/27/2493449/sopch-sled-vlizaneto-v-sila-na-obyavenoto-ot-rusiya-primirie-polozhenieto-v-iztochna-guta-e-spokoyno.html", "text": "По данни на базираната в Лондон „Сирийска обсерватория за правата на човека“ положението в контролирания от сирийската опозиция, намиращ се край Дамаск анклав Източна Гута  е спокойно, след като Русия обяви петчасово примирие в размирния регион, започващо от 9 часа сутринта местно време (съвпада с българското), предава  Reuters.\r\n„Обсерваторията“ съобщи, че е положението е спокойно в контролирания от опозицията анклав с изключение на кратък обстрел по град Дума малко преди началото на примирието.  Виктор Турмаков", "date": "2018.02.27", "title": "СОПЧ: След влизането в сила на обявеното от Русия примирие, положението в Източна Гута е спокойно"}
{"url": "http://www.focus-news.net/news/2018/02/27/2493439/veliko-tarnovo-neuchebni-sa-dnite-27-mi-i-28-mi-fevruari-za-obshtinite-svishtov-i-pavlikeni.html", "text": "Неучебни са дните 27-ми и 28-ми февруари за общините Свищов и Павликени. Това потвърдиха за Радио „Фокус“ – Велико Търново от Областна администрация Велико Търново. Причината е влошената зимна обстановка. Тя наложи преустановяване на учебните занятия във всички училища в двете общини. Освен това на територията на община Сухиндол от училище са освободени всички пътуващи ученици.\r\nОт вчера областният управител проф. д-р Любомира Попова е в постоянна връзка с колегите си от съседните области, както и с Областно пътно управление, ОДМВР, РДПБЗН и БЧК.\r\nНадежда КРЪСТЕВА", "date": "2018.02.27", "title": "Велико Търново: Неучебни са дните 27-ми и 28-ми февруари за общините Свищов и Павликени"}
{"url": "http://www.focus-news.net/news/2018/02/27/2493457/kurir-makedoniya-prodalzhava-dialogat-mezhdu-belgrad-i-prishtina.html", "text": "В Брюксел продължава диалогът между Белград и Прищина на техническо ниво, на който, както съобщи прессекретарят на Европейската комисия Мая Коциянчич, ще стане дума за споразуменията за Общността на сръбските общини, енергетиката и моста в Косовска Митровица, предава македонската медия  “Курир“.\r\nПрез първия ден главните преговарящи Марко Джурич и Авни Афети обсъдиха изпълнението на споразуменията в областта на свободното движение, правосъдието и съвместното управление на граничните пунктове.\r\n„И двете страни потвърдиха готовността си да възобновят преговорите по различните теми в рамките на няколко седмици“, заяви Коциянич в писмена декларация след първия ден.\r\nТя оцени, че по време първия ден от продължаването на диалога между Белград и Прищина на техническо ниво атмосфера е била сърдечна и конструктивна. Виктор Турмаков", "date": "2018.02.27", "title": "„Курир“ (Македония) : Продължава диалогът между Белград и Прищина"}
{"url": "http://www.focus-news.net/news/2018/02/27/2493458/silistra-chastichno-bedstveno-polozhenie-e-obyaveno-v-obshtina-glavinitsa.html", "text": "Частично бедствено положение е обявено в община Главиница. Това съобщи за Радио „Фокус“-Шумен заместник- кметът Данка Милчева. Обстановката е тежка поради снеговалежа и силния вятър, който образува навявания. Затворени са пътищата в направленията Главиница-Сокол-Зафирово-Долно Ряхово-Малък Преславец и Главиница-Сокол-Суходол-Бащино. Частичното бедствено положение ще бъде отменено при спиране на навяванията и след разчистване на пътищата. \r\nНяма бедстващи хора. Днес и утре училищата няма да работят. За детската градина в Главиница ще се сформира една смесена група. Ток и вода има във всички населени места.\r\nИвелина ИВАНОВА", "date": "2018.02.27", "title": "Силистра: Частично бедствено положение е обявено в община Главиница"}
{"url": "http://www.focus-news.net/news/2018/02/27/2493461/montana-14-godishna-peshehodka-e-blasnata-ot-lek-avtomobil-na-bul-treti-mart.html", "text": "14-годишна пешеходка е блъсната от лек автомобил на бул. \"Трети март\". Това съобщиха от ОДМВР - Монтана. На 26 февруари 2018 г. около 15.30 часа на бул. \"Трети март\" в Монтана, с посока на движение от ул. \"Св. Климент Охридски\" към бул. \"Парта\", лице с инициали А.Г. (на 37 г.) от Берковица при управление на лекия си автомобил \"Нисан Алмера\" с монтанска регистрация се движи с несъобразена скорост със състоянието на пътната настилка – заснеженост и не успява да спре пред дом №118, при което блъска неправилно пресичащия платното за движение от дясната му страна 14-годишна пешеходка от областния град. Проба с техническо средство е установено, че водачът не е употребил алкохол. Пострадалата е транспортирана в ЦСМП при МБАЛ - Монтана, като впоследствие е настанена в МБАЛ с данни за загуба на съзнание и счупени лицеви кости и кости на носа. Няма опасност за живота ѝ. По случая е образувано досъдебно производство в РУ - Монтана.", "date": "2018.02.27", "title": "Монтана: 14-годишна пешеходка е блъсната от лек автомобил на бул. \"Трети март\""}
{"url": "http://www.focus-news.net/news/2018/02/27/2493460/vratsa-do-70-sm-dostiga-snezhnata-pokrivka-v-obshtinata-nyama-naseleni-mesta-bez-el-zahranvane-i-vodosnabdyavane.html", "text": "От 40 см до 70 см достига снежната покривка в община Враца. Това съобщиха от пресцентъра на Общината. Най-много сняг е навалял в село Върбица, Паволче и Челопек. Националният институт по метеорология и хидрология към БАН обяви жълт код за ниски температури за община Враца, като в Северозападна България се очаква през деня те да са между  минус 12° и минус 5°.\r\nПродължава да е усложнена зимната обстановка на територията на община Враца. Пътните артерии са проходими при зимни условия, почистват се от снега и се обработват. Няма населени места без ел. захранване и водоснабдяване.\r\nОбщо 16 снегорини и трактори са обработвали улиците в град Враца. Снегопочистването се извършва на смени, без прекъсване на работата, като само за изминалата нощ пътната мрежа, по която се осъществява градският транспорт е обработена 4 пъти.  В почистването на трасетата са се включили и трактори на строителни фирми. За осоляване на пътните артерии са разпръснати 120 тона сол. Над 70 служители на общинско предприятие „БКС - Враца“ извършват почистване на терените около спирките на градския транспорт и тротоарните ивици. В обработването на пешеходните зони се използват 4 роторни машини и трактор. Днес, в ръчното снегопочистване на града ще се включат и лица лишени от свобода.", "date": "2018.02.27", "title": "Враца: До 70 см достига снежната покривка в общината, няма населени места без ел. захранване и водоснабдяване"}
{"url": "http://www.focus-news.net/news/2018/02/27/2493463/pernik-patnata-infrastruktura-e-prohodima-pri-tezhki-zimni-usloviya-nyama-zatvoreni-patishta.html", "text": "Снеговалежите на територията на област Перник продължават. Това съобщиха от пресцентъра на Областна администрация - Перник. Пътната инфраструктура продължава да бъда проходима при тежки зимни условия. От Областно пътно управление - Перник съобщиха за премахната забрана за движение на тежкотоварни автомобили по автомагистрала „Люлин”, което важеше през цялата нощ. Водачите на големите превозни средства оказаха съдействие и удължиха времетраенето на своите курсове, съобразявайки се с ограничението.\r\nНяма затворени пътища. Пътят Перник - София през Владая е обработен на територията и на двете области. Снегопочистващите машини са на терен и в готовност за работа.\r\nДвижението по направление София - Благоевград също е свободно и без забрани. \r\nПо данни на ОПУ – Перник основните пътни направления са почистени и обработени. Проходими са при тежки зимни условия. На територията на цялата област се извършват постоянни действия по почистването на пътищата и осигуряването на нормално движение за зимния период.\r\nПътят Перник-Брезник, в участъка между селата Мещица и Вискяр е обработван през цялата нощ, заради силни навявания. В момента е проходим при тежки зимни условия. Предстои през деня пътното платно да бъде разширено, за да бъде осигурено по-лесното и безпрепятствено преминаване на МПС-та в участъка.\r\nПътят Брезник-Трън е обработен. Дежурните екипи продължават работа по почистването на третокласните пътища, свързващи множеството села в пограничната община.\r\nНяма постъпили сигнали от кметове на населени места за проблемни участъци, бедстващи хора и аварирали автомобили. По данни на ЧЕЗ и „ВиК” ООД – Перник не е сигнализирано и за прекъсване на електрозахранване и водоснабдяване в областта.", "date": "2018.02.27", "title": "Перник: Пътната инфраструктура е проходима при тежки зимни условия, няма затворени пътища"}
{"url": "http://www.focus-news.net/news/2018/02/27/2493465/cyprus-mail-tyaloto-na-zaginala-v-kipar-balgarka-shte-bade-povtorno-izsledvano-zaradi-podozreniya-che-e-zaginala-sled-napadenie-na-kuche.html", "text": "Тялото на Петрана Милкова, 46-годишна българска гражданка, починала в кипърския град Пафос преди  седмица, ще бъде изследвано отново, този път от ветеринар, след като нови улики сочат, че фаталните наранявания, които е понесла, са причинени от кучешки ухапвания, пише  Cyprus Mail.\r\nЖената, която бе открита в поле тежко ранена миналата седмица, почина по-късно от раните си в болница без да успее да разкаже случилото се с нея. Според аутопсията, тя е починала от кръвозагуба в резултат от множество наранявания. \r\nПървоначално полицията смята, че нараняванията са причинени от селскостопанско оборудване и е разпитала фермерите в района. Въпреки това в понеделник започва да се разглежда и версията, че тя е загинала заради нападение на кучета. \r\nМилкова пристига в Пафос четири дни преди смъртта си заедно със партньора си, 46-годишният българин Иван Иванов. И двамата са търсили работа. Виктор Турмаков", "date": "2018.02.27", "title": "Cyprus Mail: Тялото на загинала в Кипър българка ще бъде повторно изследвано заради подозрения, че е загинала след нападение на куче"}
{"url": "http://www.focus-news.net/news/2018/02/27/2493451/plovdiv-apelativniyat-sad-shte-zasedava-po-deloto-sreshtu-ahmed-musa.html", "text": "Апелативният съд ще гледа за втори път делото срещу Ахмед Муса, след като Върховният касационен съд отмени присъдата на Пловдивския апелативен съд и го върна за ново разглеждане от друг съдебен състав. Това съобщиха за Радио „Фокус“-Пловдив от Съдебната палата. По повдигнатите спрямо подсъдимия Ахмед Муса обвинения по чл.108 ал.1 НК, чл. 109 ал.2 НК, 164 ал.1 НК, при първото разглеждане на делото Апелативният съд му наложи общо наказание две години лишаване от свобода.\r\nПо повдигнатото обвинение по чл.109 НК неговите съучастници в деянието бяха освободени от наказателна отговорност и им беше наложено административно наказание по реда на чл.78а НК.\r\nС отменителното решение на ВКС делото беше върнато за ново разглеждане в тези части.\r\nВ първото заседание по делото съдът назначи съдебно-техническа, както и комплексна тюркологична, арабистка и теологическа експертиза.\r\nДелото е насрочено за 10.00 часа в 1 зала на Апелативния съд. То ще продължи и утре – 28 февруари.", "date": "2018.02.27", "title": "Пловдив: Апелативният съд ще заседава по делото срещу Ахмед Муса"}
{"url": "http://www.focus-news.net/news/2018/02/27/2493452/pazardzhik-dvizhenieto-se-izvarshva-v-edna-lenta-pri-km-88-ot-avtomagistrala-trakiya-v-posoka-sofiya-poradi-izteglyane-na-avariral-tir.html", "text": "Движението се извършва в една лента при км 88 от автомагистрала \"Тракия\", в посока София, поради изтегляне на аварирал ТИР. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "Пазарджик: Движението се извършва в една лента при км 88 от автомагистрала \"Тракия\", в посока София, поради изтегляне на аварирал ТИР"}
{"url": "http://www.focus-news.net/news/2018/02/27/2493468/sofiya-v-sgradata-na-napravlenie-arhitektura-i-gradoustroystvo-shte-se-provede-preskonferentsiya-vav-vrazka-s-davaneto-na-statut-na-kulturna-tsennost-na-vazhni-obekti-v-stolitsata.html", "text": "От 12.00 часа днес заместник-кметът на София доц. д-р Тодор Чобанов и главният архитект арх. Здравко Здравков ще представят предложенията на Столична община за даване на статут на културна ценност на важни обекти и връщането на статут за обекти, на които той е бил отнет. Това съобщиха от пресцентъра на Столична община. На събитието е поканен и министъра на културата Боил Банов. Пресконференцията ще се проведе в сградата на Направление „Архитектура и градоустройство“ на ул. “Сердика“ 5, зала на ет.3 от 12.00 часа.", "date": "2018.02.27", "title": "София: В сградата на Направление „Архитектура и градоустройство“ ще се проведе пресконференция във връзка с даването на статут на културна ценност на важни обекти в столицата"}
{"url": "http://www.focus-news.net/news/2018/02/27/2493464/silistra-zatvoreni-za-dvizhenie-sa-patishtata-za-dobrich-i-ruse-v-tezi-napravleniya-raboti-po-edin-rotoren-snegorin.html", "text": "Областният управител Ивелин Статев е свикал членовете на Областен кризисен щаб, за да бъде обсъдена актуалната обстановка в региона. Това съобщиха от пресцентъра на Областна администрация Силистра. В община Главиница е обявено частично бедствено положение заради селата Долно Ряхово, Косара, Бащино и Суходол, на места - натрупан сняг от половин метър, на други – навявания. Затворени за движение са пътищата от Силистра за Добрич и от Силистра за Русе, в тези направления работи по един роторен снегорин. Общо в областта са в действие 42 машини. Проходимост при тежки зимни условия, но с възможност за линейки и коли за снабдяване има от Силистра за Шумен. В това направление се увеличават снеговалежът, както и скоростта на вятъра. Двама души от закъсалите снощи 4-ма са останали в пункта в кметството в село Стефан Караджа. Електричество сутринта не имало в Бабук и Ламбриново, както и в половината град Алфатар", "date": "2018.02.27", "title": "Силистра: Затворени за движение са пътищата за Добрич и Русе, в тези направления работи по един роторен снегорин"}
{"url": "http://www.focus-news.net/news/2018/02/27/2493469/burgas-38-to-zasedanie-na-obshtinskiya-savet-shte-bade-dostapno-za-hora-s-uvreden-sluh.html", "text": "Днешното 38-то заседание на Общински съвет Бургас ще бъде достъпно за хора с увреден слух, тъй като ще бъде осигурен видео жестов превод. Това съобщиха от пресцентъра на Община Бургас.\r\nЗаедно със звука и картината, които се излъчват в реално време на страницата на местния парламент, в реално време  тече сигнал, позволяващ на хората с увреден слух да следят в реално време всичко, което се случва в заседателната зала.\r\nПодобна услуга се предоставя за първи път в нашата страна. Тя е в резултат от успешното сътрудничество между местната власт и инновативните млади хора в България. Това е прекрасен пример как високоскоростен интернет и високите технологии могат да работят в полза на хората с увреждания.\r\nДосега видео жестов превод се осигуряваше персонално чрез използване на предварително закупен за целта таблет и заплатена абонаментна такса.  За да достигне до максимално много потребители , сега сигналът ще бъде достъпен през сайта на общинския съвет. Тъй като заседанията продължават по- дълго от обикновен разговор, преводът ще се извършва от двама преводачи. Те ще се сменят на всеки 20 минути, спазвайки стриктно Кодекса на жестовите преводачи.\r\nЧрез осигуряване на жестово покритие на публични събития в реално време се цели подобряване на достъпа на хора с увреждания до обществена информация. Така ще се стимулира участието на общността в обществения живот и ще се повиши информираността на обществото за ролята на жестовия език и важността му за пълноценния живот на хората  с увреден  слух.\r\nСлед края на заседанието ще бъде направен анализ на нагласите на целевата група към предоставянето на подобна услуга. Ще бъде оценена и техническата страна, за да бъдат отстранени евентуални  пречки за правилното й функциониране\r\nТакава услуга би била много подходяща при провеждане на различни  форуми и срещи. Възможността да се извършва жестов превод на английски език е предпоставка за използването й не само за местни, но и при международни събития.\r\nПредстои изпробването и на трансскрипция на публично събитие в реално време.", "date": "2018.02.27", "title": "Бургас: 38-то заседание на Общинския съвет ще бъде достъпно за хора с увреден слух"}
{"url": "http://www.focus-news.net/news/2018/02/27/2493466/snegat-i-niskite-temperaturi-prodalzhavat-da-sazdavat-problemi-obzor.html", "text": "В 27 области в страната е обявен жълт код за ниски температури. Във всички области на страната, без Благоевград, максималните температури ще бъдат отрицателни. Очаква се максималните температури да бъдат от минус 7 до минус 2 градуса. Частично бедствено положение е обявено в община Главиница. Обстановката е тежка поради снеговалежа и силния вятър, който образува навявания. Затворени са пътищата в направленията Главиница-Сокол-Зафирово-Долно Ряхово-Малък Преславец и Главиница-Сокол-Суходол-Бащино. Частичното бедствено положение ще бъде отменено при спиране на навяванията и след разчистване на пътищата. \r\nНяма бедстващи хора. Днес и утре училищата в общината няма да работят. За детската градина в Главиница ще се сформира една смесена група. Ток и вода има във всички населени места.\r\nСлед като в понеделник обилните снеговалежи и силния вятър затвориха автомагистралите „Хемус“ и „Тракия“, както и редица пътища в областта. Днес обстановката в страната се възстановява. По всички автомагистрали е възстановено движението за тежкотоварни автомобили. От 7.00 часа движението по АМ „Тракия“ в участъка Карнобат - Бургас е с нормална експлоатация, а малко след 08.00 часа  бе пуснато и движението по АМ „Хемус“ в участъка от Шумен до Варна. Отворен е и пътят Бяла-Русе за МПС до 1,5 тона. Остават ограниченията за вериги в областите Сливен и Кърджали. Добрич, Силистра и Русе остават най-критичните зони с най-тежки условия. От АПИ съобщават, че през изминалото денонощие са станали 27 тежки пътни инцидента с 24 ранени и без загинали или с опасност за живота. Препоръчително е шофьорите да не предприемат пътувания, но ако се налага, да се движат със съобразена с метеорологичните условия скорост.\r\nНад 400 екипа са в готовност при евентуално възникване на аварийни ситуации по мрежата\r\nНад 400 екипа на ЧЕЗ са в готовност при евентуално възникване на аварийни ситуации по мрежата. Две селища остават на обслужваната от дружеството територия са с нарушено електрозахранване. Едното е видинското село Гранитово, а другото село Белица, част от община Ихтиман. Дружеството е изцяло съсредоточено върху работата, която може да възникне при аварийни ситуации. През тази нощ има и регистрирани осем сигнала, които са имали проблеми с електрозахранването. Към 07.00 часа сигналите са 16 за проблеми, които в момента се обработват. По думите на Виктор Станчев, главен оперативен директор на \"ЧЕЗ Разпределение България\" през вчерашния ден най-тежко е било положението в общините Видин, Кула и Белоградчик, където снежната покривка е била най-голяма. Непроходимите пътища са основната причина електроразпределителното дружество да се е забавяло с отстраняването на някои от възникналите проблеми, обясни той.\r\nВсички ГКПП са проходими при зимни условия. На ГКПП \"Маказа\" има изискване от ОДМВР - Кърджали за товарни автомобили на вход да са с вериги. \r\nВ София над 160 машини работят за снегопочистването, започва чистене и на подлези и тротоари. 6 екипа на Дирекция „Аварийна помощ и превенция“ са на терен, за да оказват съдействие на почистващите фирми и инспектората. „Обстановката е усложнена, но се работи усилено и наистина всички дават всичко то себе си. Продължава да се работи най-вече по основни улици - докато вали сняг, приоритет ще останат трасетата на градския транспорт. В момента на места има малки закъснения в градския транспорт, но когато започне трафикът, се очаква да станат и по-големи. Моля всички да бъдат много внимателни и съветвам хората, които излизат с автомобилите си, да се съобразят с метеорологичните условия“, заяви столичният кмет Йорданка Фандъкова и уточни, че и двата пътя до Витоша днес са отворени. Кметът заяви, че няма да се заплаща работата по обработката на улиците в ж.к. „Люлин“, защото фирмата там не се справя. „Очаква се снегът да спре до обяд, но довечера пак ще вали и обстановката ще продължи да бъде тежка. Но ще се справим. А след това много внимателно ще се анализира работата и ще наложат всички санкции – където се види, че не е почистено, няма да се заплати труда“, уточни още тя. Фандъкова посочи, че и днес „Синя“ и „Зелена“ зона в София няма да работят. Междувременно тази сутрин бяха получени различни сигнали за това, че общественият транспорт в столицата се движи с голямо закъснение, имаше данни и за аварирали автобуси на градския транспорт.\r\nВ Бургаска област затворен за движение е проходът Слънчев бряг – Обзор. Движението на тежкотоварни автомобили над 12 тона е забранено на Ришкия проход. Всички останали пътища в областта са отворени и проходими при зимни условия. Пътните настилки са опесъчени. 65 машини работят в момента за зимното почистване.\r\nВъв Варненско без ток са селата Новаково и Куманово в община Аксаково заради повреди по електроразпределителната мрежа вследствие на влошените метеорологични условия. В общините Вълчи дол, Ветрино и Суворово всички пътища са затворени, работи се по тяхното почистване. Отворен е пътят Вълчи дол – Суворово. Във Варна автобусите по маршрут 31 имат проблеми с движението в района на кв. „Виница“. Заради навявания участъкът е труднопроходим и движението на автобусите е нарушено.\r\nОбстановката на територията на област Велико Търново остава усложнена. Пътищата навсякъде са заснежени, обработват се и се опесъчават. \r\nВсички пътища в област Добрич са затворени за движение на автомобили с изключение на направлението за Варна. \r\nНа територията на област Кърджали не е имало затворени пътища към момента. Единственото ограничение е за вериги на МПС по пътя Кърджали – Асеновград и за товарни автомобили над 12 тона по пътя Кърджали – Мост. \r\nЗатворени за автомобили над 12 тона са пътищата Белово-Юндола, Велинград-Разлог и Пещера – Батак – Доспат в Пазарджишко .\r\nПътищата в област Пловдив са проходими при зимни условия и почистени. Остава ограничено движението на МПС над 12 тона по пътищата Поповица - Болярци и Югово - Лъки - Здравец, в отсечката град Лъки - пътно кръстовище за хижа \"Момчил юнак\".\r\nЕдно населено място в област Разград е без вода - село Недоклан. Във всички останали селища има електро и водоснабдяване. Затворени за движение са всички пътища в региона с изключение на четири участъка: Разград – Търговище, Дралфа – Чудомир – Лозница, Разград – Попово, Пороище – Студенец – Лозница. 27 машини работят по почистване на пътищата.\r\nТрафикът по път I-5 Русе - Бяла е ограничен за автомобили над 3.5 тона.\r\nВсички пътища в област Силистра са затворени. На терен са 42 машини, основно за почистване и поддържане на пътищата първи и втори клас. Няма закъсали по пътищата в областта, няма бедстващи автомобили и хора. \r\nЗатворен е пътят Мъглиж - Николаево – Гурково  поради снегонавяване. На прохода Шипка е в сила ограничението за движение на тежкотоварни автомобили над 12 тона. В останалата част на област Стара Загора движението се осъществява допълнителни без ограничения при зимни условия. Пътните настилки са заснежени и се обработват.\r\nВъв всички села в община Шумен има ток и вода с изключение на село Велино, където единият от трафопостовете е извън строя и в момента се работи по отстраняване на повредата. По пътя от кв. „Дивдядово“ към с. Мараш е отворена само едната лента за движение. Със снегопочистваща техника се разширява пътят от кв. „Мътница“ през Царев брод за село Велино. Пътят по направлението Живково – Велино (община Хитрино) е затворен. От два часа тази нощ цялата налична техника на фирмите, които отговарят за зимното поддържане, работи по улиците в града. С намаляване на снеговалежа започва и обработката на пътните платна с химически материали. Общинската администрация създава организация за извозване на натрупаните на места големи количества сняг.\r\nВ редица общини учебните занятия днес са преустановени.", "date": "2018.02.27", "title": "Снегът и ниските температури продължават да създават проблеми (ОБЗОР)"}
{"url": "http://www.focus-news.net/news/2018/02/27/2493473/premierat-boyko-borisov-i-generalniyat-direktor-na-svetovnata-targovska-organizatsiya-roberto-azevedo-obsadiha-partnyorstvoto-na-balgariya-v-ramkite-na-svetovnata-targovska-organizatsiya.html", "text": "Министър-председателят Бойко Борисов и генералният директор на Световната търговска организация Роберто Азеведо обсъдиха партньорството на България в рамките на Световната търговска организация на среща в Министерския съвет. Това съобщиха от правителствената информационна служба. Премиерът посочи, че един от приоритетите на Българското председателство на Съвета на ЕС е да работи за укрепването на доверието в Световната търговска организация и утвърждаването на многостранната търговска система. В рамките на председателството България ще инициира дискусия в Съвета за перспективите пред търговската система и начините за по-ефективно функциониране на механизмите за уреждане на спорове. Борисов изрази очакване, че на днешното неформално заседание на търговските министри от ЕС в София ще бъде обсъден конструктивен подход за продължаване на диалога с останалите страни членки на Световната търговска организация, за да се намери начин за излизане от кризата, в която се намира организацията.\r\nПо време на срещата премиерът Борисов подчерта, че България продължава да запазва икономическа и финансова стабилност и да предприема активни мерки за постигане на висок икономически растеж. Той запозна госта си с резултатите от административната реформа, която правителството в момента провежда и с мерките за подобряване на обслужването на гражданите и бизнеса, както и осигуряване на прозрачност на публичните дейности и превенция на корупцията, чрез ускорено въвеждане на електронно управление. \r\nНа срещата беше отбелязан и ръстът в българския износ. В периода януари - ноември 2017 г. той се е увеличил с 11.8% спрямо същия период на 2016 г.", "date": "2018.02.27", "title": "Премиерът Бойко Борисов и генералният директор на Световната търговска организация Роберто Азеведо обсъдиха партньорството на България в рамките на Световната търговска организация"}
{"url": "http://www.focus-news.net/news/2018/02/27/2493454/shumen-vazstanoven-e-trafikat-za-vsichki-avtomobili-po-pat-iii-2075-orlyak-tsane-ginchevo-nikola-kozlevo.html", "text": "Възстановен е трафикът за всички автомобили по път III-2075 Орляк - Цане Гинчево - Никола Козлево. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "Шумен: Възстановен е трафикът за всички автомобили по път III-2075 Орляк - Цане Гинчево - Никола Козлево"}
{"url": "http://www.focus-news.net/news/2018/02/27/2493459/pazardzhik-vazstanoveno-e-dvizhenieto-po-avtomagistrala-trakiya-pri-km-88-v-posoka-sofiya.html", "text": "Възстановено е движението по автомагистрала \"Тракия\" при\r\nкм 88 в посока София. Това съобщиха от пресцентъра на Агенция \"Пътна инфраструктура\". Трафикът временно се извършваше в една лента, поради изтегляне на аварирал тежкотоварен камион.", "date": "2018.02.27", "title": "Пазарджик: Възстановено е движението по автомагистрала \"Тракия\" при км 88 в посока София"}
{"url": "http://www.focus-news.net/news/2018/02/27/2493470/veliko-tarnovo-zapochva-priemat-na-predlozheniya-za-proekti-po-programa-izkustvo-i-kultura.html", "text": "От днес започва приемът на предложения за проекти, които да бъдат финансирани по общинската програма \"Изкуство и култура\", чрез която всяка година местната власт насърчава творци и автори от различни жанрове. Това съобщиха от пресцентъра на Община Велико Търново. Общият бюджет е 50 000 лева. Повече информация .", "date": "2018.02.27", "title": "Велико Търново: Започва приемът на  предложения за проекти по програма \"Изкуство и култура\""}
{"url": "http://www.focus-news.net/news/2018/02/27/2493467/burgas-vsichki-pristanishta-v-grada-sa-otvoreni-za-manevrirane-na-plavatelni-sadove.html", "text": "Всички пристанища в Бургас са отворени за маневриране на плавателни съдове, сочи справка на сайта на ДП „Пристанищна инфраструктура“. Вчера през целия ден те бяха затворени поради силен вятър.", "date": "2018.02.27", "title": "Бургас:  Всички пристанища в града са отворени за маневриране на плавателни съдове"}
{"url": "http://www.focus-news.net/news/2018/02/27/2493471/tsgm-avtobusite-po-liniya-72-se-dvizhat-po-razpisanie-sutrinta-mezhdu-800-i-820-chasa-e-imalo-15-minutno-zabavyane-na-edna-kola.html", "text": "Автобусите по линия №72 се движат по разписание. Това каза за Агенция „Фокус“ Лъчезар Пеков – ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ). „Имало е между 8.00 и 8.20 часа откъсване на две коли по линия 72, които са пристигали от интензивно движение заедно на „Плиска“. Едната е диспечирана в посока „Орлов мост“, а другата се е пуснала по маршрут. Интервалът, който евентуално може да са чакали гражданите, е около 15 минути“, коментира Пеков.\r\nТой обясни, че към момента автобус 72 няма откъсване и максималното закъснение на една кола е 7 минути. „Всичко в момента е в регулярност и по график“, добави той. \r\nПо думите му във виртуалните табла на градския транспорт е възможно разминаване максимум до минута. \r\nЛюба АЛЕКСИЕВА", "date": "2018.02.27", "title": "ЦГМ: Автобусите по линия №72 се движат по разписание, сутринта между 8.00 и 8.20 часа е имало 15-минутно забавяне на една кола"}
{"url": "http://www.focus-news.net/news/2018/02/27/2493462/burgas-patyat-prez-selo-draganovo-e-bil-zatvoren-zaradi-zakasal-snegorin-dvizhenieto-veche-e-vazobnoveno.html", "text": "Снегорин е закъсал в село Драганово и пътят през селото е бил затворен, съобщи за Радио „Фокус“-Бургас кметът на Община Бургас Димитър Николов, който е в населеното място в момента. По думите му снегопочистващата техника вече отстранена и пътят е отворен за движение на превозните средства. \r\nАвтобусите на градския транспорт в Бургас се движат по разписание. Почистват се пътищата, спирките и пешеходните зони. „Навсякъде се почиства. В по-северната част на Общината - Брястовец, Изворище, Драганово, Миролюбово, снежната покривка е по-голяма и трябва повече работа“, каза още Николов. Той добави, че е получавал сигнали от родители за непочистени от снега входове на детските градини.  По думите му всички населени места в Общината имат ток и вода. Няма бедстващи хора. Училищата и детските градини работят нормално. “В 07,00 часа тази сутрин замерихме температурата на въздуха в класните стаи и няма предпоставки учебните занятия да бъдат преустановени“, заяви също кметът Николов.\r\nМария РУСЕВА", "date": "2018.02.27", "title": "Бургас: Пътят през село Драганово е бил затворен заради закъсал снегорин, движението вече е възобновено"}
{"url": "http://www.focus-news.net/news/2018/02/27/2493472/sliven-sinyata-zona-v-grada-nyama-da-raboti-zaradi-loshite-meteorologichni-usloviya.html", "text": "Днес – 27 февруари, Синята зона в Сливен няма да работи заради лошите метеорологични условия. Това съобщиха от „Градска мобилност“-Сливен. Няма да бъдат налагани санкции на паркиралите в зоната автомобили.", "date": "2018.02.27", "title": "Сливен: Синята зона в града няма да работи заради лошите метеорологични условия"}
{"url": "http://www.focus-news.net/news/2018/02/27/2493476/dobrich-vsichki-patni-otsechki-v-oblastta-sa-zatvoreni-za-dvizhenie-na-avtomobili-bez-napravlenieto-za-varna-ima-naseleni-mesta-s-narusheno-elektrozahranvane-i-vodosnabdyavane.html", "text": "Всички пътни отсечки в областта са затворени за движение на автомобили без направлението за Варна, има населени места с нарушено електрозахранване и водоснабдяване, по информация на дежурния в Областния съвет за сигурност, предаде кореспондент на Радио „Фокус” – Варна. През изминалото денонощие между кв. \"Рилци\" и с. Малка Смолница са спасени 80 души, закъсали с над 35 автомобила. Евакуирани са били 62 души. След координация с дежурните от общините и кметовете на населени места в общини Добричка, Генерал Тошево и Крушари допълнително са спасени още 12 души. Всички евакуирани са настанени в градовете Добрич и Каварна и селата Карапелит, Козлодуйци, Божурово, Спасово. Извадени са два румънски автомобила с четирима души в района на с. Езерец, община Шабла, които пътували за Румъния. В района на с. Ваклино са извадени 2 румънски автомобила със 7 души и са ескортирани до Румъния. В района на с. Топола е ваден още един румънски автомобил с 4 души. Изваден е автомобил с 4 души между селата Рогозина и Спасово, които са настанени в с. Спасово. Изваден е автомобил с 3 души между с. Гешаново и с. Карапелит, настанени в с. Карапелит. Извадени са 2 автомобила с 5 души между с. Победа и с. Методиево, с помощта на МТЛБ, край с. Топола са извадени 3 автомобила с 6 души. В района на с. Козлодуйци е изваден автомобил с 4 души, настанени в селото. В района на с. Одърци е изваден автомобил с 3 души. Около 7.15 часа тази сутрин екипи на Регионална дирекция \"Пожарна безопасност и защита на населението\" в Добрич с помощта на МТЛБ и медицински екип са потеглили към с. Лозенец за оказване на помощ на родилка. През изминалото денонощие 11 екипа на ОД МВР - Добрич и РД „Пожарна безопасност и защита на населението“ - Добрич са оказали съдействие след получени сигнали за инциденти и бедстващи. Работили са 32 пожарникари и спасители с 11 автомобила.\r\nЖулиета НИКОЛОВА", "date": "2018.02.27", "title": "Добрич: Всички пътни отсечки в областта са затворени за движение на автомобили без направлението за Варна, има населени места с нарушено електрозахранване и водоснабдяване"}
{"url": "http://www.focus-news.net/news/2018/02/27/2493482/blagoevgrad-registrirani-sa-novi-opiti-za-telefonni-izmami-po-shemata-s-mnimi-politseyski-sluzhiteli.html", "text": "Регистрирани са нови опити за телефонни измами. Това съобщиха от ОДМВР - Благоевград. Използва се познатата схема за мними полицейски служители, които въвеждат потърпевшите в заблуждение, че сътрудничат на органите на реда. ОДМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.  \r\nПри провеждането на полицейски операции, органите на МВР разполагат със собствени средства и няма утвърдена практика полицейските служители да искат лични парични средства и ценности от гражданите.\r\nЗа  предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2018.02.27", "title": "Благоевград: Регистрирани са нови опити за телефонни измами по схемата с мними полицейски служители"}
{"url": "http://www.focus-news.net/news/2018/02/27/2493484/sport-dariya-gavrilova-i-lesya-tsurenko-sa-pobediteli-na-parvi-krag-ot-tenis-turnira-v-akapulko.html", "text": "Австралийката Дария Гаврилова победи американката Мадисън Бренгъл в първи кръг от турнира в Акапулко с 4:6, 6:3, 6:3.\r\nУкраинката Леся Цуренко победи американката Лорън Дейвис с – 6:4, 6:1 и във втори кръг ще играе срещу австралийката Арина Родионова.  Виктор Турмаков", "date": "2018.02.27", "title": "Спорт: Дария Гаврилова и Леся Цуренко са победители на първи кръг от тенис-турнира в Акапулко"}
{"url": "http://www.focus-news.net/news/2018/02/27/2493474/blagoevgrad-pochistvat-se-ulitsite-v-grada-trafikat-e-natovaren-v-tsentralna-gradska-chast.html", "text": "Периодично се почистват улиците в Благоевград, трафикът е натоварен в централна градска част, предаде репортер на Радио „Фокус“ – Пирин. Техника на Общинска фирма „Биострой“ отстранява снегът от пътното платно и обработва настилките със смеси срещу заледяване. Трафикът по основните улици и булеварди в централна градска част е натоварен, като частични колони от автомобили има в района на жп гарата и автогарата, както и по булевардите „Св. Димитър Солунски“ и „Васил Левски“. Въпреки усложнената пътна обстановка, градският транспорт се движи по разписание. През нощта няма регистрирани тежки пътни инциденти.\r\nЛора КАЛЧЕВА", "date": "2018.02.27", "title": "Благоевград: Почистват се улиците в града, трафикът е натоварен в централна градска част"}
{"url": "http://www.focus-news.net/news/2018/02/27/2493475/gd-granichna-politsiya-na-balgaro-rumanskata-granitsa-pohodat-do-gkpp-dunav-most-ruse-gkpp-silistra-gkpp-durankulak-i-gkpp-kardam-e-izklyuchitelno-zatrudnen.html", "text": "На българо-румънската граница походът до ГКПП \"Дунав мост-Русе\", ГКПП \"Силистра\", ГКПП \"Дуранкулак\" и ГКПП \"Кардам\" е изключително затруднен. Това съобщиха за Агенция \"Фокус\" от ГД \"Гранична полиция\". Всички гранични контролно-пропускателни пунктове са проходими при зимни условия. На българо-гръцката граница на ГКПП \"Кулата\" трафикът е интензивен. На \"ГКПП\" Маказа има изискване, въведено от ОДМВР-Кърджали, за товарни автомобили, на вход, да са с вериги.\r\nНормален е трафикът на всички контролно-пропускателни пунктове по границите със Сърбия, Македония и Турция.", "date": "2018.02.27", "title": "ГД \"Гранична полиция\": На българо-румънската граница походът до ГКПП \"Дунав мост-Русе\", ГКПП \"Силистра\", ГКПП \"Дуранкулак\" и ГКПП \"Кардам\" е изключително затруднен"}
{"url": "http://www.focus-news.net/news/2018/02/27/2493486/oblastno-patno-upravlenie-blagoevgrad-v-sila-e-vremennoto-ogranichenie-za-preminavaneto-na-tovarni-avtomobili-nad-12-tona-prez-prohoda-predel-i-yundola.html", "text": "В сила е временното ограничение за преминаването на товарни автомобили над 12 тона през прохода Предел и Юндола. Продължава да вали сняг, проходими при зимни условия са пътищата  в област Благоевград. Това каза за Радио „Фокус“ – Пирин дежурният служител в Областно пътно управление – Благоевград. Нормално е движението по основните пътни направления – автомагистрала „Струма“ и главен път Е-79. Няма регистрирани тежки пътни инциденти през нощта. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.02.27", "title": "Областно пътно управление – Благоевград: В сила е временното ограничение за преминаването на товарни автомобили над 12 тона през прохода Предел и Юндола"}
{"url": "http://www.focus-news.net/news/2018/02/27/2493481/kyustendil-nyama-bedstvashti-hora-na-teritoriyata-na-obshtinata-obstanovkata-se-normalizira.html", "text": "Няма бедстващи хора на територията на община Кюстендил, обстановката се нормализира. Това съобщиха за Радио „Фокус” – Кюстендил от оперативния щаб към Община Кюстендил. Продължава почистването на улиците и общинските пътища, поетапно ще се извършва и обработка срещу заледяване. Тази сутрин извозването на учениците до средищните учебни заведения е преминало нормално. Кметовете и кметските наместници са в постоянна връзка с жителите на отдалечените махали. Предстои фирмата, която поддържа четвъртокласната пътна мрежа, да съдейства за разчистване на път в село Полетинци, за да се осигури достъп на линейка до болен мъж. Техника ще проправи път и до една от махалите на село Соволяно, където двама възрастни хора се нуждаят от лекарства. В една от махалите на село Мазнево също е необходимо почистване на пътя. На територията на общината снежната покривка в равнината част е 35 см, а във високите части до 50 см.  Времето е с разкъсана облачност, няма валежи.\r\nВенцеслав ИЛЧЕВ", "date": "2018.02.27", "title": "Кюстендил: Няма бедстващи хора на територията на общината, обстановката се нормализира"}
{"url": "http://www.focus-news.net/news/2018/02/27/2493485/shumen-69-godishna-zhena-izpratila-blagodarstveno-pismo-sled-kato-politseyski-sluzhitel--varnal-izgubeno-portmone.html", "text": "69-годишна жена от Шумен е изпратила благодарствено писмо, след като полицейски служител ѝ върнал портмоне със сумата от 20 лева. Това съобщиха от ОДМВР - Шумен. В писмото Янка Милкова пише, че миналата седмица пазарувала в хипермаркет в града. Когато се прибрала разбрала, че портмонето ѝ липсва. В него имало 20 лева. Примирила се, че сумата не е много голяма, а успокоението дошло след като установила, че не е загубила и личните си документи.  В края на миналата седмица в дома ѝ отишъл Константин Димчев. Казал, че е полицай и че ѝ намерил портмонето в хипермаркета. Отнело му известно време на намери притежателя, защото нямало документи. Имало само клиентска карта с име и номер издадена от  електроразпределително дружество. Димчев издирил телефонен номер по името на картата и отишъл в дома на жената, за да ѝ върне портмонето с парите. „Вътре имаше 20 лева. Ако ги беше прибрал, нито той щеше да стане по-богат, нито аз щях да стана по-бедна. Изненада ме и ме трогна неговата постъпка. Поклон пред тази майка, която е отгледала и възпитала син с такава ценностна система“, пише в писмото си до директора на ОДМВР - Шумен Янка Милкова.", "date": "2018.02.27", "title": "Шумен: 69-годишна жена изпратила благодарствено писмо, след като полицейски служител ѝ върнал изгубено портмоне"}
{"url": "http://www.focus-news.net/news/2018/02/27/2493483/inzh-zlati-zlatev-gradski-transport-varna-obsluzhvat-se-vsichki-linii-na-gradskiya-transport-s-izklyuchenie-na-mestnost-borovets.html", "text": "Обслужват се всички линии на градския транспорт във Варна, с изключение на местност Боровец. Това каза за Радио „Фокус“ – Варна инж. Злати Златев, изпълнителен директор на „Градски транспорт”. „Доскоро пътят за Каменар беше затворен, но вече е разчистено и се пускат автобуси. Движат се по всички направления, но соло автобуси. Единствено линия 31 се обслужва от съчленени“, допълни инж. Злати Златев. Той допълни, че на този етап се избягва пускането на съчленени автобуси заради заледяванията по пътищата. Автобусите са добре отоплени, но се движат с около 10 минути закъснение заради снега и заледяванията, посочи още инж. Злати Златев.\r\nМарияна ВАЛЕНТИНОВА", "date": "2018.02.27", "title": "Инж. Злати Златев, Градски транспорт – Варна: Обслужват се всички линии на градския транспорт, с изключение на местност Боровец"}
{"url": "http://www.focus-news.net/news/2018/02/27/2493477/na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "На българо-гръцката граница трафикът е нормален на всички гранични контролно-пропускателни пунктове.  Това съобщиха за Радио „Фокус“ – Пирин от ГКПП „Кулата“.\r\nЛора КАЛЧЕВА", "date": "2018.02.27", "title": "На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/02/27/2493487/sofiya-tarzhestveno-chestvane-na-140-godini-ot-osvobozhdenieto-na-balgariya-shte-se-provede-pred-pametnika-na-balgarskiya-opalchenets-na-3-mart.html", "text": "Тържествено честване на 140 години от Освобождението на България ще се проведе пред Паметника на българския опълченец на 3 март. Това съобщиха от пресцентъра на Столична община. Тържественото честване на Националния празник на Република България ще започне от 11.45 часа на 3 март пред Паметника на българския опълченец. Организатори на събитието са Столична община, Фондация „Героите на България” и Сдружение на приятелите на Русия „Александър Невски”. В програмата ще участват актьорите Силвия Лулчева и Мариус Донкин, певците Мая Нешкова, Мартина Иванова и Илия Луков, хор „Гусла” с художествен ръководител акад. Валентин Бобевски, ученикът Мартин Желев. Слова ще произнесат доц. д-р Тодор Чобанов – заместник-кмет на Столична община, Н. Пр. Посланикът на Русия - Анатолий Макаров, както и проф. Андрей Пантев.", "date": "2018.02.27", "title": "София: Тържествено честване на 140 години от Освобождението на България ще се проведе пред Паметника на българския опълченец на 3 март"}
{"url": "http://www.focus-news.net/news/2018/02/27/2493488/pregled-na-osnovnite-temi-v-balkanskiya-pechat-pechat-agentsiya-fokus.html", "text": "Националната либерална партия на Румъния е трябвало да проведе срещата на изпълнителния си комитет в парламента при  14 градуса по Целзий, след като температурите в сградата са паднали заради мразовитото време навън, предава  Romania Insider.\r\nДепутатите е трябвало да стоят вътре със зимни палта и да се отопляват с вентилаторни печки.  Председателят на управляващата партия Ливиу Драгня заяви, че ниските температури в парламента се дължат на лошата изолация на прозорците. \r\n„Навсякъде в парламента е студено именно заради прозорците. Край всеки прозорец в сградата се усеща студено течение и когато навън е студено и ветровито, както сега, е почти невъзможно да се стои вътре“, заяви Драгня. Той допълни, че парламентът няма достатъчно средства, за да замени дограмата.\r\nМеждувременно в момента температурите в Румъния достигат до минус 22 градуса. Времето ще остане студено в по-голямата част от седмицата. В по-голямата част от страната е обявен оранжев код за виелици.  Училищата в Букурещ и в редица градове по страната са затворени. \r\n***\r\nТялото на Петрана Милкова, 46-годишна българска гражданка, починала в кипърския град Пафос преди  седмица, ще бъде изследвано отново, този път от ветеринар, след като нови улики сочат, че фаталните наранявания, които е понесла, са причинени от кучешки ухапвания, пише  Cyprus Mail.\r\nЖената, която бе открита в поле тежко ранена миналата седмица, почина по-късно от раните си в болница без да успее да разкаже случилото се с нея. Според аутопсията, тя е починала от кръвозагуба в резултат от множество наранявания. \r\nПървоначално полицията смята, че нараняванията са причинени от селскостопанско оборудване и е разпитала фермерите в района. Въпреки това в понеделник започва да се разглежда и версията, че тя е загинала заради нападение на кучета. \r\nМилкова пристига в Пафос четири дни преди смъртта си заедно със партньора си, 46-годишният българин Иван Иванов. И двамата са търсили работа.\r\n***  В Брюксел продължава диалогът между Белград и Прищина на техническо ниво, на който, както съобщи прессекретарят на Европейската комисия Мая Коциянчич, ще стане дума за споразуменията за Общността на сръбските общини, енергетиката и моста в Косовска Митровица.\r\nПрез първия ден главните преговарящи Марко Джурич и Авни Афети обсъдиха изпълнението на споразуменията в областта на свободното движение, правосъдието и съвместното управление на граничните пунктове.\r\n„И двете страни потвърдиха готовността си да възобновят преговорите по различните теми в рамките на няколко седмици“, заяви Коциянич в писмена декларация след първия ден.\r\nТя оцени, че по време първия ден от продължаването на диалога между Белград и Прищина на техническо ниво атмосфера е била сърдечна и конструктивна.\r\n*** Министърът на икономиката на Гърция Димитрис Пападимитрио подаде оставка предишната нощ, скоро след като съпругата му и министър на труда Рания Антонополу бе уволнена, пише  Protothema.\r\nСмята се, че така се поставя начало на промените в правителството, планирани от министър-председателя Алексис Ципрас и които първоначално се очакваше да се проведат в средата на месец февруари.  Развитието на събитията в Гърция и скандалът с фармацевтичната компания „Новартис“ промениха този график, отлагайки очакваните рокади. \r\nВ правителството на Гърция вече има две празни позиции, след като, освен Антонополу, и Костан Зурарис, заемащ поста заместник-министър на образованието, напусна поста си преди месец. \r\n***", "date": "2018.02.27", "title": "Преглед на основните теми в балканския печат печат (Агенция \"Фокус\")"}
{"url": "http://www.focus-news.net/news/2018/02/27/2493494/varna-pozhar-gori-v-makedonskiya-dom-v-grada.html", "text": "Пожар гори в Македонския дом във Варна. Това съобщиха за Радио „Фокус“ – Варна от пресцентъра на ОДМВР – Варна. Малко след 09.30 часа тази сутрин е постъпил сигнал за пожар в сграда на ул. „Солун“ 2.  Гори покривна конструкция. На място има три противопожарни автомобила, допълниха от полицията.\r\nМарияна ВАЛЕНТИНОВА", "date": "2018.02.27", "title": "Варна: Пожар гори в Македонския дом в града"}
{"url": "http://www.focus-news.net/news/2018/02/27/2493491/sofiya-110-dushi-sa-potarsili-pomosht-v-travmatologiyata-na-umbalsm-n-i-pirogov-prez-poslednoto-denonoshtie-vsledstvie-na-loshite-meteorologichni-usloviya.html", "text": "110 души са преминали през спешния травматологичен кабинет на УМБАЛСМ \"Н. И. Пирогов\" през последното денонощие вследствие на лошите метеорологични условия. Това съобщи за Агенция \"Фокус\" говорителят на лечебното заведение Мария Пойразова. 45 от тях са хоспитализирани. Преобладават случите, в които са засегнати глезените. Пострадалите са от различни възрастови групи.", "date": "2018.02.27", "title": "София: 110 души са потърсили помощ в травматологията на УМБАЛСМ \"Н. И. Пирогов\" през последното денонощие вследствие на лошите метеорологични условия"}
{"url": "http://www.focus-news.net/news/2018/02/27/2493489/gabrovo-preustanoveni-sa-kursovete-na-avtobusite-ot-grada-kam-varna-i-svishtov-poradi-uslozhnenata-zimna-obstanovka-v-regiona.html", "text": "Преустановени са курсовете на автобусите от Габрово към Варна и Свищов, поради усложнената зимна обстановка в региона. Това съобщиха за Радио „Фокус“ – Велико Търново от Община Габрово и уточниха, че снежната покривка в централната градска част е около 40-45 см, а обилният снеговалеж продължава над 30 часа. От Общински пътнически транспорт уведомяват, че предвид усложнената зимна обстановка, градските линии се движат с големи закъснения. Всички ученици от населените места, в които няма училища, са транспортирани до учебните заведения в града. Няма населени места без електрозахранване. Във връзка с обилния снеговалеж, който ще продължи и през утрешния ден, Община Габрово насочи приоритетно усилията си за снегопочистване към главните пътни артерии, линиите на обществения градски транспорт, направленията към училища и детски градини, здравни и лечебни заведения. Разчистването на второстепенните улици ще се извършва след намаляването на снеговалежа.\r\nПредвид усложняващата се зимна се обстановка, местната администрация апелира гражданите да бъдат внимателни и толерантни на пътя и да ограничат ползването на личните си превозни средства, освен ако не е крайно необходимо.\r\nПоради ниските температури и заледяванията е препоръчително възрастните и трудно подвижните хора да ограничат излизанията на открито до нормализиране на обстановката.\r\nЛуиза ТРАНЧЕВА", "date": "2018.02.27", "title": "Габрово: Преустановени са курсовете на автобусите от града към Варна и Свищов, поради усложнената зимна обстановка в региона"}
{"url": "http://www.focus-news.net/news/2018/02/27/2493492/sliven-ekipi-na-rspbzn-i-ru-kotel-sa-spasili-dvama-dushi-zakasali-s-avtomobilite-si-v-prespi-kray-selo-kipilovo.html", "text": "Двама мъже, закъсали в преспите край котленското село Кипилово, са спасени от екипи на РСПБЗН и РУ - Котел. Това съобщиха от ОДМВР - Сливен. Снощи в 20.30 часа е получен сигнал от притеснен жител на село Стара река, че след 17.00 часа е загубил връзка със свой близък, тръгнал от село Градец. Мъжът, който е в неизвестност, е пътувал с лек автомобил „Опел Астра“, заедно със свой роднина от село Градец в посока Стара река през село Кипилово. Благодарение на добрата координация и бързата реакция между оперативните дежурните части на Сливен и Котел е задействана спасителна операция, която е довела до спасяването на двамата мъже, на възраст 50 - 60 години. Поради влошената пътна обстановка и навяванията лекият автомобил е закъсал в преспите между град Котел село Кипилово. За да може спасителните екипи на РСПБЗН - Котел да стигнат до авариралото превозно средство дежурният служител на РУ - Котел съдейства за изпращане на тежка строителна машина, която да направи просека в навяванията. След около 3 часа екипите достигат до автомобила и отвеждат двамата мъже в село Кипилово, където им е предоставен подслон от кмета на селото. Двамата мъже са в добро здравословно състояние.", "date": "2018.02.27", "title": "Сливен: Екипи на РСПБЗН и РУ - Котел са спасили двама души, закъсали с автомобилите си в преспи край село Кипилово"}
{"url": "http://www.focus-news.net/news/2018/02/27/2493501/sofiya-na-3-4-i-5-mart-prevoznite-sredstva-na-obshtestveniya-transport-shte-rabotyat-po-praznichni-razpisaniya.html", "text": "На 3, 4 и 5 март превозните средства на обществения транспорт ще работят по празнични разписания. Това съобщиха от пресцентъра на Центъра за градска мобилност.", "date": "2018.02.27", "title": "София: На 3, 4 и 5 март превозните средства на обществения транспорт ще работят по празнични разписания"}
{"url": "http://www.focus-news.net/news/2018/02/27/2493497/nkzhi-zhelezopatnata-infrastruktura-v-stranata-e-prohodima-pri-zimni-usloviya.html", "text": "Въпреки тежките метеорологични условия железопътната инфраструктура в страната е проходима при зимни условия. Това съобщиха от пресцентъра на Национална компания „Железопътна инфраструктура“. Седем снегорина и стотици служители на НКЖИ разчистват денонощно в районите с обилни снеговалежи и навявания. Машините са специално подготвени за справяне с преспи. Служители на Компанията почистват с ръчни бензинови снегорини в районите на гарите и постовите кабини. Експлоатационният персонал е снабден с гребла, стъргалки, ледоразбивачки и всички необходими материали за почистване на жп стрелките.   \r\nАварийни екипи на компанията са в готовност да реагират своевременно при усложняване на ситуацията.\r\nАктуална информация за движението на влаковете клиентите на „БДЖ - Пътнически превози” ЕООД могат да получат от служителите на гишетата „Информация” и билетните каси в съответните железопътни гари, както и на националния информационен телефон 0700 10 200.", "date": "2018.02.27", "title": "НКЖИ: Железопътната инфраструктура в страната е проходима при зимни условия"}
{"url": "http://www.focus-news.net/news/2018/02/27/2493495/175-balgari-sa-blokirani-v-rumaniya-zaradi-otklonen-polet.html", "text": "Вчера около 00.00 часа 175 български граждани са кацнали на летище „Тимишоара“, поради това, че метеорологичните условия в Пловдив са били лоши. Това каза за Агенция „Фокус“ консулът на България в Букурещ Мирчо Иванов. „Полетът е бил пренасочен към летище „Тимишоара“. От 175 души около 62-ма в 1.00 часа през нощта са се качили на автобуси и са транспортирани. В момента се намират на границата. За съжаление, отново поради лоши метеорологични условия, „Дунав мост“ е затворен и не могат да преминат границата. От останалите на летището, 23-ма души с малки деца са настанени в хотел и 90 души са на аерогарата“, коментира Иванов. По думите му на сънародниците ни са им осигурени два пъти ваучери за храна, като сега предстои още веднъж да получат такива. „Очакваме в момента информация от авиокомпанията превозвач какво ще предприемат оттук насетне, за да бъдат транспортирани българските граждани. Държим връзка с летищните власти, имаме пълно съдействие на местните власти. Уверявам ви, че това, което зависи от нас, ще го направим, за да разрешим максимално бързо казуса, защото се поставям на тяхно място и ги разбирам“, заяви Иванов и добави, че почетният консул е поел ангажимент и пътува към тях, тъй като той е в Тимишоара. „За момента те отказват да пътуват с автобус, което е разбираемо, тъй като едната граница е затворена. Ако трябва да пътуват до Гюргево, са 7-8 часа при нормални метеорологични условия. При настоящите условия не е препоръчително да се пътува“, каза той. \r\n„Хората от автобусите чакат да бъде отворена границата. От тях не сме получили оплакване и не сме имали искане за съдействие. Ако постъпи такова, ще реагираме“, увери българският консул в Букурещ. \r\nЛюба АЛЕКСИЕВА", "date": "2018.02.27", "title": "175 българи са блокирани в Румъния заради отклонен полет"}
{"url": "http://www.focus-news.net/news/2018/02/27/2493490/pazardzhik-hlorirat-piteynata-voda-v-obshtina-strelcha-zaradi-vloshavane-na-kachestvoto-y-sled-padnalite-valezhi-ot-dazhd-i-snyag.html", "text": "В община Стрелча по заповед на управителя на ВиК дружеството се извършва хиперхлориране на водата, съобщиха от Общината. Това се налага поради падналите валежи от дъжд и сняг и влошаващото се качество на питейната вода. През днешния ден в град Стрелча и селата Дюлево, Свобода, Смилец и Блатница водата няма да е годна за пиене. След приключване на хиперхлорирането ще бъдат взети проби и изпратени за микробиологичен анализ, за да  се установи какво е качеството на питейната вода и дали тя е годна за консумация.", "date": "2018.02.27", "title": "Пазарджик: Хлорират питейната вода в община Стрелча заради влошаване на качеството й след падналите валежи от дъжд и сняг"}
{"url": "http://www.focus-news.net/news/2018/02/27/2493493/svoboden-pechat-makedoniya-adriaticheskoto-kraybrezhie-na-harvatiya-zamrazna.html", "text": "Сибирските студове, обхванали адриатическото крайбрежие на Хърватия доведоха до това, че морето край Истрия и Кварнер замръзна, предава македонската медия  “Свободен печат“. Това е рядко явление за региона.\r\nВ следващите дни се очакват изключително ниски температури. На някои места са измерени температури от -21 градуса по Целзий, както и снежна покривка от три метра.\r\nВ няколко града на страната учебните занятия са отменени. Виктор Турмаков", "date": "2018.02.27", "title": "„Свободен Печат“ (Македония): Адриатическото крайбрежие на Хърватия замръзна"}
{"url": "http://www.focus-news.net/news/2018/02/27/2493500/vratsa-vazstanoveno-e-dvizhenieto-po-pat-i-1-botevgrad-mezdra-za-avtomobili-nad-12-tona.html", "text": "Напълно е възстановено движението по път I-1 Ботевград - Мездра за автомобили над 12 тона, което се осъществяваше задължително с вериги. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "Враца: Възстановено е движението по път I-1 Ботевград - Мездра за автомобили над 12 тона"}
{"url": "http://www.focus-news.net/news/2018/02/27/2493502/andriyan-petrov-zam-oblasten-upravitel-na-smolyan-obstanovkata-v-oblastta-postepenno-se-normalizira-nyama-zatvoreni-patishta-i-bedstvashti-hora.html", "text": "Постепенно се нормализира обстановката в област Смолян, която бе усложнена заради снеговалежите през последните два дни. Това каза за Радио „Фокус“ – Смолян зам. областният управител на Смолян, Андриян Петров. „През нощта снегът беше спрял за няколко часа на територията на цялата област, което даде шанс и възможност на фирмите през цялата нощ да чистят. Няма затворени пътища, като в момента продължават да се разчистват. Ограничението за движение с вериги по всички пътища в областта ще остане в сила и през днешния ден, за да не се допусне недобросъвестни шофьори да предизвикат задръстванията по пътищата“, отбеляза Петров. Той поясни, че нощта е преминала относително спокойно по информация на „Пожарна безопасност и защита на населението“. През нощта за няколко часа три махали в община Неделино са били без електрозахранване, но по информация на електроразпределителното дружество, вече има ток. По високите части снегът на места вече е около 60 см и постепенно спира, посочи Петров. „Както снегът постепенно спира се надявам до средата на деня повечето пътища да бъдат изчистени почти на асфалт. Няма бедстващи хора и населени места без ток и вода. Добре се справихме през последните два дни с почистването на републиканската пътна мрежа и като цяло с координацията на действията на всички държавни служби и електроразпределителното дружество“, подчерта Петров.\r\nТой допълни, че в девет от общо десетте общини в област Смолян, училищата са във ваканция заради снега и минусовите температури. Единствено в община Чепеларе децата ще ходят на училище. По думите на Петров, много от училищата с решение на учителските съвети по места са удължили ваканциите си с още един ден, петък и така те ще са на училище на 6 март, вторник. Зам. областният управител посочи, че е необходими и кметовете по населени места да организират добре почистването на улиците и тротоарите, за да може животът в областта да продължи в нормалния ритъм. Петров каза още, че от друга страна снежната покривка е добра предпоставка за увеличаването на туристите в областта и удължаване на зимния сезон.\r\nНели ГЕРГЬОВСКА", "date": "2018.02.27", "title": "Андриян Петров, зам. областен управител на Смолян: Обстановката в областта постепенно се нормализира, няма затворени пътища и бедстващи хора"}
{"url": "http://www.focus-news.net/news/2018/02/27/2493503/shumen-otvoreni-za-dvizhenie-sa-pat--2073-vekilski-pet-mogili-nikola-kozlevo-i-pat--207-vekilski-kochmar-tervel.html", "text": "Отворени за движение са път III - 2073 Векилски - Пет могили - Никола Козлево и път III 207 Векилски - Кочмар - Тервел. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "Шумен: Отворени за движение са път III - 2073 Векилски - Пет могили - Никола Козлево и път III 207 Векилски - Кочмар - Тервел"}
{"url": "http://www.focus-news.net/news/2018/02/27/2493499/api-vremenno-e-ogranicheno-dvizhenieto-na-avtomobili-nad-12-tona-po-pat-i-6-petolachkata-tvarditsa.html", "text": "Временно e ограничено движението на автомобили над 12 тона по път I-6 Петолъчката – Твърдица. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "АПИ:  Временно e ограничено движението на автомобили над 12 тона по път I-6 Петолъчката – Твърдица"}
{"url": "http://www.focus-news.net/news/2018/02/27/2493507/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „Заради снега и студа подслон и храна за бездомните“. Служители  на Социалното подпомагане постоянно  обикалят хора, останали без дом,  и  местата,  където  те битуват,  и  им  предлагат подслон. В  момента  Центърът за  настаняване  е  пълен. Има  петима  мъже  и  една жена. При мъжете заетите места  са  с  едно  повече  и се  е  наложило  да  изкарат походни легла. Въпреки че има места  само  за  жени,  няма  да откажем  да  настаним  хора. Нуждаещите се от подслон се настаняват за срок от 3 месеца. В зависимост от  метеорологичните  условия  престоят  им  в  Центъра  може  да  бъде  удължен.\r\n„Паркингите на Гинка Върбакова стават Синя зона“, научаваме от втора страница на изданието. По    предложение  на  кмета на  Пазарджик Тодор   Попов общината  ще прекрати  договорите  за отдаване под наем на паркингите, чийто наемател е Гинка  Върбакова  и  нейни бизнес   партньори. Това става  ясно  от  документите,  внесени  за  предстоящата  на  28  февруари  месечна  сесия  на  ОбС-Пазарджик,  където  предложението на градоначалника  е  записано  като  т.  8  от предварителния    дневен ред.  Става въпрос за два от общо  шестте  бивши  общински паркинга в Пазарджик,  отдадени  на  концесия.\r\n„Готово е предложението за областна здравна карта“, ни информира от трета страница вестника. Изготвено е окончателното предложение за  областна здравна  карта.   Предложението   е одобрено  на  финално  заседание  на  комисията  по изработване  на  областна здравна  карта    и  ще  бъде изпратено до Министерство на здравеопазването до края на февруари. Заседанието   се   про- вежда в изпълнение на заповед   на   министъра   на здравеопазването   Кирил Ананиев, съгласно която е назначена  Комисия  за  изготвянето    на    областна здравна  карта.  В  състава на Комисията се включват областният управител, който  е  и  председател  на комисията,  двама  представители  на  Регионалната здравна  инспекция,  двама представители  на  Районната здравноосигурителна каса, двама представители на  Районната  колегия  на Българския         лекарски съюз,  един  представител на  Районната  колегия  на Българския  зъболекарски съюз,  един  представител на  Регионалната  колегия на Българската асоциация на  професионалистите  по здравни грижи, един представител на представителните организации за защита на правата на пациентите и по един представител на  всяка  община  от  областта.", "date": "2018.02.27", "title": "Преглед на основните теми в пазарджишкия печат"}
{"url": "http://www.focus-news.net/news/2018/02/27/2493505/sliven-snegovalezhat-v-obshtinata-prodalzhava-nyama-naseleni-mesta-bez-tok-i-voda.html", "text": "В община Сливен продължава да вали сняг, но вятърът вече е до 5 м/сек в сравнение с вчерашния ден, когато достигна скорост над 34 м/сек (120 км/час). Това съобщиха от пресцентъра на Общината. Няма бедстващи и пострадали хора и автомобили. По данни от сутринта ток и вода има навсякъде в общината. Снежната покривка в планинската част е 40-50 см, като на места има образувани снегонавявания и преспи с височина над метър. Ток има във всички населени места. Кметовете потвърждават, че е заредено със стоки от първа необходимост. На входовете и изходите на селата Градско, Въглен, Зайчаре, Божевци и другите населени места в този район придвижването на автомобили е изключително затруднено. Вчера в късния следобед са получени сигнали за паднали дървета в посока м. Чуката – вр. Българка – м. Даулите – с. Раково. Снежната покривка и снегонавяванията затрудняват аварийни екипи при отстраняване на падналите дървета в по-кратки срокове, което е и причина за нарушената проходимост в тези участъци. Усилени са ресурсите за обработката на пътя м.Чуката – м. Карандила – вр. Българка – с. Раково, до границата със с. Нейково.\r\nСнежната покривка в равнината част от общината е около 4-5 см. Възложено е опесъчаване в направление с. Ковачите – с. Младово поради получени сигнали за заледени участъци.\r\nБулевардите и основните улици за движение на обществения транспорт в града са обработени и проходими. Образувалата се киша по пътното платно е смесена със сол и това помага срещу заледяване. В тъмната част на денонощието, по думите на инвеститорския контрол, кишата ще бъде почистена и пътното платно ще бъде обработено срещу заледяване.\r\nЕкипи са реагирали на получените сигнали през нощта, в това число и за зимното поддържане на общинската пътна мрежа. Екипите продължават да работят.\r\nПоради големи снегонавявания, образувани преспи и множество паднали дървета временно е затворен пътят в посока м. Чуката - м. Меча поляна - м. Карандила. Затворен е за движение е и пътят м. Меча поляна – вр. Българка. Затворен е и участъкът от вр. Българка – с. Раково, до границата със с. Нейково. Екипи, съвместно с Държавно горско стопанство – Сливен, работят за пробив на пътя и премахване на падналите дървета.", "date": "2018.02.27", "title": "Сливен: Снеговалежът в общината продължава, няма населени места без ток и вода"}
{"url": "http://www.focus-news.net/news/2018/02/27/2493508/burgas-obshtinskiyat-savetnik-ot-gerb-georgi-kuzmanov-organizira-priemna-za-grazhdani-na-1-mart.html", "text": "Общинският съветник от ГЕРБ - Бургас Георги Кузманов ще има приемен ден на\r\n1 март от 16.30 часа в централата на партията в Бургас. Това съобщиха от пресцентъра на ПП ГЕРБ. Георги Кузманов е член на две постоянни комисии – Комисия по опазване на околната среда, земеделие и храни и Комисия по общинска собственост и инвестиционни политики. За традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.02.27", "title": "Бургас: Общинският съветник от ГЕРБ Георги Кузманов организира приемна за граждани на 1 март"}
{"url": "http://www.focus-news.net/news/2018/02/27/2493509/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера - „Здравей, Пещера“ днес ще чуете повече за предстоящите чествания на националния празник 3 март в Пещара. От кмета на общината Николай Зайчев ще научим повече за значението на акта на Освобождението, за личностите и делото на двамата велики пещерци – братя Горови, които са били честници в четата на Христо Ботев. Ще разберете и как ще преминат празничните честващия по повод Деня на Освобождението. Повече за празничната програма ще ни разкаже Димитър Павлов, експерт по културата в община Пещера. Каква е обстановката на летовище „Свети Константин“ след последните обилни снеговалежи и има ли условия за зимни спортове ще коментираме с Георги Киев от туристическо дружество „Купена“ в Пещера. В предаването ще разберете и какви ще бъдат акцентите в работа на общинските съветници на заседанието днес следобед. \r\nТелефоните за връзка със студиото са 0885 606692 и 034 420020.", "date": "2018.02.27", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/02/27/2493506/sofiya-170-mashini-sa-na-teren-za-pochistvane-na-stolitsata-raboti-se-prioritetno-po-ulitsi-po-koito-se-dvizhi-gradskiyat-transport.html", "text": "Екипите, ангажирани с почистване на София от снега продължават своята работа. 170 снегопочистващи машини са на терен. Това съобщиха от пресцентъра на Столична община. В момента се обработват със смеси против заледяване бул. „Цариградско шосе“ и бул. „Брюксел“. Приоритетно се почистват улици, по които се движи градският транспорт и основни улици в кварталите, както и улици, на които има болници, детски градини и училища. Снегорините работят и по почистване на част от вътрешнокварталните улици. В момента се почистват вътрешноквартални улици във районите „Възраждане“, Кремиковци“, „Панчарево“, „Младост“, „Красно село“ и „Подуяне“.", "date": "2018.02.27", "title": "София: 170 машини са на терен за почистване на столицата, работи се приоритетно по улици, по които се движи градският транспорт"}
{"url": "http://www.focus-news.net/news/2018/02/27/2493511/pazardzhik-namalyava-broyat-na-zabolelite-ot-ostri-respiratorni-infektsii-v-grada.html", "text": "Намалява броят на заболелите от остри респираторни инфекции в град Пазарджик, съобщиха от РЗИ-Пазарджик. През изминалата седмица са регистрирани 79 случая.Отчетената заболеваемост е 111.68 на 10 000 души /под 85 персентила/. Според здравните експерти нивото на заболеваемост е ниско. Регистрирани са и 10 заболели от пневмонии. Най-засегната възрастова група от 0 до 4 години.\r\nВаня НИКОЛОВА", "date": "2018.02.27", "title": "Пазарджик: Намалява броят на заболелите от остри респираторни инфекции в града"}
{"url": "http://www.focus-news.net/news/2018/02/27/2493510/varna-letishteto-v-grada-e-otvoreno-po-pretsenka-na-aviokompaniite-nyakoi-poleti-sa-otmeneni.html", "text": "Летище „Варна“ е отворено. Това съобщиха за Радио „Фокус“ – Варна от пресцентъра на аеропорта. Лошото време не е преустановило операциите на летище Варна. От 5.00 часа сутринта се извършва почистване, което продължава и в момента. Тъй като по преценка на авиокомпаниите някои полети са отменени, летищният оператор съветва пътниците да предприемат пътуване до летище Варна само в случай, че те имат потвърждение от авиокомпанията за осъществяване на полета.\r\nПътниците могат да получат актуална информация за полета си на уебсайта на авиокомпанията с която пътуват, както и на сайта на летището varna-airport.bg.\r\nНалична допълнителна информация ще бъде споделена в уебсайта и социалните профили на летището.\r\nМарияна ВАЛЕНТИНОВА", "date": "2018.02.27", "title": "Варна: Летището в града е отворено, по преценка на авиокомпаниите някои полети са отменени"}
{"url": "http://www.focus-news.net/news/2018/02/27/2493512/smolyan-57-godishna-zhena-e-postradala-pri-katastrofa-na-ul-trakiya-v-grada.html", "text": "57-годишна жена е пострадала при катастрофа на ул. \"Тракия\" в града. Това съобщиха от ОДМВР - Смолян. Инцидентът е станал на 26 февруари 2018 г. около 07.45 часа в Смолян на ул. \"Тракия\". Лек автомобил \"Сузуки Гранд Витара\" със смолянска регистрация, управляван от  И.Г.М. на 60 години от гр. Смолян, излиза извън пътното платно, вляво и се преобръща в коритото на река Черна. При катастрофата е пострадала пътуващата 57-годишна жена, която е получила фрактура на прешлени. Извършен е оглед на местопроизшествието и е образувано досъдебно производство. Работата по случая продължава. Пострадалата пътничка е извадена от катастрофиралия автомобил от екип на РСПБЗН-Смолян, като в спасителната операция са участвали осем служители. В РУ - Смолян е образувано досъдебното производство за възникналото пътнотранспортно произшествие.", "date": "2018.02.27", "title": "Смолян: 57-годишна жена е пострадала при катастрофа на ул. \"Тракия\" в града"}
{"url": "http://www.focus-news.net/news/2018/02/27/2493516/veliko-tarnovo-stopanska-akademiya-d-a-tsenov-svishtov-predstavya-svoite-spetsialnosti-na-kandidatstudentska-borsa-2018.html", "text": "За поредна година Стопанска академия „Димитър А. Ценов” участва в националното изложението „Кандидатстудентска борса” 2018. Това съобщиха от пресцентъра на Стопанската академия. Форумът се организира от сдружение „Кандидатстудентска борса”, което обединява висши училища и неправителствени образователни институции за работа със студенти и кандидат-студенти от България. По традиция, всяка година сдружението организира представяне на висшите училища в столицата и други градове в страната. \r\nТазгодишното 24-то издание на изложението бе официално открито в Университета по архитектура, строителство и геодезия – София. Сред гостите на откриването бяха проф. д-р инж. Любен Тотев – председател на Съвета на ректорите в България, ректори и зам.-ректори на висши училища. Гост на откриването бе и зам.-ректорът по учебна дейност на Стопанска академия, проф. д-р Марияна Божинова. Свищовското висше училище бе представено от Галя Божкова – ръководител отдел „Бакалавърско и магистърско обучение” и Милена Костадинова – инспектор в същия отдел. Сред предимствата за студентите, обучаващи се в Свищов, които представителите на Стопанска академия коментираха с посетители на изложението са: \r\n- Актуално портфолио от пазарноориентирани образователни продукти по „Икономика“ и „Администрация и управление“;\r\n- Солидно професионално теоретично и практико-приложно обучение по учебни планове, разработени съвместно с бизнеса и държавната администрация;\r\n- Диплома и европейско дипломно приложение, признати в Европейския съюз, САЩ и Канада;\r\n- Ефективна комуникация и взаимодействие с високо мотивиран и квалифициран академичен състав с признати позиции в практиката, преподавателската и научноизследователската дейност;\r\n- Автентична академична атмосфера, предлагаща отлични възможности за обучение, развлечение, национални и международни студентски практики;\r\n- Международна образователна мобилност (в т.ч. програма „Еразъм+“) и участия в международни форуми;\r\n- Социално ориентирани семестриални такси, възможност за настаняване в общежитие, столово хранене и др.;\r\n- Финансова подкрепа (стипендии и награди) в размер на над 2 000 000 лева годишно.\r\nСлед откриването на „Кандидатстудентска борса” 2018 в столицата, Стопанска академия ще участва и в изложенията, които се провеждат през м. март в градовете Монтана (6 и 7 март), Велико Търново (8 и 9 март), Добрич (12 и 13 март), Варна (14 и 15 март), Бургас (16 и 17 март), Хасково (19 и 20 март) и Стара Загора (21 и 22 март). По време на двудневните изложения, посетителите на специализирания щанд на свищовската академия ще получат информация за условията за кандидатстване, приема, обучението, социално-битовите условия и възможностите за реализация след завършване на висшето образование. На разположение ще бъдат и рекламни материали с подробна информация за обучението в ОКС „бакалавър” и ОКС „магистър”. Актуална информация за приема на студенти през 2018 г. в различните степени, специалности и форми на обучение, се публикува и на сайта на Стопанска академия „Димитър А. Ценов” – Свищов www.uni-svishtov.bg", "date": "2018.02.27", "title": "Велико Търново: Стопанска академия „Д. А. Ценов” – Свищов представя своите специалности на „Кандидатстудентска борса” 2018"}
{"url": "http://www.focus-news.net/news/2018/02/27/2493513/pazardzhik-vremenno-dvizhenieto-e-ogranicheno-za-avtomobili-nad-12-tona-po-pat--37-pazardzhik-panagyurski-koloni-poradi-obilen-snegovalezh-i-snegopochistvane.html", "text": "Временно движението е ограничено за автомобили над 12 тона по път ІІ-37 Пазарджик - Панагюрски колони поради обилен снеговалеж и снегопочистване. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "Пазарджик: Временно движението е ограничено за автомобили над 12 тона по път ІІ-37 Пазарджик - Панагюрски колони поради обилен снеговалеж и снегопочистване"}
{"url": "http://www.focus-news.net/news/2018/02/27/2493514/kyustendil-ulichnata-mrezha-i-obshtinskite-patishta-v-dupnitsa-sa-prohodimi-pri-zimni-usloviya.html", "text": "Уличната мрежа и общинските пътища в Дупница са проходими при зимни условия. Това съобщи за Радио „Фокус” – Кюстендил зам.-кметът на Община Дупница Крум Милев, който е и председател на кризисния щаб в града. По думите му основните улици в Дупница са проходими при зимни условия, по второстепенните обаче трябва да се шофира с още по- голямо внимание. Предстои почистване на пешеходните зони в централната градска част. В селата също са обработени основните улици. Няма подадени сигнали за населени места без ток, няма и бедстващи хора.\r\nВенцеслав ИЛЧЕВ", "date": "2018.02.27", "title": "Кюстендил: Уличната мрежа и общинските пътища в Дупница са проходими при зимни условия"}
{"url": "http://www.focus-news.net/news/2018/02/27/2493504/the-daily-express-gratskite-plazhove-sa-pokriti-sas-snyag-dokato-balkanite-sa-obhvanati-ot-sibirski-stud.html", "text": "Известните на обикновения британец със слънчевото си време плажове в гръцкия регион Атика са покрити с 30 сантиметра сняг, докато мразовито време обхваща региона на Балканския полуостров, пише  британският вестник  The Daily Express.\r\nНиските температури, особено в Северна и в Централна Гърция са довели до сериозни проблеми с трафика и до затваряне на училищата. Студеният въздух от Сибир, обхванал Европа, на Балканите ще бъде съпътстван и от обилни снеговалежи. \r\n„Тези бури достигат значително по-на север в сравнение с предишните. Това означава, че ще достигнат чак то планините в южната част на Гърция“, заяви метеорологът Брайън Томпсън. \r\nМакедония, България и Румъния също са връхлетени от мразовито време.  Сибирските виелици са предизвикали хаос в Босна и Херцеговина и Сърбия.  Виктор Турмаков", "date": "2018.02.27", "title": "The Daily Express: Гръцките плажове са покрити със сняг, докато Балканите са обхванати от сибирски студ"}
{"url": "http://www.focus-news.net/news/2018/02/27/2493520/vidin-otbivat-tezhkotovarnite-avtomobili-na-mesta-za-parkirane-kray-grada-i-predi-razklona-za-dunavtsi.html", "text": "Отбиват тежкотоварните автомобили на места за паркиране край Видин и  преди разклона за Дунавци, предаде репортер на Радио „Фокус“ – Видин. Цистерни с гориво са паркирали на отбивка на главен път Е-79 в участъка  между Видин и Дунавци. Платен паркинг преди разклона на Дунавци е препълнен с тежкотоварни автомобили, някои от тях са спрели на пътя и затрудняват движението на колите. Участъкът между Дунавци и Видин е почистен, заснежен и на места заледен. Малко са леките автомобили, които се движат, има повече тежкотоварни автомобили, които биват отбивани от патрули.\r\nАнна ЛОЗАНОВА", "date": "2018.02.27", "title": "Видин: Отбиват тежкотоварните автомобили на места за паркиране край града и  преди разклона за Дунавци"}
{"url": "http://www.focus-news.net/news/2018/02/27/2493496/pazardzhik-dnes-i-utre-uchilishtata-na-teritoriyata-na-obshtina-lesichovo-nyama-da-provezhdat-uchebni-zanyatiya.html", "text": "Днес и утре училищата на територията на община Лесичово няма да провеждат учебни занятия, съобщи за Радио „Фокус“ – Пазарджик кметът на община Лесичово Серьожа Лазаров. Той обясни, че най-сложно е придвижването на децата от село Боримечково до училището в село Калугерово. „За там пътуват доста деца. С оглед безопасността, родителите не ги пускат на училище. За това решихме да не учат два дни“, коментира Лазаров. Той допълни, че на 1 март всички ученици от община Лесичово отново ще са на училище.\r\nВаня НИКОЛОВА", "date": "2018.02.27", "title": "Пазарджик: Днес и утре училищата на територията на община Лесичово няма да провеждат учебни занятия"}
{"url": "http://www.focus-news.net/news/2018/02/27/2493523/smolyan-na-patya-chepelare-asenovgrad-ima-zabrana-za-preminavaneto-na-tovarni-nad-12-tona.html", "text": "На пътя Чепеларе – Асеновград има забрана за преминаването на товарни над 12 тона, съобщи слушател на Радио „Фокус“. По думите му забраната е сила от два дни.", "date": "2018.02.27", "title": "Смолян: На пътя Чепеларе – Асеновград има забрана за преминаването на товарни над 12 тона"}
{"url": "http://www.focus-news.net/news/2018/02/27/2493527/vidin-zadarzhani-sa-nad-60-000-kasa-tsigari-bez-banderol-v-rayona-na-dunav-most-2.html", "text": "Два опита за незаконен износ на 60 900 къса (3 045 кутии) цигари, с търговски цели към страни от Западна Европа, предотвратиха митнически служители на Митница \"Лом\" в района на \"Дунав мост 2\". Това съобщиха от пресцентъра на Агенция \"Митници\". На 23 февруари 2018 г. на изходящо трасе пристига товарен автомобил с авторемарке за превоз на автомобили. Митническите служители селектират превозното средство за проверка, при която се установява, че пътеките на авторемаркето са затворени с ламарина и са превърнати в тайници, където са укрити 18 600 къса (930 кутии) цигари от различни марки.\r\nВ същия ден, късно през нощта, при друга митническа проверка на пътнически микробус, митническите служители откриват във фабричните кухини укрити 42 300 къса (2 115 кутии) цигари, предназначени за Германия.\r\nЗа тютюневите изделия не са представени никакви търговски документи, както и такива по ЗАДС за превоз на акцизни стоки извън нормите за лично потребление при пътуване за страна членка на ЕС.  Цигарите са задържани в склад на Митница Лом. На двамата шофьори са съставени актове по ЗАДС.", "date": "2018.02.27", "title": "Видин: Задържани са над 60 000 къса цигари без бандерол в района на \"Дунав мост 2\""}
{"url": "http://www.focus-news.net/news/2018/02/27/2493522/burgas-nay-golyama-snezhna-pokrivka-v-oblastta-ima-v-sungurlare-22-sm.html", "text": "Най-голяма снежна покривка в Бургаска област през изминалото денонощие се е натрупала в Сунгурларе - 22 см, съобщиха за Радио „Фокус“-Бургас от Метеорологичната станция в Бургас. В село Граматикво, Община Малко Търново, отчетената снежна покривка е 21 см, в Бургас - 8 см, а в останалите населени места в областта - между 3 и 8 см.\r\nМария РУСЕВА", "date": "2018.02.27", "title": "Бургас: Най-голяма снежна покривка в областта има в Сунгурларе - 22 см"}
{"url": "http://www.focus-news.net/news/2018/02/27/2493515/pazardzhik-9-uchilishta-na-teritoriyata-na-oblastta-nyama-da-provezhdat-uchebni-zanyatiya-dnes-i-utre.html", "text": "Общо 9 училища на територията на област Пазарджик няма да провеждат учебни занятия днес и утре, съобщиха от Регионално управление на образованието-Пазарджик. Те са на териториите на общините Велинград и Лесичово. Във връзка със затруднената обстановка в област Пазарджик, със заповеди на кметовете на община Велинград и община Лесичово е преустановен учебният процес  за дните 27 и 28 февруари 2018 г. в следните училища от областта: в община Лесичово – три училища в селата Динката – Основно училище „Кочо Честеменски“, Калугерово – Основно училище „Христо Ботев “ и Церово – Основно училище „Христо Ботев“. В община Велинград – шест училища в селата Абланица – Основно училище „Христо Ботев“, Биркова – Основно училище „Д-р Петър Берон“, Грашево  – Основно училище „Васил Левски“, Кръстава – Основно училище „Васил Левски“, Пашови – Основно училище „Иван Вазов“, Света Петка – Средно училище „Христо Смирненски“.", "date": "2018.02.27", "title": "Пазарджик: 9 училища на територията на областта няма да провеждат учебни занятия днес и утре"}
{"url": "http://www.focus-news.net/news/2018/02/27/2493526/burgas-v-16-naseleni-mesta-v-oblastta-nyama-tok-zaradi-avarii.html", "text": "В 16 населени места в Област Бургас няма ток заради аварии, съобщиха за Радио „Фокус“-Бургас от информационния център на „Електроразпределение Юг“. Това са Кости, Българи, Кондолово, Близнак, Евренезово, Младежко, Калово, Заберново, Визица, Граматиково, Босна, Звездец, Ковач, Бръшлян, Стоилово, Кошарица. Няма ток и в местностите ‘Ловно ханче“, „Пикника“ и „Сулуджана“. Екипи на електроразпределителното дружество работят по отстраняването на авариите.\r\nМария РУСЕВА", "date": "2018.02.27", "title": "Бургас: В 16 населени места в областта няма ток заради аварии"}
{"url": "http://www.focus-news.net/news/2018/02/27/2493524/varna-dvama-patsienti-na-hemodializa-i-rodilka-ot-oblastta-sa-izvozeni-do-bolnichno-zavedenie.html", "text": "Екипи на Регионална дирекция „Пожарна безопасност и защита на населението“ във Варна и Областната дирекция на МВР – Варна са оказали съдействие в 9 случая, свързани с влошената метеорологична обстановка във Варна и областта, през денонощието. Това съобщиха за Радио „Фокус“ – Варна от пресцентъра на Областната дирекция на МВР – Варна. Три от отработените сигнали са били свързани с предмети, опасно надвиснали или паднали. В единия от случаите става въпрос за оградни пана, при втория – изолация на детска градина, а при третия – дърво, което е било опасно надвиснало. Останалите шест случая са свързани с подпомагане на хора, попаднали в затворените пътни участъци през изминалата нощ. Оказана им е помощ да напуснат автомобилите си, допълниха от полицията.  Един от сигналите е за района на село Долище и летището, а другите са за общините Провадия, Ветрино и Дългопол, където вчера имаше затворени пътни участъци заради снеговалеж и навявания. Няма пострадали хора, уточниха от полицията. През днешния ден продължават да се отработват постъпили сигнали. До момента двама пациенти на хемодиализа са били подпомогнати, за да стигнат до специализирания автомобил, който да ги извози до болнично заведение за процедурите. Подпомогната е и родилка, която е била в напреднала бременност. Извозена е до болнично заведение превантивно.\r\nМарияна ВАЛЕНТИНОВА", "date": "2018.02.27", "title": "Варна: Двама пациенти на хемодиализа и родилка от областта са извозени до болнично заведение"}
{"url": "http://www.focus-news.net/news/2018/02/27/2493529/sofiya-dvizhenieto-e-ogranicheno-za-avtomobili-nad-12-tona-po-pat-i-6-sofiya-pirdop-v-prohod-galabets-pri-km-170-v-posoka-sofiya-poradi-avariral-tezhkotovaren-avtomobil.html", "text": "Движението е ограничено за автомобили над 12 тона по път I-6 София – Пирдоп в проход Гълъбец, при км 170 в посока София, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "София: Движението е ограничено за автомобили над 12 тона по път I-6 София – Пирдоп в проход Гълъбец, при км 170 в посока София, поради аварирал тежкотоварен автомобил"}
{"url": "http://www.focus-news.net/news/2018/02/27/2493525/mvnr-v-balgarskoto-posolstvo-v-rumaniya-e-sformiran-krizisen-shtab-koyto-da-sadeystva-na-nashite-sanarodnitsi-izpadnali-v-zatrudnenie.html", "text": "Във връзка с постъпилата информация за блокирани български граждани на летището в румънския град Тимишоара, по разпореждане на заместник министър-председателя и министър на външните работи Екатерина Захариева, в посолството на Република България в Румъния е сформиран кризисен щаб, който да съдейства на нашите сънародници, изпаднали в затруднение. Това съобщиха от пресцентъра на МВнР.\r\nОт министерството напомнят, че десетки български граждани са блокирани на летището в Тимишоара, след като самолет на нискотарифния авиопревозвач \"Райън еър\" е бил отклонен от маршрута Лондон-Пловдив към летището на румънския град вчера вечерта. След подаден сигнал, българското посолство в Букурещ е влязло в контакт с летищните власти, както и с представители на авиокомпанията. Посолството е съдействало за осигуряване на алтернативен транспорт на българските граждани до България. Около 60 наши сънародници са се възползвали от възможността да бъдат превозени с двата осигурени автобуса. Останалите българи са предпочели да останат на летището, като до момента два пъти са им осигурени ваучери за храна. По информация на летищните власти, 23-ма души - майки с деца, са били настанени в хотел. Почетният консул на Република България в Тимишоара е поел ангажимент да посети сънародниците ни на летището и да окаже съдействие. \r\nПродължават опитите на българския консул в Букурещ Мирчо Иванов да осъществи контакт с представители на авиокомпанията,  която следва да предостави информация как ще бъдат транспортирани до България останалите на летището в Тимишоара български граждани. \r\nБългарското посолство в Букурещ следи развитието на ситуацията, остава на разположение и е в постоянен контакт с намиращите се на летището наши сънародници, както и с летищните служби.", "date": "2018.02.27", "title": "МВнР: В българското посолство в Румъния е сформиран кризисен щаб, който да съдейства на нашите сънародници, изпаднали в затруднение"}
{"url": "http://www.focus-news.net/news/2018/02/27/2493521/pernik-sas-zapoved-na-kmeta-vyara-tserovska-28-fevruari-i-1-mart-sa-obyaveni-za-neuchebni-dni-v-obshtinata.html", "text": "Със заповед на кмета на Община Перни Вяра Церовска 28 февруари  и 1 март (сряда и четвъртък) са обявени за неучебни дни. Решението беше взето днес на работно съвещание в кабинета на кмета, в което участваха още зам.-кметът Севделина Ковачева, началникът на Регионалното управление на образованието Ваня Коконова и директори на училища с оглед тежките зимни условия, съобщиха от пресцентъра на Общината.\r\n„Във връзка с очакваните ниските температури, които според прогнозата утре ще бъдат около минус 20 градуса и с това, че може да има затруднена пътна обстановка с моя заповед се обявяват за неучебни тези два дни“, заяви кметът Вяра Церовска. Тя уточни, че за 2 март ще бъде направена допълнителна преценка за учебния процес.\r\n„Надявам се тогава температурите да позволят децата да проведат нормално своите учебни занимания. За днес директорите на учебните заведения са взели необходимите мерки за всички ученици и в някои училища са намалени часовете. Правим това обявление сега, за да могат родителите на по-малките  учениците  да си направят организация за утрешния ден“, посочи Церовска. \r\nЗа днешния ден е създадена гъвкава организация за провеждането на учебните занятия във всички училища на територията на Община Перник. „В някои учебни заведения , където са измерени по-ниски температури, учебният ден започва в по-късен час, с намалена продължителност на учебните часове“, обясни началникът на РУО Ваня Конова.", "date": "2018.02.27", "title": "Перник: Със заповед на кмета Вяра Церовска 28 февруари и 1 март са обявени за неучебни дни в общината"}
{"url": "http://www.focus-news.net/news/2018/02/27/2493530/poletite-ot-i-do-letishte-sofiya-se-izvarshvat-po-razpisanie.html", "text": "Полетите от и до Летище \"София\" се извършват по разписание. Това съобщиха за Агенция \"Фокус\" от пресцентъра на летището. От там уточниха, че няма отменени полети. Извършват се антиобледенителни процедури на самолетите и те излизат и кацат по разписание.", "date": "2018.02.27", "title": "Полетите от и до Летище \"София\" се извършват по разписание"}
{"url": "http://www.focus-news.net/news/2018/02/27/2493517/standard-makedoniya-snyag-e-obhvanal-tsyala-makedoniya-v-skopie-temperaturata-dostiga-do-minus-osem-gradusa.html", "text": "Времето в Македония продължава да е студено и снеговито. Сутринта температурата е била най-ниска в Маврово – минус 10 градуса, докато в Скопие е минус осем. Температурата по цялата страна е отрицателна, предава македонската медия  “Стандард“.\r\nНай-дебела е снежната покривка в Маврово – 90 см, в Крушево е 50 см, в Тетово – 28, в Охрид – 26, а в Скопие, Битоля и Гевгели – 20. \r\nОчаква се времето да се стопли към края на настоящата седмица, когато снегът ще премине в дъжд. Виктор Турмаков", "date": "2018.02.27", "title": "„Стандард“ (Македония): Сняг е обхванал цяла Македония, в Скопие температурата достига до минус осем градуса"}
{"url": "http://www.focus-news.net/news/2018/02/27/2493533/bsp-shte-dade-preskonferentsiya-v-tsentralata-na-partiyata.html", "text": "БСП ще даде пресконференция в централата на партията. Това съобщиха от пресцентъра на НС на БСП. Пресконференцията ще се състои от 14.00 часа днес на ул. „Позитано” № 20.", "date": "2018.02.27", "title": "БСП ще даде пресконференция в централата на партията"}
{"url": "http://www.focus-news.net/news/2018/02/27/2493534/okolo-80-balgari-sa-blokirani-v-rim-zaradi-otmenen-polet.html", "text": "Около 80 българи са блокирани в Рим заради отменен полет. Това каза за Агенция „Фокус“ българският консул в Рим Ермелина Пейчева. „Те са на авиокомпанията „Уизеър“, но има и някои останали от „Райънеър“. Бях останала с впечатление, че вчера „Райънеър“ е заминал целият, но се оказва, че не е така. Около 60 души са от „Уизеър“ и около 20 от „Райънеър“. Засега по хотели са преразпределени“, коментира Пейчева. По думите ѝ някои ще пътуват в сряда, други за петък са с резервация. „Хотелите на голяма част са покрити, но сега ми изниква проблем, че от „Райънеър“ са казали, че само два дни ще покрият хотела, а останалото трябва да се плати от пътниците. Ще помислим с какво можем да съдействаме. Причината за отменените полети са метеорологичните условия“, допълни Пейчева. Тя уточни, че единият полет на „Уизеър“ е трябвало да излети тази сутрин от Рим за София от летище „Фиумичино“, а другият на „Райънеър“ е трябвало да излети вчера сутринта от летище „Чампино“. „Имаше останали българи и в Бари, но „Уизеър“ пратиха късен самолет и ги прибраха през нощта. Те вече са се прибрали. Не са ми се обаждали, значи всичко трябва да е наред“, каза още Ермелина Пейчева.\r\nЛюба АЛЕКСИЕВА", "date": "2018.02.27", "title": "Около 80 българи са блокирани в Рим заради отменен полет"}
{"url": "http://www.focus-news.net/news/2018/02/27/2493535/plovdiv-stabilen-i-kontakten-e-edin-ot-postradalite-sled-sbivane-mezhdu-futbolni-zapalyankovtsi-v-grada-no-sastoyanieto-mu-ostava-tezhko.html", "text": "Стабилен и контактен е 35-годишният мъж, който пострада след сбиване между футболни запалянковци в Пловдив. Това съобщиха за Радио „Фокус“ – Пловдив от УМБАЛ „Свети Георги“. Мъжът е с тежка черепна фрактура, но е в съзнание. Въпреки това, състоянието му остава тежко.„Фокус“ припомня, че на 25 февруари в полицията постъпила информация, че на кръстовище между бул. „Дунав“ и ул. „Васил Левски“ е възникнал конфликт между привърженици на два футболни отбора. В резултат на своевременната намеса на екипи на Трето районно управление на МВР-Пловдив и сектор „Специализирани полицейски сили“ физическата саморазправа била прекратена. В рамките на образуваното по случая досъдебно производство в Трето РУ са предприети активни действия за изясняване на причините и обстоятелствата за побоя, както и установяване на самоличността на инициаторите му.\r\nВесела КРЪСТЕВА", "date": "2018.02.27", "title": "Пловдив: Стабилен и контактен е един от пострадалите след сбиване между футболни запалянковци в града, но състоянието му остава тежко"}
{"url": "http://www.focus-news.net/news/2018/02/27/2493531/kyustendil-bez-problemi-i-izchakvane-se-osashtestvyava-preminavaneto-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.27", "title": "Кюстендил: Без проблеми и изчакване се осъществява преминаването през ГКПП „Гюешево”"}
{"url": "http://www.focus-news.net/news/2018/02/27/2493538/v-14-naseleni-mesta-ot-severoiztochna-balgariya-prodalzhava-rabotata-po-otstranyavane-na-avarii-po-elektrorazpredelitelnata-mrezha.html", "text": "В 14 населени места от Североизточна България продължава работата по отстраняване на аварии по електроразпределителната мрежа. Това съобщиха от пресцентъра на \"Електроразпределение Север\". Електроразпределителната компания в Североизточна България отстрани редица аварии по електроразпределителната мрежа вследствие на силния вятър и снегонавяванията, които доведоха до обледяване на въздушни проводници. Екипите на \"Електроразпределение Север\", част от групата ЕНЕРГО-ПРО Варна, от вчера следобед възстановиха електрозахранването на над 50 населени места. Ситуацията се разви динамично и през изминалата нощ възникнаха нови повреди. Днес продължава работата по възстановяване на електричеството на 14 населени места, от които 10 са в област Добрич, 1 в област Варна, 2 в Силистра и 1 в Русе. \r\n\"Електроразпределение Север\" мобилизира своите екипи, снабдени с оборудване и техника за работа в зимни условия. На места работата е затруднена от усложнената пътна обстановка. Компанията поддържа постоянна връзка с областните и общинските администрации в Североизточна България за обмен на оперативна информация и синхронизиране на действията. \r\nПоради влошените метеорологични условия през последното денонощие отчетниците на компанията не успяха да извършат месечното отчитане на електромерите в селата Поручик Кърджиево, Шуменци, Сяново и Новаково. Потреблението на клиентите в тези населени места ще бъде отчетено веднага след като достъпът до тях е възможен.", "date": "2018.02.27", "title": "В 14 населени места от Североизточна България продължава работата по отстраняване на аварии по електроразпределителната мрежа"}
{"url": "http://www.focus-news.net/news/2018/02/27/2493528/ria-novosti-tsivilnite-ne-mogat-da-napusnat-iztochna-guta-zaradi-obstreli-na-teroristi.html", "text": "Мирните жители не могат да напуснат контролирания от сирийската опозиция анклав Източна Гута заради острели по хуманитарния коридор от терористи, предава РИА Новости.\r\n„Единственият коридор, свързващ Дамаск и Източна Гута е открит в населеното място Вафидин. Но засега от него не се е възползвал и един цивилен. Бойците обстрелват тази част на Източна Гута с миномети“, съобщава началникът на групата по контрол на зоната за деескалация ген. Виктор Панков.\r\nСигурността на изхода от хуманитарния коридор се осигурява от руската военна полиция и от сирийските сили. В град Ал Дувеир е разположен мобилен медицински пункт за оказване на помощ за болните.  Виктор Турмаков", "date": "2018.02.27", "title": "РИА Новости: Цивилните не могат да напуснат Източна Гута заради обстрели на терористи"}
{"url": "http://www.focus-news.net/news/2018/02/27/2493532/ruse-opashka-ot-tovarni-avtomobili-se-e-obrazuvala-na-gkpp-dunav-most-na-izhod.html", "text": "Опашка от товарни автомобили се е образувала на ГКПП „Дунав мост\" – Русе на изход от страната в посока Букурещ. Това съобщи слушател на Радио „Фокус“. По думите му тежкотоварните автомобили са блокирани на място от 07.00 часа вчера.", "date": "2018.02.27", "title": "Русе: Опашка от товарни автомобили се е образувала на ГКПП „Дунав мост\" на изход"}
{"url": "http://www.focus-news.net/news/2018/02/27/2493542/varna-trima-dushi-sa-nastaneni-v-priyuta-za-bezdomni-v-grada-prez-noshtta.html", "text": "Пътната обстановка във Варна е нормална при зимни условия. Аспаруховият мост се обработва с антилед, 40 машини почистват и обработват улиците, по данни на дирекция „Инженерна инфраструктура и благоустрояване“ към Община Варна. Това съобщиха от Общината. Трима души са настанени през нощта в Приюта за временно настаняване на бездомни и социално слаби лица, допълниха от общинската дирекция „Социални дейности“ към Община Варна.\r\n27-ми февруари е обявен за неучебен ден за варненските ученици. Детските градини работят нормално, има осигурено гориво, съобщиха от общинската дирекция „Образование и младежки дейности“.\r\nСпоред прогнозата на НИМХ днес следобед валежите и вятърът ще отслабнат, температурите през деня ще останат отрицателни, по крайбрежието между -4 и +1 градуса. Вълнението на морето ще е около 3-4  бала, температура на морската вода 5 – 6 градуса. От утре се очакват нови валежи от сняг, по-значителни по количество над Югоизточна България и по Южното Черноморие. Вятърът, главно по крайбрежието, ще се усили от североизток, по-късно от север и северозапад. Ще остане студено с отрицателни температури. Още през нощта срещу 1-ви март валежите ще спрат, вятърът чувствително ще отслабне, облачността временно ще намалее до ясно и това ще доведе до много ниски минимални температури: във вътрешността на Североизточна България до -15 – -10, по крайбрежието от -10 до -5 градуса.", "date": "2018.02.27", "title": "Варна: Трима души са настанени в Приюта за бездомни в града през нощта"}
{"url": "http://www.focus-news.net/news/2018/02/27/2493544/burgas-otmenena-e-preskonferentsiyata-vav-vrazka-s-predstoyashtoto-provezhdane-na-sofiya-film-fest-na-brega.html", "text": "Отменена е пресконференцията във връзка с предстоящото провеждане на София филм фест на брега. Това съобщиха от пресцентъра на Община Бургас. Събитието трябваше да се проведе в сряда (28 февруари). За участниците от организационния екип е трудно да пътуват от София в това време и ще посетят Бургас в подходящ ден в началото на март.", "date": "2018.02.27", "title": "Бургас: Отменена е пресконференцията във връзка с предстоящото провеждане на София филм фест на брега"}
{"url": "http://www.focus-news.net/news/2018/02/27/2493536/voennosluzheshti-ot-suhopatnite-voyski-okazvaha-pomosht-na-bedstvashti-hora-v-obshtina-nikopol.html", "text": "Личен състав и техника от Сухопътните войски оказаха помощ на бедстващи хора в усложнената зимна обстановка в област Плевен тази нощ. Това съобщиха от пресцентъра на Министерство на отбраната. Военнослужещите са от състава на формированието за овладяване и/или преодоляване на последствията от бедствия за действие при зимни условия на 55-и инженерен полк – Белене.\r\nВоеннослужещите разчистваха часове наред пътни участъци и оказваха съдействие на бедстващи хора, сред които и един чужд гражданин, в района на селата Лозица, Любеново и Въбел, община Никопол, област Плевен.\r\nИзтеглени бяха автомобили, попаднали в огромни преспи. Някои от тях бяха придружени до град Белене, където пътниците им да пренощуват. Разчистен бе пътен участък от с. Лозица до град Никопол и обратно до град Белене. Действията продължиха до 02.00 часа тази сутрин.", "date": "2018.02.27", "title": "Военнослужещи от Сухопътните войски оказваха помощ на бедстващи хора в община Никопол"}
{"url": "http://www.focus-news.net/news/2018/02/27/2493543/dobrich-parkiraneto-v-obsega-na-sinya-zona-v-grada-e-bezplatno-zaradi-uslozhnenata-zimna-obstanovka.html", "text": "Паркирането в обсега на „Синя зона“ в града е безплатно заради усложнената зимна обстановка. Това съобщиха от пресцентъра на Община град Добрич. Безплатното паркиране е в сила за днес и утре (28 февруари) . Продължава да се следи метеорологичната обстановка и при необходимост този срок ще бъде удължен", "date": "2018.02.27", "title": "Добрич: Паркирането в обсега на „Синя зона“ в града е безплатно заради усложнената зимна обстановка"}
{"url": "http://www.focus-news.net/news/2018/02/27/2493541/sofiya-dvizhenieto-e-ogranicheno-za-avtomobili-nad-12-tona-po-avtomagistrala-hemus-pri-km-66-v-posoka-varna.html", "text": "Движението е ограничено за автомобили над 12 тона по автомагистрала \"Хемус\" при км 66 в посока Варна. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "София: Движението е ограничено за автомобили над 12 тона по автомагистрала \"Хемус\" при км 66 в посока Варна"}
{"url": "http://www.focus-news.net/news/2018/02/27/2493545/sport-angliyskite-futbolni-ligi-shte-provezhdat-pauzi-prez-fevruari.html", "text": "Ръководителите на футболните асоциации на Англия – \"Премиър Лийг\" и Футболната лига на Англия са се договорили за ежегодни двуседмични почивки в началото на февруари.  \r\nНововъведението ще бъде опитано за първи път по време на сезон 2019/20. Така английските играчи ще имат пауза, в която ще могат да играят за националния отбор. \r\nНяма да има прекъсвания в „Чемпиъншип“, в  Първа и Втора дивизия Виктор Турмаков", "date": "2018.02.27", "title": "Спорт: Английските футболни лиги ще провеждат паузи през февруари"}
{"url": "http://www.focus-news.net/news/2018/02/27/2493546/burgas-obshtinata-obyavyava-uchenicheski-konkurs-za-gidove-na-otborite-uchastvashti-v-mezhdunarodno-matematichesko-sastezanie.html", "text": "Община Бургас обявява ученически конкурс за гидове на отборите, участващи в Международното математическо състезание – BIMC 2018 (Bulgaria International Mathematics Competition 2018). Това е чудесна възможност за инициативни и любопитни младежи, които искат да упражнят своя английски език и да намерят приятели от други държави и континенти, съобщиха от пресцентъра на Общината. Над 40 нации ще бъдат представени на мащабния форум в Бургас.\r\nКандидатите в конкурса трябва да отговарят на следните изисквания:\r\n– Да са навършили 16 г.;\r\n– Да владеят отлично английски език (ниво Upper-Intermediate или по-високо);\r\n– Да са редовни ученици;\r\n– Да притежават добри комуникационни умения;\r\n– Да притежават умения за работа в екип;\r\n– Да притежават организационни умения;\r\n– Да имат готовност да осъществяват дейностите безвъзмездно, на доброволни начала.\r\nСъстезанието IMC (International Mathematics Competition) e едно от най-престижните международни математически състезания в света. Създадено през 2003 г., всяка година то се провежда в различна държава. Една от неговите най-важни цели е да се създаде платформа за ученици от целия свят за обмен на знания и практически опит в областта на математиката, както и да се развие вече създаденото сътрудничество за представяне на иновативни методи при преподаването на математика. Освен, че ще предостави възможност на участниците да покажат своите способности и талант, състезанието също така ще се превърне в място за среща на различни култури, насърчавайки толерантността и приятелството.\r\nBIMC 2018 ще се проведе в периода 1-6 юли.\r\nДоброволците ще бъдат ангажирани за времето на целия престой в гр. Бургас на участващите отбори. Гидовете трябва да имат готовност да изпълняват следните основни задължения:\r\n– Да придружават отборите по време на всички мероприятия от официалната програма на състезанието;\r\n– Да осъществяват комуникацията между отборите и организаторите на състезанието;\r\n– Да съдействат за провеждането на екскурзоводските беседи;\r\n– Да уважават ценностите и културните различия на отборите, които придружават.\r\nОбщина Бургас ще поеме разходите за транспорт, храна и др., свързани с осъществяването на дейността на гидовете. Всеки от тях ще получи сертификат за положен доброволен труд, както и рекламни материали за състезанието.\r\nКандидатите следва да изпратят кратко заявление в свободен текст по електронна поща на следния адрес: burgas@bimc2018.com, не по-късно от 16 март 2018 г. Датата за събеседването ще бъде съобщена допълнително на кандидатите на посочен от тях електронен адрес.", "date": "2018.02.27", "title": "Бургас: Общината обявява ученически конкурс за гидове на отборите, участващи в Международно математическо състезание"}
{"url": "http://www.focus-news.net/news/2018/02/27/2493548/pazardzhik-obshtina-peshtera-shte-otbelezhi-140-godini-ot-osvobozhdenieto-na-balgariya-na-3-mart-s-praznichni-chestvaniya.html", "text": "Община Пещера ще отбележи 140 години от Освобождението на България на 3 март с празнични чествания, съобщи за Радио „Фокус“ – Пазарджик Димитър Павлов, експерт по културата в Общината. В деня на националният празник, от 10.30 часа ще бъдат поднесени цветя пред паметните плочи на капитан Сафонов и братя Горови, като тържествено ще бъде издигнато и националното знаме. Два лъча от представители на общинската администрация, културните и образователни  институции, общественици и граждани ще се отправят към паметните плочи. В 11.00 часа на пл. „България“ ще започне празничен концерт с участието на  ансамбъл „Славейче” и изпълнителките на български народни песни Калина и Невена.\r\nАлбена ЖИЛЕКОВА", "date": "2018.02.27", "title": "Пазарджик: Община Пещера ще отбележи 140 години от Освобождението на България на 3 март с празнични чествания"}
{"url": "http://www.focus-news.net/news/2018/02/27/2493537/varna-preustanoveni-sa-uchebnite-zanyatiya-vav-vsichki-uchilishta-na-teritoriyata-na-obshtina-avren.html", "text": "Със заповед на кмета на Община Аврен Емануил Манолов са преустановени учебните занятия във всички училища на територията на общината за дните 27 и 28 февруари. Това съобщиха за Радио „Фокус“ – Варна от Регионалното управление на образованието във Варна. Причината е влошената метеорологична обстановка на територията на общината. Днес и утре са преустановени учебните занятия в още две училища на територията на община Аксаково – СУ „Св. Св. Кирил и Методий“ в Игнатиево и СУ „Св. Кл. Охридски“ в Аксаково.\r\nМарияна ВАЛЕНТИНОВА", "date": "2018.02.27", "title": "Варна: Преустановени са учебните занятия във всички училища на територията на община Аврен"}
{"url": "http://www.focus-news.net/news/2018/02/27/2493547/d-r-irena-ivanova-umbal-sv-ivan-rilski-ekspertnite-tsentrove-za-lechenie-na-redki-zabolyavaniya-pomagat-na-vse-poveche-balgari.html", "text": "Експертните центрове за лечение на редки заболявания помагат на все повече българи. Това каза д-р Ирена Иванова, ръководител „Диагностика на редки заболявания и клинична лаборатория“ към УМБАЛ „Св. Иван Рилски“, по време на пресконференция относно новите възможности за безплатна диагностика и лечение на редките заболявания, предаде репортер на Агенция „Фокус“. „Днешната пресконференция се провежда по повод Световния ден на редките заболявания – 28 февруари. Това са заболявания, които на пръв поглед изглеждат редки, но в медицинската практика се оказва, че са ежедневие. Те изискват специфичен подход на диагностика и терапия. От две години в УМБАЛ „Св. Рилски“ е открит експертен център за диагностика на част от редките заболявания по инициатива на Министерството на здравеопазването“, каза още тя.\r\nЕксперти от центъра обясниха, че днес в световен мащаб много голямо количество здрави пациенти се обръщат към личните си лекари с желание да бъдат тествани за наследствени заболявания, което довежда до това в различни държави да е задължително всяка млада двойка, която желае да сключи брак, да минава през пакет за скрининг за абсолютно всички генетични заболявания. В България в момента всяко едно младо семейство, което ще сключи брак, минава през изследвания, но според експертите те не са достатъчни.\r\nВладимир Томов - председател на Национален алианс на хората с редки болести, обясни, че информацията е най-големият проблем при редките заболявания. „Затова експертните центрове, които се откриват към лечебните заведения, са много важни за нас, защото създават комуникация на световно ниво. Така се дава възможност да бъдат поставени точните диагнози със съответните мутации“, коментира още той.\r\nЦветилена СИМЕОНОВА", "date": "2018.02.27", "title": "Д-р Ирена Иванова, УМБАЛ „Св. Иван Рилски“: Експертните центрове за лечение на редки заболявания помагат на все повече българи"}
{"url": "http://www.focus-news.net/news/2018/02/27/2493552/patsient-s-izkustveno-sartse-e-sardechno-transplantiran-v-bolnitsa-sv-ekaterina.html", "text": "Пациент с изкуствено сърце е сърдечно трансплантиран в болница „Св. Екатерина“, съобщиха от пресцентъра на лечебното заведение. В ранните часове на 25 февруари в болница „Св. Екатерина“ се получи информация от Изпълнителната агенция по трансплантация, че във ВМА – София има подходящ сърдечен донор. Въпреки тежките метеорологични условия в страната екипът на болницата, под ръководството на проф. д-р Генчо Начев, успял да създаде максимално добра организация за успешното извършване на сърдечната трансплантация. Донорът е 41-годишна жена с руптурирала (спукана) мозъчна аневризма и в мозъчна смърт. Реципиентът е 31-годишно момче, който е с тежка форма на сърдечна недостатъчност и поради тази причина преди няколко месеца му е поставено изкуствено сърце. В 03.00 часа през нощта започна сърдечната трансплантация, при която изкуственото сърце бе заменено с новото донорско сърце. В 09.00 часа сутринта пациентът вече бе изведен от операционната и няколко часа след това дишаше самостоятелно и контактуваше с дежурния екип.\r\nТова е деветия пациент, на който е извършена успешна сърдечна трансплантация след предварително имплантирано изкуствено сърце през последните няколко години.  \r\nРъководството на болницата изразява своите съболезнования и благодарност към близките на донора.", "date": "2018.02.27", "title": "Пациент с изкуствено сърце е сърдечно трансплантиран в болница „Св. Екатерина“"}
{"url": "http://www.focus-news.net/news/2018/02/27/2493551/d-r-kristiyan-kirilov-obshtinski-savet-svishtov-namalyavaneto-broyat-na-prietite-studenti-v-stopanska-akademiya-reflektira-pryako-varhu-razvitieto-na-svishtov.html", "text": "Декларация в подкрепа на Стопанска академия „Димитър А. Ценов“ в Свищов приеха общинските съветници от града. Причината за изготвянето на документа е идеята за намаляване квотата за прием на студенти през предстоящата учебна година. Това каза в предаването „Добре дошли в Свищов“ на Радио „Фокус“-Велико Търново д-р Кристиян Кирилов, председател на Общински съвет-Свищов. Той припомни, че броят на новоприетите е бил намален още през миналата година до 700 души, а в публичното пространство се носи слух, че в предходната учебна година ще има ново свиване с около 15%. \r\n„Този факт ни притеснява първо като жители на община Свищов, а и като ръководство на местната администрация. Намаляването броят на студентите пряко рефлектира и върху самите бизнес отношения в града. Знаете, че Стопанска академия беше и е един от основните фактори, които движат икономиката в града – с преподавателите, студентите и гостите. Освен това в учебното заведение работят 500 души и при евентуално намаление на студентите, част от тях ще бъдат съкратени“, допълни д-р Кирилов. Той подчерта, че документът, подкрепен от всички политически групи в ОбС- Свищов, ще бъде внесен в Министерство на образованието. За Декларацията са се обявили и депутатите от региона. Подкрепа ще се търси и от областния управител на Велико Търново проф. Любомира Попова, като представител на държавната власт.\r\nЛуиза ТРАНЧЕВА", "date": "2018.02.27", "title": "Д-р Кристиян Кирилов, Общински съвет-Свищов: Намаляването броят на приетите студенти в Стопанска академия рефлектира пряко върху развитието на Свищов"}
{"url": "http://www.focus-news.net/news/2018/02/27/2493539/nezavisne-bosna-i-hertsegovina-tsyala-bosna-prodalzhava-da-e-zayavena-ot-dalboki-snegove.html", "text": "Цяла Босна продължава да е заявена от дълбоки снегове, които предизвикват транспортен хаос и големи преспи при температури до минус 21 градуса, предава предава електронното издание \"Независне\". Най-ниската температура е била отчетена на планината Белашница - минус 21 градиса, а най-топло е било Неум - 0 градуса. Затруднено е движението по магистрален път М 15 Ливно – Шужица и Гламоч – Минище. Забранено е движението за всички автомобили по път Р 419 Ракитно – Бидине. Местните пътни власи предупреждават за усложнения при придвижването по пътя Кожич  - Сараево, както и в районите на Томиславград, Купреш, Гламоч, Ливно и Босанска Грахова.", "date": "2018.02.27", "title": "„Независне“ (Босна и Херцеговина): Цяла Босна продължава да е заявена от дълбоки снегове"}
{"url": "http://www.focus-news.net/news/2018/02/27/2493550/aktualna-patna-obstanovka-kam-1130-chasa.html", "text": "Информация за състоянието на републиканските пътища, предоставена от Агенция “Пътна инфраструктура”. Метеорологична обстановка: \r\nТемпературите са в интервала от –17° до + 5°.\r\nТемператури от метеостанциите на АПИ в °C:\r\n- проход „Предела“: -7,1°\r\n- Кресна: -4,1°\r\n- проход „Република“: -10,7°\r\n- Костандово: -8,5°\r\n- проход „Шипка“: -14,7°\r\n- проход „Петрохан“: -13,5°\r\nВремето над страната е облачно.\r\nВятър духа в областите Бургас, Варна, Велико Търново, Видин, Добрич, Кюстендил, Ловеч, Пазарджик, Перник, Пловдив, Плевен, Разград, Русе, Силистра, Сливен, Смолян, София, Стара Загора, Търговище и Ямбол\r\nДъжд не вали.\r\nСняг вали в почти цялата страна.\r\nПътните настилки са заснежени на местата със снеговалеж, в планинските и усойни райони – частично заснежени, заледени и обработени.\r\nНамалена видимост поради мъгла: \r\n- до 100 м. в област Сливен, както и на проход „Шипка“ Обстановка (състояние) по РПМ:Проходи: \r\nОграничения по проходите за текущия период:\r\n- „Дюлински“ – забранен за МПС над 3,5 т;\r\n- „Обзорски“ – затворен за МПС над 12 тона;\r\n- „Пампорово” - забранен за МПС над 3,5 т; задължително движение за всички МПС с вериги;\r\n- „Печинско“ – забранен за МПС над 12 т с ремаркета и полуремаркета; задължително движение за всички МПС с вериги;\r\n- „Превала“ – забранен за МПС над 12 т с ремаркета и полуремаркета; задължително движение за всички МПС с вериги;\r\n- „Републиката“ – забранен за МПС над 12 тона;\r\n- „Ришки“ – забранен за МПС над 12 тона;\r\n- „Рожен“ – забранен за МПС над 12 т с ремаркета и полуремаркета; задължително движение за всички МПС с вериги;\r\n- „Твърдишки” - забранен за МПС над 10 т;Временни ограничения по проходите:\r\n- „Котленски” – затворен за МПС над 12 тона;\r\n- „Предел” – затворен за МПС над 12 тона;\r\n- „Троянски” – забранен за всички МПС;Целогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.\r\n- „Айтоски“ проход – отворен за всички МПС. Автомагистрали: \r\n- А1 „Тракия“: няма ограничения\r\n- А2 „Хемус“:\r\nОПУ София:\r\nВременно движението по АМ Хемус при км 66+000 посока Варна е ограничено за МПС над 12 т поради ограничения по РПМ във вътрешността на страната.\r\n- А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: няма ограничения.Ограничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОПУ Видин: \r\nОграничено е движението за МПС над 12 т по път I-1 Видин – Монтана в посока Монтана  поради силни снегонавявания. Без ограничение е движението в посока Видин. Обходен маршрут в посока Монтана: път II-11 Дунавци – Арчар – път III-112 Добри дол – Тополовец - път III-114 Тополовец – Ружинци. \r\n- Ограничено е движението по път III-1412 от разклона за с. Бранковци до с. Раковица от км 2+150 до км 14+000 поради снегонавявания. Обходен маршрут: Кула - Киряево - Раковица. /въведено в 08:24 ч./;\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\n- Ограничено е движението за всички МПС по път I-2 Русе – Разград – Шумен – Варна поради влошени метеорологични условия.\r\n- път І-3 Гара Бяла-Плевен-Луковит-Коритна-Ябланица-Ботевград:\r\n- Временно движението по път I-3 в посока Русе е ограничено за МПС над 12 т поради ограничения по РПМ във вътрешността на страната.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\n- Временно движението по път I-4 в посока Русе е ограничено за МПС над 12 т поради ограничения по РПМ във вътрешността на страната.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\n- Ограничено е движението по път I-5 Русе – Бяла за МПС над 12 т поради силен снеговалеж и снегонавявания\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОПУ Перник: \r\n- Ограничено е движението за МПС над 12 т двупосочно по път I-6 Перник – ГКПП Гюешево.\r\nОПУ София: \r\n- Временно движението по път I-6 София – Пирдоп в проход Гълъбец при км 170+000 посока София е ограничено за МПС над 12 т поради аварирал тежкотоварен автомобил.\r\nОПУ Стара Загора: \r\n- Ограничено е движението за всички МПС по път I-6 Мъглиж – Николаево поради лоши метеорологични условия. \r\nОбходен маршрут: път I-5 Казанлък-Стара Загора - път II-66 Стара Загора-Нова Загора и II-55 Нова Загора-Гурково. /въведено в 14:00 ч./;\r\nОПУ Сливен: \r\n- Ограничено е движението за МПС над 12 т по път I-6 Твърдица – Петолъчката.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:\r\nОПУ Шумен и ОПУ Силистра:\r\n- Ограничено е движението за всички МПС път I-7 Шумен – Силистра поради влошени метеорологични условия. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: няма ограничения.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОПУ Добрич: \r\n- Ограничено е движението за всички МПС по път I-9 Дуранкулак – Варна на територията на област Добрич.\r\nОПУ Варна:\r\n- Ограничено е движението на МПС над 12 т по път I-9 от Бяла до Обзор поради обилен снеговалеж и влошени метеорологични условия.\r\nОПУ Бургас:\r\n- Ограничено е движението за МПС над 12 т по път I-9 Обзор – Слънчев бряг поради обилен снеговалеж.Други въведени извънредни ограничения на движението:\r\nОПУ Благоевград: \r\n- Ограничено е движението по път II-84 Разлог – Велинград е ограничено за МПС над 12 тона с ремаркета и полуремаркета /въведено в 19:35 ч. на 25.02/;\r\nОПУ Бургас:\r\n- Ограничено е движението за всички МПС по път III-906 гр. Варна – Горица затворен за всички МПС поради снегопочистване\r\nОПУ Варна:\r\n- Ограничение на движението за всички МПС по път II-27 Червенци – Бдинци поради нулева видимост, силен вятър и снегонавяване.\r\n- Ограничено движението за всички МПС по път III-906 Юнец – Дюлино поради нулева видимост, силен вятър и снегонавяване.\r\n- Ограничение на движението за всички МПС по път III-2702 Вълчи дол – Суворово поради снегонавявания.\r\n- Ограничение на движението за всички МПС по път III-2901 Аксаковска панорама – Ветрино км 0+000 до км 34+000 поради нулева видимост, снеговалеж и силен вятър.\r\n- Ограничено е движението за всички МПС по път III-208 от разклон Ветрино до гр. Провадия, поради почистване. Обходен маршрут: през с. Габърница - с. Петров дол - Провадия. /въведено в 13:25 ч./\r\n- Ограничено е движението на всички МПС по път III-208 от пътен възел Ветрино до Провадия, поради обилен снеговалеж и влошени метеорологични условия; \r\n- Ограничено е движението на всички МПС по път III-2072 Вълчи дол – Добротич поради обилен снеговалеж и влошени метеорологични условия;\r\nОПУ Велико Търново:\r\n- Ограничено е движението по път III-405 Алеково – Козловец поради снегонавяване и нулева видимост /въведено в 00:37 ч./.\r\n- Ограничено е движението по път III-407 Павел – Совата за МПС над 12 т. поради снегонавяване и нулева видимост /въведено в 00:51 ч./.\r\nОПУ Видин:\r\n- Ограничено е движението за всички МПС по път III-121 от с. Шишенци до гр. Кула от км 33+400 до км 50+300 поради снегонавяване.\r\n- Ограничено е движението на всички МПС по път III-121 от разклон за с. Раброво до разклон за с. Бориловец от км 20+860 до км 31+300 в двете посоки поради снегонавяване. /въведено в 10:55 ч./\r\n- Временно се ограничава движението по път III-1412 разклон Церова вода до разклен с. Бранковци от км 0+000до км 2+150 от в двете посоки за всички МПС поради снегонавяване.\r\n- Ограничено е движението по път III-1413 Грамада – Синаговци за всички МПС, поради обилен снеговалеж и снегопочистване. /въведено в 09:26 ч./\r\nОПУ Враца:няма ограничения.\r\nОПУ Габрово: няма ограничения.\r\nОПУ Добрич: \r\n- Ограничено е движението за всички МПС по път II-27 Добрич – Владимирово – Бдинци поради обилен снеговалеж и влошени метеорологични условия;\r\n- Ограничено е движението за МПС над 12 т по път II-27 Добрич – Балчик поради обилен снеговалеж и влошени метеорологични условия.;\r\n- Ограничено е движението на всички МПС по път II-29 Добрич – Генерал Тошево – ГКПП „Йовково“ поради обилен снеговалеж и влошени метеорологични условия.\r\n- Ограничено е движението на всички МПС по път II-71 Добрич – Силистра поради обилен снеговалеж и снегонавявания; \r\n- Ограничено е движението на МПС над 12 тона по път III-207 Тервел – Алфатар – Силистра поради обилен снеговалеж и снегонавявания;\r\n- Ограничено е движението на всички МПС по път III-207 Кочмар – Тервел поради обилен снеговалеж и снегонавявания;\r\n- Ограничено е движението на всички МПС по път III-293 Добрич – Крушари поради обилен снеговалеж и снегонавявания;\r\n- Ограничено е движението на всички МПС по път III-296 Генерал Тошево – Каварна поради обилен снеговалеж и снегонавявания;\r\n- Ограничено е движението на всички МПС по път III-2077 Кочмар – Тервел – Межден поради обилен снеговалеж и снегонавявания;\r\n- Ограничено е движението на МПС над 12 тона по път III-7106 Кочмар – Карапелит поради обилен снеговалеж и снегонавявания;\r\n- Ограничено е движението за всички МПС по път III-2075 Орляк – Зърнево поради обилен снеговалеж и влошени метеорологични условия;\r\n- Ограничено е движението за всички МПС по път III-2702 Генерал Киселово – Ведрина – Добрич поради обилен снеговалеж и влошени метеорологични условия;\r\n- Ограничено е движението на всички МПС по път III-2903 Генерал Тошево – Росица поради обилен снеговалеж и влошени метеорологични условия;\r\n- Ограничено е движението по за всички МПС по път III-2904 Кардам – Дуранкулак поради снегонавявания и лоша видимост\r\n- Ограничено е движението за всички МПС по път III-2932 Крушари – Росица поради обилен снеговалеж и влошени метеорологични условия;\r\n- Ограничено е движението за всички МПС по път III-7102 Тервел – Ангеларии поради обилен снеговалеж и влошени метеорологични условия;\r\n- Ограничено е движението за всички МПС по път III-7103 Oногур – Телериг – Крушари поради обилен снеговалеж и влошени метеорологични условия;\r\n- Ограничено е движението за всички МПС по път III-7105 Добрич – Житница – Балик поради обилен снеговалеж и влошени метеорологични условия;\r\n- Ограничено е движението за всички МПС по път III-9002 Балчик – Генерал Тошево поради снегонавявания и лоша видимост\r\n- Ограничено е движението за всички МПС по път III-9701 Добрич – Сърнино поради снегонавявания и лоша видимост\r\nОПУ Кърджали:\r\n- Ограничено е движението на МПС над 12 т. по път III-507 Кърджали-Мост поради обилен снеговалеж и влошени метеорологични условия.\r\n- Движение с вериги на всички МПС по път II-58 Комунига-Тополово-Асеновград в участъка с. Комунига - гр. Асеновград\r\nОПУ Кюстендил: няма ограничения.\r\nОПУ Ловеч:\r\n- Ограничено е движението за всички МПС по път III-358 Шипково – Рибарица, поради обилен снеговалеж и почистване. /въведено в 16:25 ч./;\r\nОПУ Пазарджик: \r\n- Временно движението по път ІІ-37 Пазарджик - Панагюрски колони от км 55+550 до км 123+830 е ограничено за МПС над 12 т поради обилен снеговалеж и снегопочистване.;\r\n- Временно движението по път II-37 Пещера-Батак-Доспат е ограничено за МПС над 12 т с ремаркета и полуремаркета. Всички останали МПС задължително с вериги.\r\n- Временно движението по път II-84 Разлог – Велинград е ограничено за МПС над 12 т с ремаркета и полуремаркета поради снегопочистване. \r\nОПУ Перник: \r\n- Временно движението по път III-1801 Перник – Голямо Бучино е ограничено за всички МПС поради снегопочистване. /въведено в 06:59 ч/;\r\nОПУ Плевен:\r\n- Временно е ограничено движението на МПС по път II-52 Никопол - Лозица поради снеговалеж и снегопочистване. /въведено в 09:11 ч./\r\n- Движението на МПС над 12 тона се осъществява задължително с вериги на територията на цялата област;\r\nОПУ Пловдив: \r\n- Временно е ограничено движението за МПС над 12 тона с ремаркета и полуремаркета по път III-866 Девин – Кричим, поради силен снеговалеж и снегопочистване. /въведено в 08:58 ч./\r\n- Временно е ограничено движението на МПС над 12 тона с ремаркета и полуремаркета по път II-86 Асеновград – Смолян поради силен снеговалеж и снегопочистване. /въведено в 08:58 ч./\r\n- Движението на всички МПС по път II-58 Новаково – Кърджали задължително се осъществява с вериги; /въведено в 16:42 ч./\r\nОПУ Разград: \r\n- Ограничено е движението за всички МПС по път II-23 Русе – Дулово поради влошени метеорологични условия.\r\n- Ограничено е движението за всички МПС по път II-49 Разград – Тутракан поради влошени метеорологични условия.\r\n- Ограничено е движението за МПС над 12 т по път II-49 Търговище – Разград поради влошени метеорологични условия.\r\n- Ограничено е движението за МПС над 12 т по път II-51 Дралфа – Чудомир – Лозница – път I-2 поради влошени метеорологични условия.\r\n- Ограничено е движението за МПС над 12 т по път III-204 Разград – Попово поради влошени метеорологични условия.\r\n- Ограничено е движението за МПС над 12 т по път III-204 Разград – Попово поради влошени метеорологични условия.\r\n- Ограничено е движението за всички МПС по път III-205 Исперих – Стефан Караджа поради влошени метеорологични условия.\r\n- Ограничено е движението за МПС над 12 т по път III-206 Пороище-Лозница поради влошени метеорологични условия.\r\n- Ограничено е движението за всички МПС по път III-702 Пристое – Лъвино поради влошени метеорологични условия.\r\n- Ограничено е движението за всички МПС по път III-2001 Ветово – Глоджево поради влошени метеорологични условия.\r\n- Ограничено е движението за всички МПС по път II-2002 Цар Калоян – Захари Стояново поради влошени метеорологични условия.\r\n- Ограничено е движението за всички МПС по път ІІІ-2003 Дряновец – Сеново поради влошени метеорологични условия.\r\n- Ограничено е движението за всички МПС по път III-2004 път I-2 – Балкански – път III-204 поради влошени метеорологични условия.\r\n- Ограничено е движението за всички МПС по път III-2005 Самуил – Подайва поради влошени метеорологични условия.\r\n- Ограничено е движението за всички МПС по път ІІІ-2102 Черешово – Бисерци поради влошени метеорологични условия.\r\n- Ограничено е движението за всички МПС по път ІІІ-2302 Сеново – Просторно поради влошени метеорологични условия.\r\n- Ограничено е движението за всички МПС по път ІІІ-2304 Малък Поровец – Острово поради влошени метеорологични условия.\r\n- Ограничено е движението за всички МПС по път ІІІ-2305 Исперих – Зебил поради влошени метеорологични условия.\r\n- Ограничено е движението за всички МПС по път ІІІ-2306 Тодорово – Къпиновци поради влошени метеорологични условия.\r\n- Ограничено е движението за всички МПС по път ІІІ-4902 Побит Камък – Веселец поради влошени метеорологични условия.\r\n- Ограничено е движението за всички МПС по път ІІІ-7002 Ясенково – Голям извор поради влошени метеорологични условия.\r\nОПУ-Русе: \r\nОграничено е движението за всички МПС по третокласната пътна мрежа в област Русе поради влошени метеорологични условия.\r\n- Ограничено е движението на всички МПС по път II-21 Русе – Силистра поради силен снеговалеж и ограничена видимост;\r\n- Ограничено е движението на всички МПС по път II-23 Русе – Карнобат поради обилен снеговалеж и влошени метеорологични условия.\r\n- Ограничено движение по път II-51 Бяла-Попово за МПС над 12 тона поради силен снеговалеж и снегонавявания;\r\n- Ограничено е движението за всички МПС по път II-52 разклон на I-5 - с. Мечка поради влошени метеорологични условия.\r\nснегонавявания.\r\nОПУ Силистра:\r\n- Ограничава се движението на всички МПС по път II-21 Русе – Силистра, поради влошени метеорологични условия;\r\n- Ограничено е движението на всички МПС по път II-49 Калчево – Кошу Дере поради влошени метеорологични условия.\r\n- Ограничено е движението на всички МПС по път II-71 Силистра – Добрич поради обилен снеговалеж и снегопочистване;\r\n- Ограничено е движението на всички МПС по път III-205 Тутракан – Веселец поради нулева видимост и снегонавявания. Обходен маршрут: с. Шуменци, Варненци, Белица, Царев дол.\r\n- Ограничено движението за всички МПС по път III-205 Исперих – Стефан Караджа поради обилен снеговалеж и навявания, като движението се извършва по обходен маршрут Царев дол – Черногор – Главиница – Исперих.\r\n- Ограничено е движението на МПС над 12 тона по път III-207 Алеково – Тервел поради обилен снеговалеж и снегопочистване;\r\n- Ограничено е движението на МПС над 12 тона по път III-2077 Каблешково – Межден поради обилен снеговалеж и снегопочистване; \r\n- Ограничено е движението за всички МПС по път III-2305 Конево-Зебил поради обилен снеговалеж и снегопочистване.\r\nОПУ Сливен:\r\n- Ограничено е движението за МПС над 12 тона по път II-55 Гурково – Нова Загора поради влошена метеорологична обстановка. \r\n- Ограничено е движението за всички МПС път III-662 поради нулева видимост и влошена метеорологична обстановка.\r\nОПУ Смолян:\r\nПо всички републикански пътища е забранено за МПС над 12 тона с ремаркета и полуремаркета, леките автомобили задължително да се движение с вериги.\r\nОПУ София: няма ограничения\r\nОПУ Стара Загора: няма ограничения.\r\nОПУ Търговище: няма ограничения.\r\nОПУ Шумен:\r\n- Ограничено е движението за всички МПС път II-27 Памукчи – граница Варна поради влошени метеорологични условия.\r\n- Ограничено е движението на МПС над 12 тона път II-73 Смядово – Карнобат поради влошени метеорологични условия.\r\nОграничено е движението за всички МПС по път III-205 Исперих – Стефан Караджа поради снегонавявания и ограничена видимост.\r\n- Ограничено е движението за всички МПС по път III-701 Нови Пазар – Никола Козлево поради влошени метеорологични условия.\r\n- Ограничено е движението за всички МПС по път III-731 Радко Димитриево – Друмево поради влошени метеорологични условия.\r\n- Ограничено е движението за всички МПС по път III-7004 Тимарево – Струйно ограничено движение за всички МПС поради влошени метеорологични условия.\r\nОПУ Ямбол:\r\n- Ограничено движение за всички МПС по път Стефан Караджово – кръстовище с път II-79 Голямо крушово-Болярово поради снеговалеж, силен вятър и ограничена видимост.Машини работили по зимното поддържане: 1279 бр.", "date": "2018.02.27", "title": "Актуална пътна обстановка към 11.30 часа"}
{"url": "http://www.focus-news.net/news/2018/02/27/2493540/nova-tv-makedoniya-razsledvaneto-na-smartta-na-slobodan-pralyak-e-priklyuchilo-nyama-vinovni-za-samoubiystvoto-mu.html", "text": "Трибуналът в Хага приключи разследването на самоубийството на ген. Слободан Преляк по време на произнасянето на присъдата му за военни престъпления.  Установява се, че не е имало никакъв пропуск в охраната на трибунала, предава македонската медия „НОВА ТВ“.\r\nСпоред  хърватските медии това означава, че няма отговорен за това, че Праляк е получил отровата, с която извърши самоубийството си, както и че няма отговор на въпроса как ампулата с нея изобщо се е озовала в съдебната зала в Хага. \r\nАдвокатът на Праляк Ника Пинтер заяви по-рано, че ако се окаже, че е била съучастник в самоубийството на  клиента си, тя е готова да се яви в съда.\r\nСлед като на 29 ноември миналата година бе осъден на 20 години затвор за военни престъпления в Босна и Херцеговина, Праляк изпи отрова в съдебната зала, самоубивайки се.  Виктор Турмаков", "date": "2018.02.27", "title": "„НОВА ТВ“ (Македония) : Разследването на смъртта на Слободан Праляк е приключило – няма виновни за самоубийството му"}
{"url": "http://www.focus-news.net/news/2018/02/27/2493557/stara-zagora-shestvie-do-halma-branitelite-shte-se-provede-na-3-mart-za-otbelyazvane-na-140-godini-ot-osvobozhdenieto-na-balgariya.html", "text": "На 3март, когато се навършват 140 години от Освобождението на България, програмата на Община Стара Загора за Националния празник ще започне в 9.00 часа с Божествена света литургия, която ще бъде отслужена във всички градски храмове. Това съобщиха от пресцентъра на Общината. В 10.15 часа ще бъдат положени венци и цветя на всички паметници, посветени на Освобождението на Стара Загора – Мавзолей-костница „19 юлий 1877“, Паметника „Защитниците на Стара Загора“, Паметника на Трета опълченска дружина и подполковник Калитин и Паметника на загиналите във войните старозагорци.\r\nВ този ден старозагорци отново ще изминат пътя-поклон до хълма „Бранителите на Стара Загора“ в шествие с националния флаг. Триста метровото знаме за четвърта поредна година отново ще бъде пренесено на ръце от военнослужещи от Втора механизирана бригада, заедно с желаещите да застанат редом до тях старозагорци и гости на града. Поради реновирането на централния булевард, тази година шествието ще тръгне в 11.00 ч. от сградата на областната администрация, предвождано от две сакрални за старозагорци знамена – на Старозагорското въстание и Самарското знаме, свещеници и военния духов оркестър. След знамето ще тръгнат кмeтът нa Cтapa Зaгopa Живкo Toдopoв, oбщинcкoтo pъкoвoдcтвo и  другите официални лица, следвани от конницата на прабългарската школа „Багатур“ и гражданството. По обед на Мемориала „Бранителите на Стара Загора“ ще започне тържественият ритуал за поднасяне на венци и цветя, под наслов „Пред падналите за България – поклон!“.\r\nТази година шествието в Стара Загора ще бъде проследявано с камери по протежение на целия маршрут, а картината ще бъде предавана на видеостена с размери 30 кв.м, разположена под върха на Мемориала. Така хората, които се намират там, ще могат да наблюдават паметното шествие и движението му към хълма по бул.\"Цар Симеон Велики\". На видеостената в 11.00 часа ще започне излъчването на видеоматериали за българските бойни знамена и знамето на Старозагорското въстание, като първообраз на националния флаг. Радиолюбители от старозагорския клуб също ще предават директно по цял свят шествието за националния празник в Града на липите.\r\nВ навечерието на празника на 2 март от 19.00 часа пред сградата на Областната администрация ще се състои тържествена заря-проверка. \r\nЗа желаещите граждани да се изкачат на Мемориала „Бранителите“ на 3 март в 11.00 часа от подлеза пред Регионална библиотека „З. Княжески“ ще тръгнат 4 автобуса.", "date": "2018.02.27", "title": "Стара Загора: Шествие до хълма „Бранителите“ ще се проведе на 3 март за отбелязване на 140 години от Освобождението на България"}
{"url": "http://www.focus-news.net/news/2018/02/27/2493556/gencho-genchev-kmet-na-svishtov-edna-ot-osnovnite-politiki-na-obshtinata-e-nasochena-kam-razvitie-na-obrazovatelnata-infrastruktura.html", "text": "Една от основните политики на Община Свищов е насочена към развитието на образователната инфраструктура в региона. Това съобщи в предаването „Добре дошли в Свищов“ на Радио „Фокус“ – Велико Търново кметът Генчо Генчев.  Като пример за това той даде поредния проект, който предстои да бъде реализиран със средства по програма „Красива България“ – частичен ремонт в детска градина „Чиполино“. С близо 200 хиляди лева ще бъде извършено облагородяване на дворното пространство в заведението, както и поставяне на нови съоръжения за игра. Ще бъде извършено и отводняване и изсушаване на терените, тъй като проливните дъждове през миналата година създадоха проблеми в детската градина. \r\n„Ние насочихме политиката си към образователната инфраструктура. В детските градини „Радост“, „Слънчо“ и „Васил Левски“ вече бяха направени ремонти, сега дойде ред и на „Чиполино“. Това много ме радва, защото ние трябва да създадем една благоприятна среда, в която да могат нашите деца да се развиват, да учат  и да играят. Третата основна причина е осигуряване безопасност на децата“, коментира още Генчо Генчев. Той уточни и, че с изграждането на новите площадки, всички заведения в града и региона отговарят на Наредба номер 1 за безопасността на малчуганите. „Няма нищо по–важно от това нашите деца да се чувстват безопасно в дадена среда. Ние няма да спрем да инвестираме в бъдещето на нашите деца, защото това са инвестиции и в нашето бъдеще“, заяви още кметът на Свищов.\r\nЛуиза ТРАНЧЕВА", "date": "2018.02.27", "title": "Генчо Генчев, кмет на Свищов: Една от основните политики на Общината е насочена към развитие на образователната инфраструктура"}
{"url": "http://www.focus-news.net/news/2018/02/27/2493554/odmvr-pazardzhik-obstanovkata-na-teritoriyata-na-oblastta-se-normalizira.html", "text": "Обстановката на територията на област Пазарджик се нормализира, съобщи за Радио „Фокус“ – Пазарджик говорителят на ОДМВР-Пазарджик Мирослав Стоянов. той обясни, че се извършва активно снегопочистване по всички основни пътища, като особено е вниманието към тези в планинските части. \r\n„Има разположени допълнително екипи на пътна и охранителна полиция за постоянен мониторинг на състоянието на пътната мрежа и при необходимост за съдействие на пътуващите. АМ „Тракия“ е без проблеми в трафика, още вчера отпадна забраната за движение на товарни автомобили над 12 тона. Към момента ограниченията са по пътя Белово – Юндола, където е въведена забрана за движение на МПС над 12 тона с ремаркета и полуремаркета. По пътя Пазарджик – Панагюрище – Панагюрски колонии. Там има забрана за движение на МПС над 12 тона. По пътя Пещера-Батак -Доспат – забрана за движение на товарни автомобили над 12 тона, а всички останали да се движат с вериги. По пътя Юндола – Аврамови колиби – забрана за движение на товарни автомобили над 12 тона“, каза също Стоянов. \r\nТой призова шофьорите да бъдат внимателни и да се движат със скорост, при която ще могат да спрат при възникнала ситуация на пътя. „Ако тръгвате на път, се убедете, че автомобилът е технически изправен, оборудван със зимни гуми и вериги, с достатъчно гориво и зареден мобилен телефон“, допълни Стоянов.\r\nВаня НИКОЛОВА", "date": "2018.02.27", "title": "ОДМВР-Пазарджик: Обстановката на територията на областта се нормализира"}
{"url": "http://www.focus-news.net/news/2018/02/27/2493549/nezavisne-bosna-i-hertsegovina-minus-21-gradusa-otchetoha-termometrite-v-zavizhani-v-harvatiya.html", "text": "Минус 21 градуса отчетоха термометрите в Завижани на територията на Хърватия, предава електронното издание „Независне“. Според изданието жителите на десетки планински села в района на Сомобор от седмица насам са откъснати от света и до тях не могат да стигнат дори високо проходимите машини на спасителните екипи. Откъснати от света към момента са хората в селата Писоват, Бели Вуки, Дане, Йеленичи, Голобичи, Пасковичи и Душани. Хидрометеорологичната служба на Хърватия съобщава, че в района през последните дни снежната покривката е нараснала с около метър, а на отделни места са се образували преспи от 2 до 3 метра, заради които пътят между Сомобор и Будиняка е прекъснат. Служители на Червения кръст са успели да доставят пакети с помощи до Будиняка, но не са могли да се придвижат по-нататък. \r\nХърватското издание „Ютарни лифт“ пише, че не е достигнала помощ до хора, които се нуждаят от непрекъснато здравеопазване.\r\n„Независне публикува съобщение на хърватския автоклуб, който предупреждава за затруднено придвижване при Далмация и Риека, където част от регионалните пътища са затворени .", "date": "2018.02.27", "title": "„Независне“ (Босна и Херцеговина): Минус 21 градуса отчетоха термометрите в Завижани в Хърватия"}
{"url": "http://www.focus-news.net/news/2018/02/27/2493560/vratsa-izvarshva-se-postoyanno-pochistvane-i-obrabotvane-na-patnata-mrezha-v-oblastta-obstanovkata-ostava-uslozhnena.html", "text": "Продължава да е усложнена зимната обстановка на територията на област Враца. Това съобщиха от пресцентъра на Областната администрация. Днес Националният институт по метрология и хидрология към БАН обяви жълт код за опасно ниски температури. За област Враца се очакват стойности от минус 12° до минус 5°. Има слаби превалявания от сняг в отделни райони, като снежната покривка на места достигна 50 см.\r\nРепубликанската и общинска пътни мрежи на територията на област Враца се снегопочистват и обработват и са проходими при зимни условия. \r\nНяма въведени ограничения за движението на лекотоварни и тежкотоварни автомобили.\r\nОт днес още в 2 общини от област Враца – Мездра и Мизия са преустановени учебните занятия поради усложнената зимна обстановка. В с. Зверино занятията ще бъдат възстановени на 2 март, учениците от община Мизия ще бъдат отново на училище на 6 март. \r\nНяма населени места в област Враца с прекъснато електричество или водоподаване. \r\nОбластният управител на област Враца Малина Николова с писмо е дала указания на кметовете на общини да се извършва непрекъснато 24 ч. наблюдение на хидротехническите съоръжения с превантивна цел при очакваното снеготопене.", "date": "2018.02.27", "title": "Враца: Извършва се постоянно почистване и обработване на пътната мрежа в областта, обстановката остава усложнена"}
{"url": "http://www.focus-news.net/news/2018/02/27/2493553/radio-b-92-sarbiya-vsichko-e-pod-snega-nishto-izvanredno-no-vremeto-shte-bade-oshte-po-losho.html", "text": "Всичко е под снега, няма нищо извънредно, но през следващите дни времето ще бъде още по-лошо, предава в извънредна емисия белградското радио Б-92. Радиото цитира сектора за извънредни ситуации на правителството, който съобщава, че цяла Сърбия е под дълбок сняг, но към момента нито една община не е обявила извънредно положение. Според Б-92 на много пътни участъци снегът и ледът не позволяват движение, въведени са ограничения. Оказана е помощ на бедстващи хора в районите на Зайчер и Болевац. Б-92 цитира метеорологичния център на Сърбия, според който минималните температурите в цялата страна са от минус 12 до минус 6, а максималните са от минус 7 до минус 4. \r\nНова вълна от студен въздух ще нахлуе в нощта на сряда срещу четвъртък, когато в Сърбия се очаква температурите да паднат от минус 13 до минус 16 градуса. \r\nПред  Б-92 градските власти в Белград са съобщили, че обилните снеговалежи са спрели и започва чистене на булевардите и улиците на сръбската столица. В почистването са включени 1600 души.", "date": "2018.02.27", "title": "Радио Б-92 (Сърбия): Всичко е под снега - нищо извънредно, но времето ще бъде още по-лошо"}
{"url": "http://www.focus-news.net/news/2018/02/27/2493559/pazardzhik-patishtata-na-teritoriyata-na-obshtina-panagyurishte-sa-prohodimi-pri-zimni-usloviya.html", "text": "Към настоящия момент пътищата на територията на община Панагюрище са проходими при зимни условия, съобщи за Радио „Фокус“ – Пазарджик Радка Костуркова от общинската администрация. Тя уточни, че улиците, тротоарите и достъпите до обществени сгради, детски и учебни заведения и социални услуги в Панагюрище са почистени и проходими. „Учебният процес в училищата и детските градини на територията на община Панагюрище протича нормално. Няма затворени социални услуги. Продължава снегопочистването и опесъчаването в града и по населените места“, допълни Костуркова. Тя каза също, че поради усложнената зимна обстановка временно е ограничено движението на товарни автомобили над 12 тона по републиканския път Панагюрище – Пазарджик. „Апелираме шофьорите да спазват въведените ограничения и да не навлизат в затворените участъци, поради усложнената зимна обстановка. Приканваме всички водачи на МПС-та да се движат с повишено внимание и съобразена скорост“, допълни Костуркова.\r\nВаня НИКОЛОВА", "date": "2018.02.27", "title": "Пазарджик: Пътищата на територията на община Панагюрище са проходими при зимни условия"}
{"url": "http://www.focus-news.net/news/2018/02/27/2493564/komisaryat-tibor-navrachich-e-na-dvudnevno-poseshtenie-v-sofiya.html", "text": "Комисарят Тибор Наврачич е на двудневно посещение в София. Това съобщиха от пресцентъра на Представителство на ЕК в България . На 28 февруари Тибор Наврачич, европейски комисар отговарящ за образованието, културата, младежта и спорта ще участва в неформална среща на министрите на културата на ЕС, която ще се проведе в София. \r\nРаботните сесии са посветени на взаимодействието между различни сектори за утвърждаване на чувството за принадлежност към Европа чрез културата и възможните конкретни действия на равнище държави-членки и ЕС, както и на ролята на младите хора за опазването и развитието на европейските ценности чрез културата. Откриването от 9.30 часа и може да бъде следено пряко по интернет . \r\nСлед сесиите е насрочена пресконференция в Националния дворец на културата около 13.10 часа, която ще се предава по сателитния канал EbS+ . \r\nНа 1 март комисар Наврачич ще вземе участие и в 8-мата среща на министрите на културата от АСЕМ.", "date": "2018.02.27", "title": "Комисарят Тибор Наврачич е на двудневно посещение в София"}
{"url": "http://www.focus-news.net/news/2018/02/27/2493565/varna-ovladyan-e-pozharat-v-makedonskiya-dom-v-grada-nyama-postradali.html", "text": "Овладян е пожарът в Македонския дом във Варна. Това съобщиха за Радио „Фокус“ – Варна от пресцентъра на ОДМВР – Варна. Работата на пожарникарите по произшествието е приключила около 11.00 часа, уточниха от полицията. Няма пострадали при инцидента. Огънят е горял във фитнес салон и над него, като не е обхванал самата покривна конструкция. Изясняват се причините за възникването на пожара.\r\nМарияна ВАЛЕНТИНОВА", "date": "2018.02.27", "title": "Варна: Овладян е пожарът в Македонския дом в града, няма пострадали"}
{"url": "http://www.focus-news.net/news/2018/02/27/2493568/bdzh-patnitsite-ot-barziya-vlak-ruse-varna-shte-badat-obezshteteni-zaradi-prodalzhitelen-prestoy-v-gara-samuil.html", "text": "Пътниците от бързия влак Русе - Варна ще бъдат обезщетени заради продължителен престой в гара Самуил. Това съобщиха от пресцентъра на БДЖ. На 26 февруари бързият влак № 9623 от Русе за Варна, който заминава от Русе в 16.20 часа, е престоял в участъка между гарите Самуил и Висока поляна. Престоят на влака е бил вследствие на ударена заледена пряспа, поради което е възникнала повреда в локомотива. Композицията е изтеглена в гара Самуил, където за пътниците са осигурени храна и топли напитки до изчакването на дизелов локомотив от Варна, който да обслужи влака.\r\nВъпреки независещите от „БДЖ – Пътнически превози” ЕООД обстоятелства, предизвикани от тежката зимна обстановка, както и усилията на персонала за пътниците да бъдат осигурени нормални условия за престой, националният железопътен превозвач ще обезщети всички свои клиенти, пътували с този влак.\r\nПоради прекалено големия престой в гара Самуил, на всички пътници от бърз влак № 9623 от Русе за Варна ще бъде предоставена възможността да получат билет за избран от тях маршрут за пътуване с влак в страната.\r\nКлиентите на „БДЖ – Пътнически превози” ЕООД могат да получат своята компенсация на билетните каси във всяка една гара, като предоставят билета си от пътуването с бързия влак от Русе за Варна на 26 февруари 2018 г.", "date": "2018.02.27", "title": "БДЖ: Пътниците от бързия влак Русе - Варна ще бъдат обезщетени заради продължителен престой в гара Самуил"}
{"url": "http://www.focus-news.net/news/2018/02/27/2493569/inzh-mariana-tsekova-zam-kmet-na-smolyan-nyakolko-lavini-sa-padnali-po-patya-sa-selo-mugla-ekipi-sa-na-teren-i-razchistvat-snega.html", "text": "Няколко лавини са паднали по пътя са село Мугла, община Смолян, тази сутрин. Това каза за Радио „Фокус“ – Смолян зам.-кметът на общината инж. Мариана Цекова. Екипи са на терен и разчистват падналия сняг, поясни инж. Цекова. Тя отбеляза, че снеговалежът вече е спрял и пръхкавият сняг се е свлякъл на няколко места по пътя. Проблемни са и участъците, в които се извършва дърводобив по това направление, от които също има свлечен сняг, който е затрупал пътя. \r\n„Логично е това да се случи, това е най-тежкият участък в община Смолян, ветровете са направили големи преспи и се разчистени през нощта, но тази сутрин са паднали лавините“, допълни инж. Цекова. Тя уточни, че като цяло обстановката в община Смолян вече се нормализира. Снегопочистващата фирма е работила денонощно и то с повече от обичайната техника. Вече се чистят и по-малките улици в град Смолян. Три екипа на общината правят непрекъснати обходи из града и информират за състоянието на всяка една улица и там, където се налага се почиства допълнително, обясни инж. Цекова. Тя каза още, че пътищата за всички села са проходими, няма и населени места без ток.\r\nНели ГЕРГЬОВСКА", "date": "2018.02.27", "title": "Инж. Мариана Цекова, зам.-кмет на Смолян: Няколко лавини са паднали по пътя са село Мугла, екипи са на терен и разчистват снега"}
{"url": "http://www.focus-news.net/news/2018/02/27/2493555/rtv-voyvodine-letishteto-v-podgoritsa-otnovo-e-otvoreno-golyama-chast-ot-poletite-sa-otmeneni.html", "text": "Летището в черногорската столица отново е отворено за полети, но голяма част от предварително обявените дестинации са отменени, предава РТВ „Войводине“. Повторното затваряне на аеропорта се наложи през нощта и тази сутрин заради обилните снеговалежи. Телевизията цитира черногорският портал RTCG: „въпреки че пистите са изчистени полети на чуждите компании WizzAir, Turkish Airlines, Air Serbia и др. са отказани. Очаква се късно следобед да бъдат реализирани само два полета за Белград.", "date": "2018.02.27", "title": "РТВ „Войводине“: Летището в Подгорица отново е отворено, голяма част от полетите са отменени"}
{"url": "http://www.focus-news.net/news/2018/02/27/2493562/plovdiv-tsentralnite-bulevardi-i-chast-ot-vatreshno-kvartalnite-ulitsi-v-grada-sa-pochisteni-ot-snega.html", "text": "Централните булеварди и част от вътрешно-кварталните улици в Пловдив са почистени от снега. Това каза за Радио „Фокус“ – Пловдив Иван Стоянов, директор на Общинско предприятие „Чистота“. „Почистваме там, където има възможност. Това, което може да се почисти във вътрешно-кварталните улици, е почистено“, каза Иван Стоянов. По думите му проблемът е, че има спрели коли в по-малките улици и има риск те да бъдат затрупани със снегорините, а след това количеството сняг да се върне отново на пътното платно. \r\nСъс съдействието на Пътна полиция от рано сутринта екипи на „Чистота“ с вишка отстраняват опасни ледени висулки от подлеза на ул. „Гладстон“, Тунела, Железния мост и други пътни съоръжения в града. От общинското предприятие призовават гражданите които почистват около домовете, гаражите или офисите си, да не изхвърлят снега върху пътното платно, а да го събират на купчини върху тротоарите, за да може да се извози и да се предотврати заледяването на пътни участъци при минусовите температури. Стоянов коментира, че снежната покривка на територията на Пловдив през последното денонощие е достигнала близо 40 сантиметра. \r\nВ града работят 26 разпръсквача на сол и калциев хлорид, 55 снегорина, 6 мултифункционални машини за велоалеите и пешеходните зони. След спирането на снега тази сутрин всички улици са проходими при зимни условия, градският транспорт се движи нормално, 400 жени метачки разчистват снега по спирки, подлези и тротоари.\r\nВесела КРЪСТЕВА", "date": "2018.02.27", "title": "Пловдив: Централните булеварди и част от вътрешно-кварталните улици в града са почистени от снега"}
{"url": "http://www.focus-news.net/news/2018/02/27/2493567/oblastna-administratsiya-shumen-avtomagistrala-hemus-e-otvorena-za-dvizhenie-bez-ogranicheniya.html", "text": "Автомагистрала „Хемус“ е отворена за движение без ограничения. Това съобщиха от Областна администрация Шумен. По информация на Областно пътно управление за Ришки проход има забрана за движение на товарни автомобили над 12 тона. За пътя Шумен-Разград е в сила ограничение за всички автомобили. Остава затворен и пътят Шумен-Силистра за товарни автомобили над 12 тона. По информация на дежурните в общините след силния вятър и навяванията през нощта, към момента обстановката се нормализира, продължава почистването по основните направления към населените места. \r\nПо информация на “Енерго Про” авариите в Нови пазар и селата в община Каспичан са отстранени и електрозахранването е възстановено.", "date": "2018.02.27", "title": "Областна администрация Шумен: Автомагистрала „Хемус“ е отворена за движение без ограничения"}
{"url": "http://www.focus-news.net/news/2018/02/27/2493571/smetnata-palata-otkaza-da-zaveri-godishnite-finansovi-otcheti-na-5-byudzhetni-organizatsii-a-19-sa-zavereni-s-rezervi.html", "text": "Сметната палата отказа да завери годишните финансови отчети  на 5 бюджетни организации, а 19 са заверени с резерви. Това съобщиха от пресцентъра на Сметната палата. По време на финансовите одити през 2017 г. са коригирани грешки в отчетите на министерства, ведомства, държавни висши училища и общини за 3.6 млрд. лв. \r\nСметната палата прие Доклад за резултатите от финансовите одити, осъществени през 2017 г. , който обобщава изводите и становищата със заключения за заверките на годишните финансови отчети на министерства, ведомства, държавни висши училища и общини за 2016 г. Значителен брой – 90%, от всички финансови отчети, са заверени без резерви (212 становища) или без резерви с обръщане на внимание (56 становища), което означава, че няма съществени отклонения от нормативните изисквания за финансово отчитане. Високият процент на този вид заверки се дължи на това, че одиторите на Сметната палата съдействат да се коригират още по време на финансовите одити отклонения – т.е. грешки и неправилни отчитания, които изкривяват финансовия отчет. Целта на корекциите е годишният финансов отчет да дава вярна и честна представа за финансовото състояние и резултатите от дейността на бюджетната организация, а оттам да бъде и надеждна база за вземане на управленски решения на институционално, регионално и национално ниво. В резултат на тези усилия на Сметната палата са коригирани отклонения във финансовите отчети на бюджетните предприятия за 2016 г. общо в размер на 3,6 млрд. лв., което е с 42% повече в сравнение с коригираните отклонения за 2015 г. \r\nОтказана е заверка на годишните финансови отчети за 2016 г. на: Държавната  агенция „Държавен резерв и военновременни запаси“, на общините Лозница, Омуртаг и Братя Даскалови, както и на Софийския университет (за последния вече съобщихме). \r\nС резерви са заверени годишните финансови отчети на 4 министерства и на 15 общини.\r\nСтановищата с резерви са най-много при финансовите одити на годишните финансови отчети на общините, което е индикатор за недостатъчния им административен капацитет и неефективният вътрешен контрол по отношение на финансовата отчетност. \r\nНай-често установяваните слабости при изготвяне на финансовия отчет:\r\n- Не се капитализират инфраструктурните обекти, земи, гори и трайни насаждения, активи с художествена и историческа стойност;\r\n- Неправилно се осчетоводяват получените и разходвани средства по програми на ЕС; \r\n- Не се спазва задължението за преглед за обезценка на дълготрайните активи и за провизиране на вземанията в зависимост от степента на събираемост;\r\n- Не се отчитат задбалансово поетите и реализирани ангажименти и възникналите нови ангажименти за разходи, условни вземания и задължения;\r\n- Не се провежда пълна годишна инвентаризация на активите и пасивите във връзка с изготвянето на ГФО.\r\nСметната палата напомня, че добрата финансова отчетност в публичния сектор генерира различни ползи – предоставя финансова информация за широк кръг потребители, подобрява управлението в публичния сектор, спомага за законосъобразността на публичните дейности, повишава доверието на обществото в управлението в публичния сектор. \r\nВ Доклада е анализирано състоянието на рамката за финансово отчитане в България и перспективите пред нейното развитие.\r\nСметната палата подкрепя приемането на консолидирана рамка за финансово отчитане в публичния сектор, която да замени действащата в момента рамка, състояща се от множество общи и индивидуални указания за осъществяване на отчетността.\r\nСметната палата подкрепя инициативата за създаване и приемане на Европейски счетоводни стандарти в публичния сектор, с което ще се повиши качеството и прозрачността на финансовото отчитане в публичния сектор и ще се създадат условия за постигане на по-добро финансово управление на обществените ресурси и публичния дълг.\r\nСметната палата ще подкрепя усилията на Министерство на финансите за модернизиране на счетоводството в публичния сектор и ще продължава да дава обективна оценка на степента на развитие на финансовата отчетност.\r\nФинансовите одити са извършени съгласно Закона за Сметната палата (преди измененията, влезли в сила от 1 януари 2018 г.), спазвайки принципите и процедурите, заложени в Международните одиторски стандарти, Международните стандарти на върховните одитни институции и Наръчника за прилагане на международно признатите одитни стандарти.\r\nОдитните доклади за извършените финансови одити и становищата за заверка на  годишните финансови отчети за 2016 г., както и Доклада за резултатите от финансовите одити, осъществени през 2017 г., са публикувани на интернет страницата на Сметната палата на адрес www.bulnao.government.bg", "date": "2018.02.27", "title": "Сметната палата отказа да завери годишните финансови отчети  на 5 бюджетни организации, а 19 са заверени с резерви"}
{"url": "http://www.focus-news.net/news/2018/02/27/2493574/kyustendil-obshtinata-e-podgotvila-praznichna-programa-po-povod-140-godini-ot-osvobozhdenieto-na-balgariya-ot-tursko-robstvo.html", "text": "Община Кюстендил е подготвила празнична програма по повод 140 години от Освобождението на България от турско робство. Това каза пред Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. По думите й на 3 март програмата ще започне от 11.00 часа на Арката на площад „Велбъжд”. Тогава ще бъде изнесено слово, а след това ще бъдат поднесени венци и цветя на паметника Булаир. Програмата ще продължи с празничен концерт, в който участие ще вземат народната певица Стойка Германова и квартет към ансамбъл „Пирин”. „Вече е традиция на този празник да бъдат раздавани български знамена от участничките в конкурса „Девойка кюстендилска пролет”. Това ще се случи за пореден път, ще бъдат раздадени над 1000 български знамена на хората, дошли да отбележат празника”, каза Дима Укалска.\r\nВенцеслав ИЛЧЕВ", "date": "2018.02.27", "title": "Кюстендил: Общината е подготвила празнична програма по повод 140 години от Освобождението на България от турско робство"}
{"url": "http://www.focus-news.net/news/2018/02/27/2493558/tass-siriyskata-svobodna-armiya-e-gotova-da-izvede-teroristite-ot-dzhebhat-an-nusra-ot-iztochna-guta-v-blizkite-15-dni.html", "text": "Опозиционната „Сирийска свободна армия“ (ССА) обяви, че е готова да изведе бойците от терористичните групировки от Източна Гута в течение на следващите 15 дни под надзора на ООН, предава ТАСС.\r\n„Напълно сме привързани към извеждането на групировките „Хайят Тахрир аш Шам“, „Джебхат ан Нусра“ и „Ал Кайда“ и  всички, които принадлежат към тях, от Източна Гута в следващите 15 дни от момента на влизането в сила на режима на примирие в съответствие с установените механизми и при сътрудничество с офиса на специалния представител на ООН в Сирия“, пише в писмо, изпратено от ССА до Съвета за сигурност на ООН и до генералния секретар на Световната организация Антонио Гутереш. \r\nВ понеделник министърът на отбраната на Русия ген. Сергей Шойгу съобщи, че по заръка на президента на страната Владимир Путин в контролирания от опозицията анклав Източна Гута край Дамаск от 27 февруари се въвежда ежедневна „хуманитарна пауза“ от 9 до 14 часа местно време (съвпада с българското).  Виктор Турмаков", "date": "2018.02.27", "title": "ТАСС: „Сирийската свободна армия“ е готова да изведе терористите от „Джебхат ан Нусра“ от Източна Гута в близките 15 дни"}
{"url": "http://www.focus-news.net/news/2018/02/27/2493572/gd-granichna-politsiya-izklyuchitelno-zatrudnen-e-pohodat-do-punktovete-dunav-most-ruse-silistra-durankulak-i-kardam-avtomobilite-na-makaza-i-ilinden-tryabva-da-sa-s-verigi.html", "text": "Изключително затруднен е походът до пунктовете \"Дунав мост-Русе\", \"Силистра\", \"Дуранкулак\" и \"Кардам\", автомобилите на \"Маказа\" и \"Илинден\" трябва да са с вериги. Това съобщиха за Агенция \"Фокус\" от ГД \"Гранична полиция\". Всички гранични контролно-пропускателни пунктове са проходими при зимни условия.\r\nНа българо-гръцката граница на ГКПП \"Кулата\" трафикът е интензивен. \r\nНормален е трафикът на всички контролно-пропускателни пунктове по границите със Сърбия, Македония и Турция.\r\nОт ГД \"Гранична полиция\" обясниха, че нямат информация ГКПП \"Видин-Калафат\" да е затворен за движение.", "date": "2018.02.27", "title": "ГД \"Гранична полиция\": Изключително затруднен е походът до пунктовете \"Дунав мост-Русе\", \"Силистра\", \"Дуранкулак\" и \"Кардам\", автомобилите на \"Маказа\" и \"Илинден\" трябва да са с вериги"}
{"url": "http://www.focus-news.net/news/2018/02/27/2493561/blits-sarbiya-poletite-na-mezhdunarodnoto-letishteto-v-belgrad-zakasnyavat.html", "text": "Заради непрекъснато почистване на снега някои от полетите на летището в  Белград закъсняват, а други са отменени. Ръководството на летището очаква ситуацията да се нормализира след спиране на снеговалежите, предава сръбското електронно издание „Блиц“. Изданието съобщава, че днес е  третият пореден леден ден за Сърбия, като се очаква снежната покривка в югозападната и западната част на страната да се увеличи. Очаква се най-ниската температура да бъде отчетена в района на Банат.", "date": "2018.02.27", "title": "„Блиц“ (Сърбия): Полетите на международното летището в Белград закъсняват"}
{"url": "http://www.focus-news.net/news/2018/02/27/2493570/afp-vazdushni-i-raketni-udari-porazyavat-iztochna-guta-vapreki-primirieto.html", "text": "По данни на базираната в Лондон „Сирийска обсерватория за правата на човека“ обявената от Русия „хуманитарна пауза“ в контролирания от сирийската опозиция анклав Източна Гута край Дамаск, е заплашена от нови въздушни удари и ракетни обстрели, предава  AFP.\r\n„Обсерваторията“ докладва за въздушни удари, включващи и изпускането на две „варелови бомби“, както и за ракетен огън. Същевременно сирийските правителствени медии обвиняват опозицията, че обстрелва хуманитарните коридори, за да държи цивилните като заложници.  Виктор Турмаков", "date": "2018.02.27", "title": "AFP: Въздушни и ракетни удари поразяват Източна Гута, въпреки примирието"}
{"url": "http://www.focus-news.net/news/2018/02/27/2493563/buka-bosna-i-hertsegovina-adriatichesko-more-zamrazna.html", "text": "Сибирският студ, който обхвана западната част на Балканите е довел до необичайно за сезона замръзване на Адриатическо море в заливите Ивини и Тисно, предава сараевското електронно издание „Бука“. Според „Бука“ заледен е целият район  на полуостров Истра, в участъка на Кварнер по хърватското крайбрежие. Според сръбската агенция „Танюг“ Адратика е замръзнал и в района на Пореча , Бакра, и Повила.", "date": "2018.02.27", "title": "„Бука“ (Босна и Херцеговина): Адриатическо море замръзна"}
{"url": "http://www.focus-news.net/news/2018/02/27/2493575/trudovite-zlopoluki-v-stranata-prez-2017-g-sa-2-911.html", "text": "Общо 2 911 са регистрираните трудови злополуки у нас през 2017 г. Това показва годишна оперативна информация на Националния осигурителен институт (НОИ) за инцидентите по време на работа през миналата година, съобщиха от пресцентъра на НОИ. Данните сочат, че 2318 от тях са станали на работното място, а 593 - при отиване или връщане от работа. От общо 21 икономически сектора в 20 са допуснати наранявания при изпълнение на служебни задължения. Без регистрирани инциденти е секторът, който обединява дейностите на домакинства като работодатели и като производители на стоки и услуги за собствено потребление.\r\nС най-много трудови инциденти през 2017 г. е преработващата промишленост, в която през годината са допуснати общо 575 злополуки. В негативната класация следват „Транспорт, складиране и пощи” (368), „Търговия; ремонт на автомобили и мотоциклети” (241) и „Строителство“ (175). Най-малко трудови злополуки са допуснати при дейности на екстериториални организации и служби (3) и операции с недвижими имоти (11).\r\n За цялата минала година у нас са регистрирани 94 смъртни случаи при трудови злополуки в 13 икономически сектори. От тях 79 са станали на работното място, а 10 при отиване или връщане от работа. Най-много са трагичните случаи в „Строителство” (18); „Транспорт, складиране и пощи” (17); „Преработваща промишленост” (12) и „Търговия; ремонт на автомобили и мотоциклети” (7).\r\nСравнителният анализ на годишните оперативни данни за 2017 г. и 2016 г. регистрира увеличение на трудовите злополуки с 63. Най-съществено покачване има при „Сухопътен транспорт“, „Търговия на едро, без търговията с автомобили и мотоциклети“ и „Горско стопанство“. Намаляват трудовите инциденти при „Добив на метални руди”, „Строителство на съоръжения“ и „Складиране на товари и спомагателни дейности“.", "date": "2018.02.27", "title": "Трудовите злополуки в страната през 2017 г. са 2 911"}
{"url": "http://www.focus-news.net/news/2018/02/27/2493577/blagoevgrad-mladezhi-ot-detskiya-parlament-v-grada-organizirat-lektsii-i-prezentatsii-po-povod-3-mart.html", "text": "Младежи от Детския парламент в града организират лекции и презентации по повод 3 март. Това съобщиха от пресцентъра на Община Благоевград. С презентации, посветени на Освобождението на България, Детският парламент популяризира историята. Младежите влизат в три благоевградски училища Второ ОУ “Димитър Благоев”, III ОУ “Димитър Талев” и СУИЧЕ „Климент Охридски“, за да изнесат лекции чрез презентации на теми, свързани с 3 март.  \r\nБлагоевградският Детски парламент, с председател Димитър Борумов, активно подновява дейността си. Всеки петък от 19.00 часа в зала № 5 на Община Благоевград младежите ще обменят идеи, мнения и предложения. Участниците в парламента ще се включат и във всички чествания по повод 3 март. Детски парламент изготвя свой годишен календар, който е пълен със събития, отразяващи нуждите, дейността и живота на младите хора в Благоевград.", "date": "2018.02.27", "title": "Благоевград: Младежи от Детския парламент в града организират лекции и презентации по повод 3 март"}
{"url": "http://www.focus-news.net/news/2018/02/27/2493576/boryana-tsonova-detska-gradina-chipolino-svishtov-predstoyashtiyat-remont-v-detskata-gradina-shte-e-predizvikatelstvo-za-personala-no-zaedno-s-obshtinata-shte-se-spravim.html", "text": "Предстоящият ремонт в детска градина (ДГ) „Чиполино“ в град Свищов ще е предизвикателство за персонала. Причината е, че ще се наложи преместване на малчуганите в друго детско заведение, каза в предаването „Добре дошли в Свищов“ на Радио „Фокус“ – Велико Търново директорът на градината Боряна Цонова. Въпреки това тя изрази увереността си, че заедно с подкрепата на Община Свищов, дейностите ще бъдат извършени на време и няма да създадат сериозни затруднения. \r\n„За мен и колегите , работещи в ДГ „Чиполино“, това лято ще представлява едно предизвикателство, за да можем заедно с екипа на Общината да поставим нещата така, че да може ремонтът на детските площадки да допринесе за облагородяване изцяло на средата, в която децата растат и се обучават. Радостна съм за това, че Общината положи усилия и спечели проект на стойност 190 000 лева. Истината е, че колкото и в ежедневието си да се опитваме да обезпечим безопасна среда, това не може да стане без вложението на пари“, посочи още Цонова. Тя допълни, че ще бъдат поставени нови съоръжения на детските площадки, нова настилка и ще бъде направено обезопасяване на средата, в която децата играят. През миналата година бяха подменени част от мебелите и леглата в детското заведение.\r\nЛуиза ТРАНЧЕВА", "date": "2018.02.27", "title": "Боряна Цонова, Детска градина „Чиполино“-Свищов: Предстоящият ремонт в детската градина ще е предизвикателство за персонала, но заедно с Общината ще се справим"}
{"url": "http://www.focus-news.net/news/2018/02/27/2493578/gl-arhitekt-zdravko-zdravkov-postignahme-sporazumenie-sas-sobstvenitsite-za-zapazvane-na-kashtata-na-arh-fingov-na-ul-shipka.html", "text": "Имаме споразумение със собствениците на къщата на арх. Фингов на ул. „Шипка“ за запазване на сградата. Това каза главният архитект на София Здравко Здравков на пресконференция за представяне на предложенията на Столична община за даване на статут на културна ценност на важни обекти и връщането на статут за обекти, на които той е бил отнет, предаде репортер на Агенция „Фокус“. „Зад всеки успех стои огромен труд, полагаме неимоверни усилия“, изтъкна той и уточни, че е необходимо да се намери механизъм за стимулиране на собствениците. „Налагаме санкции до 100 хил. лева и то не еднократно, въпреки това отпорът от собствениците ни изправя пред безкрайни съдебни производства“, коментира гл. архитект. „Налагаме максимални санкции, но зад всяка една влизаме по административни производства по оспорване“, посочи той. „Тези сгради освен ценност за града, могат да носят и придадена стойност за собствениците“, каза още Здравко Здравков.\r\nБиляна ИВАНОВА", "date": "2018.02.27", "title": "Гл. архитект Здравко Здравков: Постигнахме споразумение със собствениците за запазване на къщата на арх. Фингов на ул. „Шипка“"}
{"url": "http://www.focus-news.net/news/2018/02/27/2493566/reuters-siriyskata-opozitsiya-v-iztochna-guta-otricha-obvineniyata-che-ne-pozvolyava-na-tsivilnite-da-napusnat-regiona.html", "text": "Сирийската опозиция отрече обвиненията, че не позволява на цивилните да напуснат контролирания от нея анклав Източна Гута край Дамаск или че обстрелва коридора за провеждане на евакуация, предаде  Reuters.\r\n„Не пречим на никого и цивилните сами вземат решението“, заяви Ясер Деван, началник на местния политически офис на групировката „Джейш ал Ислам“. \r\nМосква нареди откриването на хуманитарен коридор от анклава, откъдето към контролираните от режима  на Сирия територии да може да се осъществи евакуация. Виктор Турмаков", "date": "2018.02.27", "title": "Reuters: Сирийската опозиция в Източна Гута отрича обвиненията, че не позволява на цивилните да напуснат региона"}
{"url": "http://www.focus-news.net/news/2018/02/27/2493582/euobserver-evropeyskata-investitsionna-banka-shte-otpusne-dopalnitelni-sredstva-za-spravyane-s-migratsiyata.html", "text": "Страните членки на ЕС одобриха планове, според които Европейската инвестиционна банка ще отдели допълнителни 3,7 млрд. евро за обществени и частни проекти извън ЕС, които „да дадат стратегически отговор срещу корените на миграцията“, предава  EUObserver.\r\nРешението следва споразумение с Европейския парламент от миналата година. Според Европейския съвет, проектите извън Съюза представляват около 10% от общите финансови дейности на ЕИБ.  Виктор Турмаков", "date": "2018.02.27", "title": "EUObserver: Европейската инвестиционна банка ще отпусне допълнителни средства за справяне с миграцията"}
{"url": "http://www.focus-news.net/news/2018/02/27/2493583/dobrich-obshtinskiyat-savet-prie-naredba-za-izmenenie-i-dopalnenie-na-naredbata-za-opredelyane-i-administrirane-na-mestnite-taksi-i-tseni-na-uslugite-na-teritoriyata-na-obshtinata.html", "text": "Общинският съвет прие Наредба за изменение и допълнение на Наредбата за определяне и администриране на местните такси и цени на услугите на територията на общината предаде кореспондент на Радио „Фокус” – Варна. Измененията и допълненията на Закона за местните данъци и такси (ЗМДТ) са свързани с промени в Закона за местните данъци и такси и са свързани с приетия изцяло нов Закон за концесиите от Народното събрание на Република България, в сила от 2 януари 2018 г.  С измененията се предвижда възможност приходи от местни такси да не постъпват в бюджета на общината, а същите да постъпват в приход на концесионер по реда на ал.6. С измененията в ЗМДТ е предвидена възможност Общински съвет да може да определя кои местни такси, установени със закон, не се събират от общинска администрация, а се събират от концесионер, на когото е възложено предоставянето на услугите, за които се заплащат такси. С решение Общински съвет може да предвиди право на концесионерът да задържи целия или част от размера на събраните местни такси. Приети са и изменение в Наредбата за определяне на размера на местните данъци на територията на Община град Добрич. Променени са 4 члена, а в Член 41 са променени няколко алинеи, касаещи данък за превозни средства, за специализирани строителни машини, за автокранове и моторни шейни. Когато разрешението за извършване на таксиметров превоз на пътници е издадено през течение на годината, дължимият данък за текущата година се определя по конкретна формула. \r\nЖулиета НИКОЛОВА", "date": "2018.02.27", "title": "Добрич: Общинският съвет прие Наредба за изменение и допълнение на Наредбата за определяне и администриране на местните такси и цени на услугите на територията на общината"}
{"url": "http://www.focus-news.net/news/2018/02/27/2493579/api-vazstanoveno-e-dvizhenieto-na-vsichki-avtomobili-po-pat-i-2-varna-shumen-i-na-avtomobili-do-35-tona-po-pat-i-7-shumen-silistra.html", "text": "АПИ: Възстановено е движението на всички автомобили по път I-2 Варна – Шумен и на автомобили до 3.5 тона по път I-7 Шумен - Силистра. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "АПИ: Възстановено е движението на всички автомобили по път I-2 Варна – Шумен и на автомобили до 3.5 тона по път I-7 Шумен - Силистра"}
{"url": "http://www.focus-news.net/news/2018/02/27/2493580/pazardzhik-vazstanoveno-e-dvizhenieto-na-vsichki-avtomobili-po-pat-ii-37-pazardzhik-panagyurski-koloni.html", "text": "Възстановено е движението на всички автомобили по път II-37 Пазарджик - Панагюрски колони. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "Пазарджик: Възстановено е движението на всички автомобили по път II-37 Пазарджик - Панагюрски колони"}
{"url": "http://www.focus-news.net/news/2018/02/27/2493584/todor-chobanov-zam-kmet-na-sofiya-kulturno-nasledstvo-bez-statut-ne-e-dokray-zashtiteno.html", "text": "Културно наследство без статут не е докрай защитено. Това каза зам.-кметът на София доц. д-р Тодор Чобанов на пресконференция за представяне на предложенията на Столична община за даване на статут на културна ценност на важни обекти и връщането на статут за обекти, на които той е бил отнет, предаде репортер на Агенция „Фокус“. „Непрекъснато търсим такива обекти и ги предлагаме за статут“, обясни той. „Колкото ние имаме право да предлагаме, толкова и всеки друг. Всеки гражданин може да пише такива предложения за статут“, коментира зам.-кметът. „Наше задължение е това, което ни е завещано, да го предадем на поколенията в добро състояние“, заяви той. „В нашия град за съжаление, наред с 1400 обекта със статут, има и обекти, които нямат такъв“, каза още той.\r\nБиляна ИВАНОВА", "date": "2018.02.27", "title": "Тодор Чобанов, зам.-кмет на София: Културно наследство без статут не е докрай защитено"}
{"url": "http://www.focus-news.net/news/2018/02/27/2493586/galya-topalova-nsap-otmeneni-sa-avtobusnite-patuvaniya-do-silistra.html", "text": "Отменени са автобусните пътувания до Силистра. Това каза за Агенция „Фокус“ зам.-председателят на Националното сдружение на автобусните превозвачи Галя Топалова. „В момента пътят Русе-Силистра е затворен. Засега за Варна и Добрич автобусите пътуват, но не се знае докога“, коментира Топалова. По думите ѝ пътищата не са почистени. „Почти няма снегорини на магистралите“, добави още Галя Топалова. \r\nЛюба АЛЕКСИЕВА", "date": "2018.02.27", "title": "Галя Топалова, НСАП: Отменени са автобусните пътувания до Силистра"}
{"url": "http://www.focus-news.net/news/2018/02/27/2493587/gl-arhitekt-zdravko-zdravkov-ot-1400-pametnitsi-na-kulturata-v-sofiya-poveche-ot-polovinata-sa-vazstanoveni-i-sa-v-dobro-sastoyanie.html", "text": "От 1400 паметници на културата в София повече от половината са възстановени и са в добро състояние. Това каза главният архитект на София Здравко Здравков на пресконференция за представяне на предложенията на Столична община за даване на статут на културна ценност на важни обекти и връщането на статут за обекти, на които той е бил отнет, предаде репортер на Агенция „Фокус“. „Стимулираме собствениците като ги показваме като добри примери“, коментира той. „Има редица примери по света, когато сграда се намира в исторически център, собственикът да получи облекчения“, посочи Здравко Здравков. „Трябва да намерим поредица от мерки, които да стимулират собствениците да се върнат и да оценят сградите си“, заяви той.\r\nБиляна ИВАНОВА", "date": "2018.02.27", "title": "Гл. архитект Здравко Здравков: От 1400 паметници на културата в София повече от половината са възстановени и са в добро състояние"}
{"url": "http://www.focus-news.net/news/2018/02/27/2493589/veliko-tarnovo-tri-dni-prodalzhava-programata-na-obshtina-svishtov-po-sluchay-natsionalniya-praznik-na-balgariya-3-mart.html", "text": "Три дни продължава програмата на Община Свищов по случай Националния празник на България 3-ти март. Началото на тържествата ще бъде поставено с откриването на изложба, представяща репродукции на снимки от Руско-Турската освободителна война. Тя ще бъде подредена в Художествена галерия „Николай Павлович“, а откриването е на 1 март. Това съобщи в предаването „Добре дошли в Свищов“ на Радио „Фокус“ – Велико Търново Росен Маринов, директор на Дирекция „Култура и културно наследство“ в Община Свищов. Фотосите са собственост на Военно-историческия музей в Москва, а репродукциите са на Исторически музей – Свищов. От 15.00 часа на същия ден в Клуба на пенсионера „Щастливеца“ ще бъде представена книгата „Северная муза“ на Георги Драмбозов. \r\n„Програмата продължава в петък, на 2 март, от 14.00 часа в Зала 1 на Община Свищов, за трети път Общината организира едно състезание, което се казва „Моята България“. През тази година в него ще се включат ученици от 5 до 7 клас“, обясни Росен Маринов. \r\nВ празничния 3 март, за пръв път в Свищов ще се проведе общоградско шествие от пл. „Алеко“ до пл. „Свобода“. „В Свищов честванията ще започнат с благодарствен молебен в църквата „Св. Торица“ от 10.00 часа. От 11.00 часа на пл. „Алеко“ ще проведем, заедно с Военно формирование 28 880 – град Белене, ритуал по издигане на националното знаме на Република България и веднага, след като той приключи, от пл. „Алеко“ до пл. „Свобода“ Община Свищов организира празнично шествие. Това е нещо, което не сме правили на този ден в нашия град, до сега. Така, че приканвам всички граждани и гости да се включат в това празнично шествие, с което ще достигнем крайната точка на тържествата, а именно Паметникът на Свободата, където ще се състои общоградското поклонение от 11.30 часа“, допълни Росен Маринов. На Паметника ще има и кратка програма, в която ще се включат ученици от СУ „Николай Катранов“, Духовият оркестър на Военно формирование 28 880.\r\nЛуиза ТРАНЧЕВА", "date": "2018.02.27", "title": "Велико Търново: Три дни продължава програмата на Община Свищов по случай Националния празник на България - 3 март"}
{"url": "http://www.focus-news.net/news/2018/02/27/2493592/burgas-v-obshtinata-shte-se-provede-preskonferentsiya-po-povod-priklyuchvaneto-na-proekta-podkrepa-v-semeyna-sreda-za-nezavisim-zhivot-chrez-individualen-podhod.html", "text": "На 28 февруари от 13.00 часа в заседателната зала на Община Бургас ще се проведе пресконференция по повод приключването на проект „Подкрепа в семейна среда за независим живот чрез индивидуален подход“. Това съобщиха от пресцентъра на Общината. На нея ще бъдат съобщени резултатите от изпълнените дейности и как ще продължи осигуряването на социалните услуги.", "date": "2018.02.27", "title": "Бургас: В Общината ще се проведе пресконференция по повод приключването на проекта „Подкрепа в семейна среда за независим живот чрез индивидуален подход“"}
{"url": "http://www.focus-news.net/news/2018/02/27/2493599/nsi-prez-chetvartoto-trimesechie-na-2017-g-se-nablyudava-namalenie-na-prevozenite-tovari-ot-tovarniya-transport-sas-73-v-sravnenie-s-predhodnoto-trimesechie.html", "text": "По предварителни сезонно изгладени данни през четвъртото тримесечие на 2017 г. в сравнение с предходното тримесечие се наблюдава намаление на превозените товари от товарния транспорт със 7.3%. Това сочи статистика на Националния статистически институт (НСИ). При извършената работа също е регистриран спад от 6.2%. Превозените пътници и извършената работа от пътническия транспорт (сухопътен, воден и градски електротранспорт) намаляват съответно с 2.3 и 5.7% спрямо третото тримесечие на 2017 година. По предварителни данни през четвъртото тримесечие на 2017 г. в сравнение със съответното тримесечие на 2016 г. е отчетен спад както при превозените товари, така и при извършената работа от товарния сухопътен и воден транспорт. През четвъртото тримесечие на 2017 г. превозените пътници и извършената работа от пътническия транспорт (сухопътен, воден и градски електротранспорт) намаляват съответно с 0.7 и 8.1% спрямо същия период на предходната година. \r\nСухопътен транспорт\r\nПрез четвъртото тримесечие на 2017 г. превозените товари от сухопътния транспорт са 31 557.4 хил. т, или с 4 779.1 хил. т по-малко спрямо съответното тримесечие на 2016 г., което основно се дължи на вътрешните превози на автомобилния транспорт. Извършената работа също намалява и достига 10 170.8 млн. ткм в резултат на по-малкото средно превозно разстояние при международните превози. Броят на превозените пътници от сухопътния транспорт през четвъртото тримесечие на 2017 г. е 118 334.1 хил., или с 4.4% по-малко спрямо същия период на предходната година, което е в резултат на по-малкия брой превозени пътници както при вътрешните, така и при международните превози. При железопътния транспорт се наблюдава увеличение от 0.1%, докато при автобусния - намаление с 4.6%. \r\nСъщевременно и извършената работа бележи спад от 10.2% и достига 2 870.7 млн. пътниккилометра. Намалението се дължи основно на автобусните превози, при които е регистриран спад от 11.4% в сравнение с четвъртото тримесечие на 2016 година.\r\nВоден транспорт\r\nПревозените товари от речния и морския транспорт през четвъртото тримесечие на 2017 г. намаляват с 8.9% спрямо съответното тримесечие на 2016 г., в резултат на по-малкото количество превозени товари както от речния, така и от морския транспорт. Извършената работа също намалява с 6.7% поради по-малкото разстояние, на което са били превозени товарите от морския транспорт. През четвъртото тримесечие на 2017 г. при водния пътнически транспорт се наблюдава намаление както на превозените пътници, така и на извършената работа - съответно с 6.4 хил. пътници и с 221.8 хил. пътниккилометра. Намалението се дължи на по-малкия брой превозени пътници при международните превози на морския и речния транспорт. \r\nГрадски електротранспорт \r\nПрез периода октомври - декември 2017 г. предприятията от градския електротранспорт (трамваен, тролейбусен и метро) са превозили общо 73 355.0 хил. пътници, или с 4 234 хил. пътници повече спрямо същия период на предходната година. Увеличение е регистрирано при всички видове електротранспорт, като то е най-голямо при тролейбусните и трамвайните превози.\r\nИзвършената работа, измерена в пътниккилометри също нараства (с 11.3%) в резултат на по-голямото средно превозно разстояние, на което са били превозени пътниците от метрополитена.", "date": "2018.02.27", "title": "НСИ: През четвъртото тримесечие на 2017 г. се наблюдава намаление на превозените товари от товарния транспорт със 7.3% в сравнение с предходното тримесечие"}
{"url": "http://www.focus-news.net/news/2018/02/27/2493573/vap-protestira-prieti-ot-kevr-pravila-za-opredelyane-na-tsenite-na-vodata.html", "text": "ВАП протестира пред Административен съд София град разпоредбата т.52 от Указания за образуване на цените на водоснабдителните и канализационните услуги чрез метода „горна граница на цени“ за регулаторния период 2017-2021 г., приети с решение на КЕВР по т.3 от Протокол № 76 от 19.04.2016 г. (Указанията). Това съобщиха от пресцентъра на Прокуратура на Република България. \r\nС оспорената част от разпоредбата се предвижда при изменението на одобрените цени за всяка от годините в прилаганата формула да участва компонент за инфлацията за периода месец януари 2017 до м. октомври на съответната година от регулаторния период по данни на НСИ, която влияе върху разходите на В и К оператора. За 2018 г. действията на КЕВР са извършени през 2017 г. и решенията ѝ вече са атакувани от ВАП.\r\nСлед извършване на проверка от ВАП се установи, че протестираните части от Указанията са приети при липса на компетентост и при радикално противоречие с материалния закон. \r\nТака е, защото с нормата на чл.6, т.2 от Наредбата за регулиране на цените на водоснабдителните и канализационните услуги, приета с Постановление на Министерския съвет №8 от 18.01.2016 г. /Наредбата/ се регламентира, че при метода „горна граница на цени“ се ползва компонент И - инфлацията за периода от влизането в сила на утвърдената цена за първия ценови период до датата на изчисление на изменението, която влияе върху разходите на В и К оператора.\r\nСравнението между Наредбата и Указанията сочи, че КЕВР, освен че се произнася по въпрос, който вече е разрешен от МС, но го прави и по коренно различен начин, подменяйки изцяло волята на правителството. Така е, защото според КЕВР следва да се ползва винаги един и същ период, респ. идентичен размер на инфлация, без да се отчита реалното време на натрупването ѝ.\r\nПо този начин се създава възможност и за повишаване на цените само по аритметически път, тъй като в ред случаи цените за 2017 г. са утвърждавани след м. януари на същата година. Противозаконно е при последващо изменение да се ползва инфлация за по-дълъг период.\r\nВ случай, че се процедира по този начин, ситуацията е изцяло в ущърб на потребителите на В и К услугите и с цел елиминиране на подобна възможност е подаден настоящия протест да съда.", "date": "2018.02.27", "title": "ВАП протестира приети от КЕВР правила за определяне на цените на водата"}
{"url": "http://www.focus-news.net/news/2018/02/27/2493588/haskovo-patishtata-v-oblastta-sa-prohodimi-pri-zimni-usloviya-prekasnato-e-elektrozahranvaneto-na-ii-ri-podem-na-pompena-stantsiya-simeonovgrad.html", "text": "Обстановката в област Хасково към този момент е спокойна. Всички пътищата са проходими при зимни условия. Това съобщиха от пресцентъра на Областната администрация. Единственото ограничение за движение е наложено за автомобили над 12 това за пътя Хасково - Кърджали през Мост. Тежкотоварните камиони трябва да спазват тази забрана, напомниха от ОПУ. \r\nОбластният управител на Хасково Станислав Дечев рано сутринта направи обход на АМ “Марица“ до Любимец, на главен път 1-8 Харманли – Хасково и на част от общинската пътна мрежа в общините Симеоновград, Димитровград, Харманли и Хасково. „Рано сутринта магистралата и главните пътища не бяха в състоянието, което аз и хората очаквахме. Снегопочистващата фирма е работила през нощта, но резултатът на магистрала „Марица“ и на 1-8 не беше такъв, какъвто очаквах“, коментира Станислав Дечев. Той добави, че проверката му е показала, че някои от междуселските пътища са били почистени по-добре от главните.\r\nОбластният управител е в непрекъснат контакт с всички институции и следи обстановката в целия регион. „Кризисният щаб, свикан снощи, имаше за цел да набележи превантивни мерки. Всички институции работим в синхрон, за да предотвратим кризисни ситуации“, обясни Станислав Дечев. Всички населени места са достъпни, снабдяването със стоки е регулярно. Няма тежки пътни инциденти.  \r\nВ Община Тополовград кметът обяви следващите три дни за неучебни, заради сложната обстановка и сериозното количество сняг, което падна в този район на областта. Другата община със снежна покривна над 30 см е Ивайловград. Там обстановката е спокойна. Няма недостъпни населени места. Но денят е неучебен. След обяд ще стане ясно дали ваканцията ще бъде удължена по решение на кмета на общината Диана Овчарова. \r\nПоради усложнена зимна обстановка е прекъснато електро захранването на помпена станция \"Симеоновград\", II-ри подем, захранваща с вода Симеоновград и село Преславец и на ПС Узунджово 2. От ВиК предупреждават, че ще бъде нарушено водоснабдяването на тези населени места и е възможно да се влошат качествата на водата. Екипите на EVN работят по възстановяване на ел. захранването.", "date": "2018.02.27", "title": "Хасково: Пътищата в областта са проходими при зимни условия, прекъснато е електрозахранването на II-ри подем на помпена станция \"Симеоновград\""}
{"url": "http://www.focus-news.net/news/2018/02/27/2493600/razgrad-rotorni-snegorini-probivat-patya-ot-grada-kam-kubrat-isperih-i-kostandenets.html", "text": "Роторни снегорини пробиват пътя от Разград към Кубрат, Исперих и Костанденец. Това съобщиха от пресцентъра на Областната администрация в Разград. Част от Областния щаб за координиране на спасителни и неотложни аварийно-възстановителни работи, създаден със заповед на Областния управител на Разград, заседава във връзка с усложнената метеорологична обстановка днес. Началникът на Областно пътно управление-Разград Людмил Янев обяви, че с изключение на четири участъка пътищата в областта са затворени, но се работи по почистването им, роторни снегорини пробиват от областния център към Кубрат, Исперих и Костанденец. В посока Русе и Шумен на територията на Разградска област е почистено, но в съседните области още се работи по участъците от главния път. \r\nОтворените пътища са: Разград – Търговище, Дралфа – Чудомир – Лозница, Разград – Попово, Пороище – Студенец – Лозница, но намерението на пътните служби е до края на деня да се направи всичко възможно да отпаднат ограниченията по останалите основни направления от областния град. Людмил Янев и Божидар Божков от ОДМВР-Разград апелираха гражданите да се съобразяват със забраните за движение по определени пътища, тъй като те са издадени с оглед безопасността на пътуващите. „Ако не е наложително, не тръгвайте на път и не влизайте в конфликт със служителите на реда“ – призова комисар Божков. \r\nСлужителите на РДПБЗН са оказали съдействие на няколко закъсали превозни средства, част от които на големи фирми с непрекъснат процес на работа, както и на хора с лични автомобили, някои от които не искали да оставят колите си. Съдействали са и при случай с аварирал влак на гара Самуил, вече е изпратен нов локомотив от Горна Оряховица. Болните на хемодиализа от община Цар Калоян пътуват към русенската болница и ще останат там, докато метеорологичната обстановка се успокои, а хемодиализните от останалите общини вече са в МБАЛ“Св. Иван Рилски“-Разград – съобщи д-р Анатоли Стойнов от РЗИ. Д-р Николай Йотов от ЦСМП допълни, че спешните екипи имат готовност да транспортират и родилки от региона към лечебни заведения. Двамата заместник областни управители Нурие Црънгалова и Евгени Драганов обобщиха информацията от общинските кметове. По техни данни няма населени места в областта без ток и вода, учебните занятия за училищата и детските градини са прекратени до сряда включително.", "date": "2018.02.27", "title": "Разград: Роторни снегорини пробиват пътя от града към Кубрат, Исперих и Костанденец"}
{"url": "http://www.focus-news.net/news/2018/02/27/2493581/v-961-uchilishta-v-stranata-dnes-ne-se-provezhdat-uchebni-zanyatiya.html", "text": "Поради влошените метеорологични условия и пътна обстановка в страната, към 12.00 часа днес не се провеждат учебни занятия в 961 училища. Това съобщиха от пресцентъра на Министерството на образованието и науката. Най-много – 73 училища, са затворени в област Кърджали. В област Плевен и област Русе – по 71 училища, а в област Сливен – 68.\r\nВ област Ловеч няма да се провеждат учебни занятия в 3 училища, а в област Ямбол - в 2. В община Ивайловград, Хасковска област няма да се учи в 4 училища.\r\nПо области: \r\nОбласт Благоевград, община Петрич – 18 училища.\r\nОбщина Бургас – 26 училища.\r\nОбласт Варна – 98 училища.\r\nОбласт Велико Търново – 17 училища.\r\nОбласт Видин – 12 училища.\r\nОбласт Враца – 44 училища.\r\nОбласт Добрич – 46 училища.\r\nОбласт Кърджали – 73 училища.\r\nОбласт Ловеч – 3 училища.\r\nОбласт Монтана – 17 училища. \r\nОбласт Плевен – 71 училища. \r\nОбласт Пловдив – 29 училища.\r\nОбласт Разград – 59 училища.\r\nОбласт Русе – 71 училища.\r\nОбласт Силистра – 45 училища.\r\nОбласт Сливен – 68 училища.\r\nОбласт Смолян – 56 училища.\r\nОбласт Стара Загора – 58 училища.\r\nОбласт Търговище – 51 училище.\r\nОбласт Хасково, община Ивайловград – 4 училища.\r\nОбласт Шумен – 65 училища.\r\nОбласт Ямбол – 2 – училищата в с. Войника и с. Гранитово.", "date": "2018.02.27", "title": "В 961 училища в страната днес не се провеждат учебни занятия"}
{"url": "http://www.focus-news.net/news/2018/02/27/2493593/todor-chobanov-zam-kmet-na-sofiya-shte-nastoyavame-tsarskite-konyushni-da-poluchat-statut-na-kulturna-tsennost-ochakvame-razvitie-v-kratki-srokove.html", "text": "Ще настояваме Царските конюшни да получат юридическо признание за своя статут. Това каза зам.-кметът на София доц. д-р Тодор Чобанов на пресконференция за представяне на предложенията на Столична община за даване на статут на културна ценност на важни обекти и връщането на статут за обекти, на които той е бил отнет, предаде репортер на Агенция „Фокус“. „Изключително важно е обектът да бъде защитен. Очакваме в кратки срокове да имаме развитие“, заяви той и изтъкна, че обектът се намира на идеалния център на София и е много запазен. „Малко хора знаят, че цялото съдържание на Царските конюшни е в Музея за история на София и го съхраняваме“, каза още Тодор Чобанов.\r\nБиляна ИВАНОВА", "date": "2018.02.27", "title": "Тодор Чобанов, зам.-кмет на София: Ще настояваме Царските конюшни да получат статут на културна ценност, очакваме развитие в кратки срокове"}
{"url": "http://www.focus-news.net/news/2018/02/27/2493591/dobrich-ekipi-na-energorazpredelitelnoto-druzhestvo-otstranyavat-avarii-v-obshtinite-shabla-i-kavarna-kadeto-ima-naseleni-mesta-bez-tok.html", "text": "Екипи на енергоразпределителното дружество отстраняват аварии в общините Шабла и Каварна, където има населени места без ток. Поради липса на електрозахранване има смущения и във водоподаването в областта, по информация на дежурния в Областния съвет за сигурност, предаде кореспондент на Радио „Фокус” – Варна. През цялото денонощие единствено отворен за движение бе пътят Добрич - Варна. Днес със стихването на вятъра наличната снегопочистваща техника е на терен и се работи за почистването на основните направления - в посоките Генерал Тошево - Кардам - границата с Република Румъния, Силистра и Балчик. На проведеното сутринта заседание на Щаба за изпълнение на Областния план за защита при бедствия с председател областният управител Красимир Кирилов е създадена организация за извозване на болните на хемодиализа до МБАЛ - Добрич, където те ще останат. За справяне със ситуацията са привлечени допълнително сили и средства от други РД ПБЗН - 1 МТЛБ от РД ПБЗН - Варна. Очаква се от РД ПБЗН - Велико Търново да пристигне една Амфибия. Днес учебен процес се провежда единствено в училищата на територията на град Балчик, за това е информирал началникът на Регионално управление по образованието Жоро Тошков. За всички останали училища, в това число и в селата на територията на община Балчик денят е неучебен.\r\nЖулиета НИКОЛОВА", "date": "2018.02.27", "title": "Добрич: Екипи на енергоразпределителното дружество отстраняват аварии в общините Шабла и Каварна, където има населени места без ток"}
{"url": "http://www.focus-news.net/news/2018/02/27/2493602/burgas-nad-4-500-uchenitsi-ot-207-uchilishta-v-tsyalata-strana-uchastvaha-v-osmoto-natsionalno-sastezanie-po-tvorchesko-pisane-na-angliyski-ezik.html", "text": "Над 4 500 ученици от 207 училища в цялата страна участваха в Осмото национално състезание по творческо писане на английски език, което се проведе на 8 и 9  февруари т.г. Това съобщиха от пресцентъра на Община Бургас. Те се състезаваха в седем възрастови категории, от 6 до 12 клас, и имаха един час, за да пишат по теми, предложени от организаторите.\r\nНа 24 февруари писмените работи бяха оценени от регионални журита в София, Пловдив и Благоевград, в чийто състав се включиха професионалисти в различни области. След изчитането на хиляди творби и след интересни дискусии, бяха определени класиралите се за национално оценяване.\r\nГрадовете с най-много участници в националния финал са София - 21 , Пловдив - 12 и Бургас - 11 деца.\r\nУчилището с най много участващи в националния кръг е столичната  91 НЕГ \"Проф. Константин Гълъбов\", откъдето са класирани 4 съчинения. И тази година темите бяха интересни и провокиращи въображението на учениците, като  \"Момичето, което танцуваше с магьосник\", \"Искаше ми се да не бях чул това\", \"Където улиците нямат имена\", \"Оранжевият паток, който обичаше да скача с парашут\", \"Животът беше по-добър от другата страна\"  и др.\r\nНационалното оценяване ще се състои на 10 март. Жури под председателството на известния български писател Захари Карабашлиев ще определи победителите в седемте възрастови категории.\r\nЦеремонията по награждаване ще се проведе на 14 април в Американския университет в Благоевград.\r\nСъстезанието по творческо писане на английски език се организира у нас за осма поредна година по инициатива на Фондация \"Корпус за образование и развитие\", заедно с Посолството на  САЩ и Американския университет в Благоевград. Конкурсът насърчава учениците да използват английския език по забавен начин и най-вече да мислят нестандартно.", "date": "2018.02.27", "title": "Бургас: Над 4 500 ученици от 207 училища в цялата страна участваха в Осмото национално състезание по творческо писане на английски език"}
{"url": "http://www.focus-news.net/news/2018/02/27/2493601/tenis-david-ferer-pobedi-andrey-rublyov-na-parvi-krag-na-turnira-v-akapulko.html", "text": "Испанецът Давид Ферер победи руснака Андрей Рубльов в първи кръг на турнира на Асоциацията на тенис професионалистите (АТР) в Акапулко с резултат 6:4, 6:3.\r\nВ следващия кръг Ферер ще се изправи срещу победителя от мача между японеца Кей Нишикори и канадеца Денис Шаповалов.  Виктор Турмаков", "date": "2018.02.27", "title": "Тенис: Давид Ферер победи Андрей Рубльов на първи кръг на турнира в Акапулко"}
{"url": "http://www.focus-news.net/news/2018/02/27/2493590/ria-novosti-zaradi-prolivni-valezhi-predizvikali-svlachishta-korintskiyat-kanal-v-gartsiya-e-zakrit.html", "text": "Коринтският канал в Гърция е закрит заради свлачище, предизвикано от силните дъждове в Южна Гърция, предава  РИА Новости.\r\n„Заради проливните дъждове в последно време, имаше свлачище по склоновете на канала от страна на континентална Гърция, което доведе до спирането на работата му и прекратяване на корабоплаването“, пише в официално заявление на компанията-оператор. \r\nПредполага се, че възстановяването на обекта ще отнеме около 15 дни. Коринтският канал с дължина от 6,3 км. съединява Егейско и Йонийско море.  Виктор Турмаков", "date": "2018.02.27", "title": "РИА Новости: Заради проливни валежи, предизвикали свлачища, Коринтският канал в Гърция е закрит"}
{"url": "http://www.focus-news.net/news/2018/02/27/2493585/plovdiv-uchenitsite-v-obshtina-rakovski-izlizat-v-tridnevna-izvanredna-zimna-vakantsiya-ot-28-fevruari-zaradi-uslozhnenata-zimna-obstanovka.html", "text": "Учениците в община Раковски излизат в тридневна извънредна зимна ваканция от 28 февруари. Това съобщиха за Радио „Фокус“ – Пловдив от отдел връзки с обществеността на Общината. Причината е усложонената зимна обстановка  и влошените метеорологични условия. всичките 5 основни  и 2 средни  училища в община Раковски  няма да провеждат учебни занятия на 28 февруари, 1 и 2 март включително. Заповедта е издадена от кмета на общината Павел Гуджеров. За решението на градоначалника съобщи  зам.кмета по образованието Татяна Бакова.\r\nМярката се налага заради студеното време, обилния снеговалеж и трудното придвижване при усложнената пътна обстановка.\r\nВрати от утре затварят ОУ „Хр. Ботев “, ОУ “Хр.Смирненски“ в Раковски, “ОУ „Отец Паисий “ в село Стряма, ОУ „Гео Милев“ в Белозем и  ОУ „Петър Берон“ в село Чалъкови. Професионалната гимназия по селско стопанство в Белозем и ПГ „Петър Парчевич“ в Раковски също излизат в дървена ваканция.\r\nМного от родителите не са пуснали децата си днес на училище заради ниските температури. От Общината съобщиха още, че децата ще се върнат в класните стаи  на 6 март, ако обстановката се нормализира.", "date": "2018.02.27", "title": "Пловдив: Учениците в община Раковски излизат в тридневна извънредна зимна ваканция от 28 февруари заради усложнената зимна обстановка"}
{"url": "http://www.focus-news.net/news/2018/02/27/2493605/burgas-ogromni-valni-otnesoha-yuzhniya-plazh-v-nesebar.html", "text": "Огромни вълни заляха Южния плаж в Несебър и „изядоха” цялата ивица. Това съобщиха от фирмата-наемател на плажа. Морето е стигнало до хотелите на първа линия, а приземните им етажи са наводнени. Цялата плажна ивица в момента е под водата. Водната стихия частично е разрушила три от заведенията. Изцяло разрушени са защитните диги, които бяха издигнати в края на сезона, за да предпазват пясъчната ивицата и обектите. Зимната буря е нанесла сериозни щети не само на брега , но и на временните преместваеми обекти върху него. Има разрушени дъски и елементи от заведенията. В момента обектите са залети и наводнени. Отстраняването на щетите ще започне веднага, след като вятърът утихне и водата се отдръпне.", "date": "2018.02.27", "title": "Бургас: Огромни вълни отнесоха Южния плаж в Несебър"}
{"url": "http://www.focus-news.net/news/2018/02/27/2493603/dots-ivan-ivanov-kevr-po-zakon-kevr-shte-mozhe-da-proveri-druzhestvoto-koeto-shte-kupi-aktivite-na-chez-chak-sled-finalizirane-na-sdelkata.html", "text": "По закон КЕВР ще може да провери дружеството, което ще купи активите на ЧЕЗ, чак след финализиране на сделката. Това каза председателят на Комисията за енергийно и водно регулиране доц. Иван Иванов по време на брифинг във връзка с нормативните правомощия на Комисията по сделката за продажба на активите на CEZ Group в България, предаде репортер на Агенция „Фокус“. „Няма съмнение, че течащата в момента процедура за продажба на активите на ЧЕЗ в България предизвика голям обществен интерес. Искам да уточня, че КЕВР в своите действия се ръководи само и единствено от закона, както и от подзаконовата нормативна уредба. Във връзка с това КЕВР има два случая, по които може да вземе отношение – ако се продава обособена част от лицензирано дружество (в случая няма такава, дружеството се продават в цялост) или ако купувач залага частично или изцяло активи на  дружеството, с които то упражнява лицензионна дейност. Всички други правомощия могат да бъдат търсени в друга нормативна уредба и да засягат други органи на държавата. Искам обачеда отбележа, че към момента тече процедурата и сделката не е финализирана. Ако сделката бъде финализирана, тогава КЕВР има много ясно разписани правомощия, които са свързани с превантивен, текущ и последващ контрол на енергийното дружество, независимо от това кой е новият собственик“, каза още доц. Иванов и уточни, че това се прави за да се осигури на българските граждани и българския бизнес сигурност на доставките и качество на услугата.\r\n„След приключване на сделката дружеството попада на същия режим, в който са всички други дейности. КЕВР ще осъществява мониторинг върху неговото функциониране, за да има безпроблемно снабдяване с електроенергия и добро качество на енергийната услуга“, обясни доц. Иванов.\r\nЦветилена СИМЕОНОВА", "date": "2018.02.27", "title": "Доц. Иван Иванов, КЕВР: По закон КЕВР ще може да провери дружеството, което ще купи активите на ЧЕЗ, чак след финализиране на сделката"}
{"url": "http://www.focus-news.net/news/2018/02/27/2493611/pregled-na-mezhdunarodnite-novini-do-13-chasa-agentsiya-fokus.html", "text": "Трибуналът в Хага приключи разследването на самоубийството на ген. Слободан Преляк по време на произнасянето на присъдата му за военни престъпления.  Установява се, че не е имало никакъв пропуск в охраната на трибунала.\r\nСпоред  хърватските медии това означава, че няма отговорен за това, че Праляк е получил отровата, с която извърши самоубийството си, както и че няма отговор на въпроса как ампулата с нея изобщо се е озовала в съдебната зала в Хага. \r\nАдвокатът на Праляк Ника Пинтер заяви по-рано, че ако се окаже, че е била съучастник в самоубийството на  клиента си, тя е готова да се яви в съда.\r\nСлед като на 29 ноември миналата година бе осъден на 20 години затвор за военни престъпления в Босна и Херцеговина, Праляк изпи отрова в съдебната зала, самоубивайки се. \r\n***  Коринтският канал в Гърция е закрит заради свлачище, предизвикано от силните дъждове в Южна Гърция.\r\n„Заради проливните дъждове в последно време, имаше свлачище по склоновете на канала от страна на континентална Гърция, което доведе до спирането на работата му и прекратяване на корабоплаването“, пише в официално заявление на компанията-оператор. \r\nПредполага се, че възстановяването на обекта ще отнеме около 15 дни. Коринтският канал с дължина от 6,3 км. съединява Егейско и Йонийско море. \r\n***Цяла Босна продължава да е заявена от дълбоки снегове, които предизвикват транспортен хаос и големи преспи при температури до минус 21 градуса.\r\nНай-ниската температура е била отчетена на планината Белашница - минус 21 градиса, а най-топло е било Неум - 0 градуса. Затруднено е движението по магистрален път М 15 Ливно – Шужица и Гламоч – Минище. Забранено е движението за всички автомобили по път Р 419 Ракитно – Бидине. Местните пътни власи предупреждават за усложнения при придвижването по пътя Кожич  - Сараево, както и в районите на Томиславград, Купреш, Гламоч, Ливно и Босанска Грахова.\r\n*** Времето в Македония продължава да е студено и снеговито. Сутринта температурата е била най-ниска в Маврово – минус 10 градуса, докато в Скопие е минус осем. Температурата по цялата страна е отрицателна.\r\nНай-дебела е снежната покривка в Маврово – 90 см, в Крушево е 50 см, в Тетово – 28, в Охрид – 26, а в Скопие, Битоля и Гевгели – 20. \r\nОчаква се времето да се стопли към края на настоящата седмица, когато снегът ще премине в дъжд.\r\n*** „Хуманитарната пауза“, обявена от Русия, като опит да се намали кръвопролитието в контролирания от сирийската опозиция анклав Източна Гута край Дамаск, е влязъл в сила в 9:00 часа местно време (съвпада с българското).\r\nСпоред кореспондент на „Франс прес“, намиращ се в основния град на Източна Гута Дума през нощта е имало единствено спорадичен ракетен обстрел. Дневната „пауза“ обявена от Москва в понеделник, трябва да продължи до 14:00 часа местно време. \r\n*** Южнокорейските прокурори искат 30 години затвор за бившия президент на страната Пак Кън-хе заради корупция и злоупотреба с правомощия.\r\n66-годишната Пак Кън-хе бе свалена от власт през март миналата година заради обхванал цялата страна корупционен скандал и бе под стража за последната близо година.\r\n***", "date": "2018.02.27", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/02/27/2493609/blagoevgrad-vazstanoveno-e-dvizhenieto-na-vsichki-avtomobili-prez-prohoda-predela.html", "text": "Възстановено е движението на всички автомобили през прохода Предела. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "Благоевград: Възстановено е движението на всички автомобили през прохода Предела"}
{"url": "http://www.focus-news.net/news/2018/02/27/2493614/po-sluchay-3-mart-v-natsionalniya-istoricheski-muzey-shte-bade-predstavena-izlozhbata-znatsi-na-svobodata-i-geroizma.html", "text": "По случай 140-годишнината от Освобождението на България на 3 март 2018 г., 11,00 часа в Националния исторически музей (НИМ) се открива  изложба „Знаци на свободата и героизма”, посветена на Руско-турската освободителна война (1877-1878 г.). Това съобщиха от пресцентъра на НИМ. Официален гост на събитието ще бъде директорът на Държавния исторически музей на Русия д-р Алексей Левикин. До момента експозицията е гостувала в няколко български града, като в НИМ ще бъде представен неин разширен вариант, включващ оригинални предмети и художествени произведения от фондовете на музея. Проектът е дело на инициативен комитет: Наско Якимов, Борислав Дряновски, Валентин Плетньов, Иво Хаджимишев, Николай Русев, Марина Варенцова, Вячеслов Бабияк (Русия) и Луиза Карла (Румъния).\r\nСпециално за изложбата „Знаци на свободата и героизма” Националният исторически музей експонира от своите фондове оригинални оръжия и предмети, използвани по време на Руско-турската война. Представени са основните системи огнестрелно оръжие на въоръжение в руската и османска армия по време на войната – руските пушки Крнка и Бердана и използваните от османците Снайдер-Енфийлд и Мартини-Хенри. Експонатите включват и хладно оръжие – кавказки шашки, руска драгунска сабя и турска парадна офицерска сабя. \r\nСред експонатите се открояват някои лични вещи на личности, свързани с войната като жезъла, принадлежал на граф Николай Игнатиев, дарен на музея от неговия внук. В една от витрините е поместена барутница-рог на осетинеца Николай-Дудар Караев, приятел на капитан Петко войвода, доброволец в българското Опълчение, участвал в боевете за Шипка и Стара Загора. Могат да се видят още далекоглед на българския опълченец Трифон Каменов, бинокъл на руски офицер, участник във войната, а също и изящно изработен сребърни поднос и кошничка, използвани при посрещането на руските войски, начело с ген. Гурко, в Пловдив. Ще бъдат показани също литография на българските художници Н. Каранешов и Кр. Кабакчиев, отпечатана през 1902 г. във Виена по случай 25-годишнината от Руско-турската война, както и руски и български възпоменателни медали. \r\nОсобено внимание заслужават участващите в изложбата старинни фотографии, издирени и подбрани от Иво Хаджимишев в архиви в Русия и Хърватия. Освен като незаменими документални свидетелства за историята на Освободителната война, те  могат да се разглеждат като самостоятелни художествени произведения -  шедьоври на ранната военна фотография. Моменти от войната за поколенията са запечатали Франц Душек, Михаил Равенски и Александър Иванов. Пред техния обектив попадат император Александър II, бъдещият княз на България Александър Батенберг, висши руски и румънски пълководци, войници и офицери, но също така и обикновени българи – деца, продаващи тютюн, българско хоро в центъра на Бяла, Русенско и др. Посетителите могат да видят и най-ранните фотографски изображения на български селища, на София в дните след Освобождението и изглед от градчето Сан Стефано, където се ражда българската свобода. \r\nСлед официалната част мъжки хор „Св. Иван Рилски” от Дупница ще изпълни песни, свързани с националния празник на България. \r\nИзложбата „Знаци на свободата и героизма” ще продължи до 3 май 2018 г.", "date": "2018.02.27", "title": "По случай 3 март в Националния исторически музей ще бъде представена изложбата „Знаци на свободата и героизма”"}
{"url": "http://www.focus-news.net/news/2018/02/27/2493613/blagoevgrad-v-grada-beshe-otkrita-informatsionna-sreshta-po-proekt-deynosti-za-podpomagane-i-podkrepa-na-sotsialnoto-predpriemachestvo-na-mestno-nivo.html", "text": "В Благоевград беше открита информационна среща по проект „Дейности за подпомагане и подкрепа на социалното предприемачество на местно ниво”, предаде репортер на Радио „Фокус“-Пирин. Проектът е финансиран по Втора покана на Програма за трансгранично сътрудничество ИНТЕРРЕГ V-A Гърция-България 2014-2020. В откриването взеха участие председателят на Управителния съвет на Сдружение на Югозападните общини и Кириакос Фотиадис, ръководител на Съвместния технически секретариат на Програмата за трансгранично сътрудничество Гърция – България. \r\nЕкипът и партньорите по проекта представиха концепцията за социалната икономика и социалното предприемачество и планираните по проекта дейности. Общият бюджет на проекта е в размер на 540 833,90 евро, а срокът на изпълнение е 24 месеца. Общата цел на проекта е да открие и определи въздействието на социалните предприятия, измерено по отношение на интеграцията на труда в трансграничния регион и да разработи структури и инструменти за подпомагане, които да укрепят капацитета на социалните предприятия.\r\nЛора КАЛЧЕВА", "date": "2018.02.27", "title": "Благоевград: В града беше открита информационна среща по проект „Дейности за подпомагане и подкрепа на социалното предприемачество на местно ниво”"}
{"url": "http://www.focus-news.net/news/2018/02/27/2493610/burgas-dvizhenieto-e-vazstanoveno-za-vsichki-avtomobili-po-pat-ii-73-shumen-karnobat-v-posoka-shumen.html", "text": "Движението е възстановено за всички автомобили по път II-73 Шумен – Карнобат в посока Шумен (проход Ришки) . Това съобщиха от пресцентъра на Агенция \"Пътна инфраструктура\". Товарните превозни средства да се движат задължително с вериги през прохода в участъка след село Лозарево. Ограничението за движение на товарни автомобили над 12 тона в посока Карнобат остава в сила.", "date": "2018.02.27", "title": "Бургас: Движението е възстановено за всички автомобили по път II-73 Шумен – Карнобат в посока Шумен"}
{"url": "http://www.focus-news.net/news/2018/02/27/2493612/blagoevgrad-na-gkpp-kulata-trafikat-e-intenziven.html", "text": "На българо-гръцката граница на ГКПП \"Кулата\" трафикът е интензивен. На ГКПП \"Илинден\" има изискване за товарни и леки автомобили да са оборудвани с вериги при преминаване и от двете страни на границата. Това съобщиха за Радио „Фокус“ – Пирин от ГКПП \"Кулата\".\r\nЛора КАЛЧЕВА", "date": "2018.02.27", "title": "Благоевград: На ГКПП \"Кулата\" трафикът е интензивен"}
{"url": "http://www.focus-news.net/news/2018/02/27/2493607/oon-boevete-v-iztochna-guta-prodalzhavat-vapreki-obyavenoto-primirie.html", "text": "ООН съобщава, че боевете в контролирания от сирийската опозиция анклав Източна Гута край столицата Дамаск продължават, въпреки обявената от Русия „хуманитарна пауза“, предава  AFP.\r\n„Боевете продължават и тази сутрин. Това ни казват докладите от Източна Група“, заяви прессекретарят на комисията по хуманитарни въпроси на ООН Йенс Ларке. Той допълни, че все още е рано да се обсъждат хуманитарни операции за отчаяните цивилни в региона, предвид продължаващите сблъсъци. Виктор Турмаков", "date": "2018.02.27", "title": "ООН: Боевете в Източна Гута продължават въпреки обявеното примирие"}
{"url": "http://www.focus-news.net/news/2018/02/27/2493617/nsi-indeksat-na-tsenite-na-proizvoditel-v-selskoto-stopanstvo-za-chetvartoto-trimesechie-na-2017-g-namalyava-s-47-spryamo-sashtoto-trimesechie-na-2016-godina.html", "text": "Индексът на цените на производител в селското стопанство за четвъртото тримесечие на 2017 г. намалява с 4.7% спрямо същото тримесечие на 2016 година. Това сочи статистика на Националния статистически институт (НСИ). Индексът на цените на продукцията от растениевъдството се понижава със 7.5%, а цените на продукцията от животновъдството се увеличават с 8.9%. Спрямо предходната година цените на селскостопанската продукция отбелязват спад с 5.1%, като спадът в растениевъдството е с 8.4%, а в животновъдството се наблюдава увеличение със 7.5%.\r\nПрез четвъртото тримесечие на 2017 г. спрямо същото тримесечие на 2016 г. се наблюдава спад в цените на зърнените култури - с 1.8%, на техническите култури - с 13.8%, на пресните зеленчуци - с 9.2%, на картофите - с 15.5%, и на плодовете - с 6.0%. По-високи са единствено цените на фуражните култури - с 39.8%. По-ниски са цените на царевицата за зърно - с 5.9%, на овеса - с 20.2%, на рапицата - с 18.0%, на слънчогледа - с 15.3%, на фуражния грах - с 21.4%, и на тютюна - с 3.2%. Намаление се наблюдава в цените на оранжерийните домати - с 16.9%, на оранжерийните краставици - с 13.4%, на морковите - със 7.7%, на зрелия кромид лук - с 4.4%, и на пипера - с 25.0%. Понижение отбелязват и цените на ябълките - с 8.8%, на култивираните гъби - с 21.6%, и на гроздето - с 6.0%. По-високи са цените на твърдата пшеница - с 10.0%, и на неолющения ориз - с 18.4%.\r\nСпрямо същото тримесечие на 2016 г. се наблюдава увеличение в цените на живите животни - с 1.6%, и на животинските продукти - със 17.7%. Увеличение е отчетено в цените на едрия рогат добитък - с 13.8%, и на козите - с 4.1%. Намаляват цените на свинете - с 1.7%, и на домашните птици - с 2.9%. Цените на овцете остават без промяна. При животинските продукти най-голямо е увеличението в цените на кравето мляко - с 29.6%, и на кокошите яйца за консумация - с 29.2%. Цените на биволското, овчето и козето мляко отбелязват намаление - съответно с 2.5, 18.7, и 8.1%.\r\nПрез четвъртото тримесечие на 2017 г. спрямо 2016 г. намаление е отбелязано в цените на техническите култури - с 15.4%, на пресните зеленчуци - с 18.2%, на картофите - с 16.3%, и на плодовете - с 11.8%. Увеличение се наблюдава единствено в цените на фуражните култури - с 34.9%. В животновъдството цените на живите животни намаляват с 2.7%, а на животинските продукти се увеличават с 19.6%.\r\nПрез четвъртото тримесечие на 2017 г. спрямо 2016 г. по-ниски са цените на царевицата за зърно - с 5.8%, на ориза - с 16.1%, на слънчогледа - със 17.4%, на фуражния грах - с 18.9%, и на тютюна - с 6.6%. Понижение е отчетено в цените на оранжерийните домати и краставици - съответно с 25.8 и 7.1%, на бялото главесто зеле - с 25.3%, на морковите - със 17.5%, на зрелия кромид лук - с 26.6%, и на пипера - с 29.8%. По-ниски са цените на ябълките - с 5.5%, на орехите - с 20.4%, на култивираните гъби - с 21.7%, и на гроздето - с 11.6%. По-високи са цените на меката пшеница - с 2.9%, на твърдата пшеница - с 8.9%, и на рапицата - с 2.0%.\r\nВ животновъдството през четвъртото тримесечие на 2017 г. спрямо 2016 г. увеличение се наблюдава в цените на едрия рогат добитък - с 9.2%, и на козите - с 10.4%. Понижение е отчетено в цените на овцете - с 2.1%, и на домашните птици - с 12.0%. При животинските продукти най-голямо увеличение се наблюдава в цените на кокошите яйца за консумация - с 39.2%, и на кравето мляко - с 32.5%. Намаление е отчетено в цените на овчето мляко - със 17.6%.\r\nИндексът на цените на продуктите и услугите за текущо потребление в селското стопанство за четвъртото тримесечие на 2017 г. се повишава с 2.0% спрямо същото тримесечие на предходната година и с 1.7% спрямо 2016 година.\r\nПрез четвъртото тримесечие на 2017 г. спрямо съответното тримесечие на 2016 г. се увеличават цените на електроенергията и горивата - с 2.9%, на минералните торове - с 9.6%, и на продуктите за растителна защита - с 6.2%. По-ниски са цените на посевния и посадъчния материал - с 2.2%, на ветеринарномедицинските продукти - с 4.3%, и на фуражите - с 1.0%.\r\nПрез четвъртото тримесечие на 2017 г. спрямо 2016 г. индексът на цените на електроенергията се увеличава с 6.3%, а на продуктите за растителна защита - с 5.2%. По-ниски са цените на посевния и посадъчния материал - с 2.5%, на минералните торове - с 1.3%, на ветеринарномедицинските продукти - с 3.8%, и на фуражите - с 2.1%.", "date": "2018.02.27", "title": "НСИ: Индексът на цените на производител в селското стопанство за четвъртото тримесечие на 2017 г. намалява с 4.7% спрямо същото тримесечие на 2016 година"}
{"url": "http://www.focus-news.net/news/2018/02/27/2493616/dots-ivan-ivanov-kevr-predvid-loshite-klimatichni-usloviya-v-momenta-elektroenergiynata-sistema-na-stranata-se-spravya-bezuprechno-nyama-aktiviran-studen-rezerv.html", "text": "Предвид влошените климатични условия в страната и обилният снеговалеж към момента електроенергийната система на Република България се справя безупречно и няма активиран студен резерв. Това каза по време на брифинг председателят на Комисията за енергийно и водно регулиране доц. Иван Иванов, предаде репортер на Агенция „Фокус“.\r\n„Потреблението на електроенергия към момента е от порядъка на 6600 мегавата, като всички термични централи работят безотказно. Ядрената централа в Козлодуй е натоварена на 2100 мегавата – това е нейната максимална мощност. Но също така с максимална мощност са натоварени и термичните централи в Маришкия басейн. Топлофикационните заводски централи доставят на системата 560 мегавата, а възобновяемата енергия е от порядъка малко над 400 мегавата, от които 300 са от вятърните централи и около 100 – от соларните паркове“, каза още доц. Иванов.\r\nПо думите му в момента текат и изпитания на 6-ти блок на ТЕЦ-Варна, който изцяло има за енергоносител природен газ. „И за момента изпитанията показват безупречна работа“, заяви доц. Иванов.\r\nЦветилена СИМОЕНОВА", "date": "2018.02.27", "title": "Доц. Иван Иванов, КЕВР: Предвид лошите климатични условия в момента електроенергийната система на страната се справя безупречно, няма активиран студен резерв"}
{"url": "http://www.focus-news.net/news/2018/02/27/2493618/plovdiv-35-godishna-zhena-e-ranena-pri-paten-intsident-mezhdu-krichim-i-devin.html", "text": "35-годишна жена е ранена при пътен инцидент между Кричим и Девин. Това съобщиха от  ОДМВР- Пловдив", "date": "2018.02.27", "title": "Пловдив: 35-годишна жена е ранена при пътен инцидент между Кричим и Девин"}
{"url": "http://www.focus-news.net/news/2018/02/27/2493619/veliko-tarnovo-petmetrova-martenitsa-e-postavena-na-sgradata-na-obshtinata.html", "text": "Петметрова мартеница бе поставена на сградата на Община Велико Търново, предаде репортер на Радио „Фокус“-Велико Търново. Символът бе монтиран днес на фасадата на сградата. Той е изработен от общо 15 доброволци от Организацията на хората с увреждания във Велико Търново, съобщи Йотка Вълева – председател на организацията. Тя допълни, че общо за изработката на мартеницата са използвани 14 килограма прежда в двата цвята – бяло и червено. \r\nОтделно са били необходими и други материали за направата на шнуровете и връзките. Предстои след спирането на снеговалежа, тя да бъде разпъната, за да се вижда по-добре от гражданите. В продължение на седмица самодейците се събираха във филиал „Славейче“ на Регионалната библиотека „Петко Р. Славейков“, за да изработят мартеницата. Ентусиастите сътвориха и по-малки мартеници, които ще поставят пред Стопанския факултет на Великотърновския университет „Св. св. Кирил и Методий“ и Регионалното управление на образованието.\r\nИнициативата е на клуба на хората с увреждания и веднага срещна подкрепата на дейните студенти от формацията „Заедно успяваме“ с председател гл. асистент Ваня Димитрова.\r\nНадежда КРЪСТЕВА", "date": "2018.02.27", "title": "Велико Търново: Петметрова мартеница е поставена на сградата на Общината"}
{"url": "http://www.focus-news.net/news/2018/02/27/2493621/haskovo-obshtina-dimitrovgrad-shte-podari-martenichki-na-vsichki-grazhdani-koito-izpolzvat-administrativni-uslugi-na-1-mart.html", "text": "Община Димитровград отново ще изненада гражданите по повод Баба Марта. Това съобщиха от пресцентъра на Общината. Красиви мартеници с надпис \"Аз обичам Димитровград\" ще получи всеки, който ще ползва административни услуги от Община Димитровград на 1 март. Тази година наред с интересната украса в градската среда, която отново ще създава празнично настроение за гражданите и гостите на града, в Общинският център за услуги и информация на гражданите на първият етаж в Общинска администрация посетителите на Центъра ще бъдат изненадани със стилна мартеничка за ръка. С посланието на червено-бялата традиция Община Димитровград отново ще постави на видни места из града огромни мартеници като пожелание за здраве и благоденствие на своите граждани.", "date": "2018.02.27", "title": "Хасково: Община Димитровград ще подари мартенички на всички граждани, които използват административни услуги на 1 март"}
{"url": "http://www.focus-news.net/news/2018/02/27/2493622/montana-56-mashini-pochistvat-republikanskata-patna-mrezha-v-oblastta.html", "text": "56 машини почистват републиканската пътна мрежа в област Монтана, съобщиха от Областната администрация. Няма затворени пътни участъци. Състоянието на пътната мрежа е проходимо при зимни условия. Препоръчително е през прохода „Петрохан” и в областта автомобилите да се движат с вериги и да бъдат подготвени за зимна пътна обстановка. Най-голяма е снежната покривка в Берковица – 80 см и в Чипровци, където е 65 см. Във Вършец е 45 см, в другите населени места в областта е до 35 см.", "date": "2018.02.27", "title": "Монтана: 56 машини почистват републиканската пътна мрежа в областта"}
{"url": "http://www.focus-news.net/news/2018/02/27/2493625/ministar-boil-banov-dvoynata-kashta-na-bul-vasil-levski-shte-bade-vazstanovena-tsyalostno-imame-razbiratelstvo-sas-sobstvenika.html", "text": "„Двойната къща“ на бул. „Васил Левски“ ще бъде възстановена цялостно, с необходимите материали по проект, който е одобрен преди няколко години. Това каза министърът на културата Боил Банов на пресконференция за представяне на предложенията на Столична община за даване на статут на културна ценност на важни обекти и връщането на статут за обекти, на които той е бил отнет, предаде репортер на Агенция „Фокус“. „За Двойната къща на бул. „Васил Левски“, всички знаете какъв голям проблем стана с нейното изваждане. Искам да поздравя собственика, който положи усилия, осъзна ключовата функция на къщата с оглед на централната градска част. Имаме разбирателство“, посочи той. „Има и добри примери и практики. Усещането е, че все повече хора започват да си дават сметка за важността на това да устоят на тенденцията на бързите пари. Все повече хора започват да осъзнават каква добавена стойност имат такива сгради“, коментира министърът. „Това са едни бижута, особено когато се възстановят качествено и сериозно“, изтъкна Боил Банов. „По всички предложения на кмета на Столична община сме завели преписки и действаме. Няколко ключови обекта са, които в последните години са със свален статут“, каза още министърът.\r\nБиляна ИВАНОВА", "date": "2018.02.27", "title": "Министър Боил Банов: „Двойната къща“ на бул. „Васил Левски“ ще бъде възстановена цялостно, имаме разбирателство със собственика"}
{"url": "http://www.focus-news.net/news/2018/02/27/2493624/varna-apelativniyat-sad-ostavi-v-aresta-dvama-mazhe-obvinyaemi-za-proizvodstvo-na-marihuana-v-golemi-razmeri.html", "text": "В две отделни заседания днес състав на Варненския апелативен съд потвърди като законосъобразни определения на Окръжен съд - Шумен от миналата седмица, с които е била определена първоначалната мярка за неотклонение спрямо Александър Ников и Ерджан Балов. Това съобщиха от пресцентъра на Апелативен съд - Варна. Двамата са привлечени като обвиняеми затова, че в периода от 16 ноември миналата година и до 16 февруари тази година, край Велики Преслав, в село Кочово, област Шумен, в съучастие произвели и държали марихуана в големи размери.\r\nКриминалисти от ОД на МВР в Шумен разкриха в частен имот в село Кочово наркооранжерия за промишлено отглеждане на марихуана в големи размери. Обектът, изграден на голяма площ е бил наблюдаван в продължение на месеци. На 16 февруари тази година при полицейска акция органите на реда иззели 54 кг суха маса марихуана. В наркооранжерията били открити и 700 саксии с растения от рода на конопа в различен стадий на растеж. В сградата е била изградена модерна система за капково напояване, освежаване на въздуха и отопление на растенията. Огледът на наркооранжерията е продължил повече от едно денонощие. Иззето е било цялото оборудване, торове и препарати за растителна защита. Стойността само на иззетата суха маса марихуана се изчислява на 216 000 лева.  За престъплението като обвиняеми са били привлечени Ников и Балов.\r\nДнес съставът на Варненския апелативен съд намери, че първата съдебна инстанция правилно е отчела всички обстоятелства, посочени от закона за определяне на най-тежката мярка за процесуална принуда. Събраните в хода на разследването доказателства обосновават предположението, че Александър и Ерджан са съпричастни към деянията, за които се разследват. Наказането, което законът предвижда за производство на наркотични вещества и за притежанието им в големи размери е от 3 до 12 години затвор и глоба от 10 000 до 50 000 лева. Този факт, както и обстоятелството, че деянието е с изключително висока степен на обществена опасност мотивира и този съд за извода, че ако са с по-лека мярка за неотклонение всеки един от двамата може да се укрие от закона. В материалите по делото има данни, че Ников пребивава на различни адреси в София. Съдът счита, че Ерджан, който категорично отрича да има нещо общо с функционирането на наркооранжерията също би могъл да се укрие. Основание за този извод се крие в показания на свидетели, пред които обвиняемият е споделял, че иска да работи в Германия.\r\nОпределенията на Апелативен съд – Варна, с които се потвърждава първоначалния арест на Александър Ников и Ерджан Балов, привлечени като обвиняеми затова, че в периода от 16 ноември 2017 година и до 16 февруари тази година, край Велики Преслав, в с.Кочово в съучастие произвели и държали марихуана в големи размери не подлежи на обжалване.", "date": "2018.02.27", "title": "Варна: Апелативният съд остави в ареста двама мъже, обвиняеми за производство на марихуана в големи размери"}
{"url": "http://www.focus-news.net/news/2018/02/27/2493604/veliko-tarnovo-kmetat-daniel-panov-obyavi-1-i-2-mart-za-neuchebni-dni-zaradi-ochakvano-vloshavane-na-zimnata-obstanovka.html", "text": "Със заповед кметът на Велико Търново Даниел Панов обяви 1 и 2 март за неучебни дни. Това съобщиха от пресцентъра на Община Велико Търново. Ученическата ваканция в четвъртък и петък важи за всички училища в общината. Поводът е очакваното влошаване на зимната обстановка в сряда срещу четвъртък, когато са прогнозирани ниски температури и заледявания.\r\n„Скъпи ученици, заповядайте в 10.30 часа на 3 март пред Общината и на паметника „Майка България“, за да отбележим заедно Националния празник на България и 140 години от Освобождението“, обърна се Даниел Панов към възпитаниците на училищата.\r\nЗа улеснение на родителите и предвид техните служебни ангажименти, детските градини във Велико Търново ще работят без прекъсване на 1 и 2 март. Осигурено е оптималното отопление на всички сгради, почистени са подходите към входовете им.", "date": "2018.02.27", "title": "Велико Търново: Кметът Даниел Панов обяви 1 и 2 март за неучебни дни заради очаквано влошаване на зимната обстановка"}
{"url": "http://www.focus-news.net/news/2018/02/27/2493627/pazardzhik-obshtinskiyat-savet-v-peshtera-shte-provede-poslednoto-si-za-mesetsa-zasedanie.html", "text": "Общинският съвет в Пещера ще проведе последното си за месец февруари заседание днес от 14.30 часа, съобщиха за Радио \"Фокус\" – Пазарджик от Община Пещера. Първата точка от дневния ред е свързана с отчети за дейността на Дневен център за деца и младежи с увреждания в Пещера, на Център за настаняване от семеен тип за деца без увреждания, на Дневен център  на пълнолетни лица с увреждания,  както и на Кризисния център за лица и деца пострадали от насилие за 2017 година. Основната дискусия в залата ще бъде за сливането на две учебни заведения –  ПГЛПМ „Васил Левски“ Пещера и ОУ „Любен Каравелов“ в Пещера, с цел оптимизация на образователния процес. Съветниците ще се произнесат и по предложението за Прекратяване членството на Община Пещера в сдружение \"Асоциация на Общини от Южен Централен район \"Хебър\".\r\nАлбена ЖИЛЕКОВА", "date": "2018.02.27", "title": "Пазарджик: Общинският съвет в Пещера ще проведе последното си за месеца заседание"}
{"url": "http://www.focus-news.net/news/2018/02/27/2493628/burgas-gradat-e-s-11-finalisti-v-osmoto-natsionalno-sastezanie-po-tvorchesko-pisane-na-angliyski-ezik.html", "text": "Над 4500 ученици от 207 училища в цялата страна участваха в Осмото национално състезание по творческо писане на английски език, което се проведе на 8 и 9  февруари, съобщиха от пресцентъра на Община Бургас. Те се състезаваха в седем възрастови категории, от 6 до 12 клас, и имаха един час, за да пишат по теми, предложени от организаторите. На 24 февруари писмените работи бяха оценени от регионални журита в София, Пловдив и Благоевград, в чийто състав се включиха професионалисти в различни области. След изчитането на хиляди творби и след интересни дискусии, бяха определени класиралите се за национално оценяване.Градовете с най-много участници в националния финал са София – 21 , Пловдив – 12 и Бургас – 11 деца.\r\nУчилището с най много участващи в националния кръг е столичната  91 НЕГ „Проф. Константин Гълъбов“, откъдето са класирани 4 съчинения. И тази година темите бяха интересни и провокиращи въображението на учениците, като  „Момичето, което танцуваше с магьосник“, „Искаше ми се да не бях чул това“, „Където улиците нямат имена“, „Оранжевият паток, който обичаше да скача с парашут“, „Животът беше по-добър от другата страна“ и др.\r\nНационалното оценяване ще се състои на 10 март. Жури под председателството на известния български писател Захари Карабашлиев ще определи победителите в седемте възрастови категори.\r\nЦеремонията по награждаване ще се проведе на 14 април в Американския университет в Благоевград.\r\nСъстезанието по творческо писане на английски език се организира у нас за осма поредна година по инициатива на Фондация „Корпус за образование и развитие“, заедно с Посолството на  САЩ и Американския университет в Благоевград. Конкурсът насърчава учениците да използват английския език по забавен начин и най-вече да мислят нестандартно.", "date": "2018.02.27", "title": "Бургас: Градът е с 11 финалисти в Осмото национално състезание по творческо писане на английски език"}
{"url": "http://www.focus-news.net/news/2018/02/27/2493629/mrrb-obyavyava-nova-vazmozhnost-za-finansirane-na-proekti-za-energiyna-efektivnost-chrez-oprr-za-34-mln-lv-v-28-malki-obshtini.html", "text": "Министерството на регионалното развитие и благоустройството обявява нова възможност за финансиране на проекти за енергийна ефективност  на публични и жилищни сгради в 28 малки общини за 34 млн. лв. Това съобщиха от пресцентъра на Министерство на регионалното развитие и благоустройството. Средствата се осигуряват от Оперативна програма „Региони в растеж“ 2014-2020 г.  по процедура „Енергийна ефективност в периферните райони - 2” на база спестен ресурс от първата покана по мярката. Управляващият орган на ОПРР публикува проект на Насоки за кандидатстване по процедурата, която ще се реализира чрез подбор на проектни предложения. Мярката е в рамките на Приоритетна ос 2 „Подкрепа за енергийна ефективност в опорни центрове в периферните райони“. Продължението ѝ е насочено към надграждане на резултатите от изпълнението на първата процедура „Енергийна ефективност в периферните райони”, по която вече са сключени и се реализират 170 договора за подобряване на енергийната ефективност на общо 574 сгради, от които 401 жилищни и 173 публични на обща стойност 171 млн. лв. В резултат от изпълнението на енергийните мерки повече от 4 600 домакинства ще подобрят топлинния комфорт в своите жилища и ще реализират спестявания, както на потребяваната енергия, така и на заплащаната за нея цена.\r\nНовата мярка предвижда обновяване на публичните сгради на държавната и общинската администрация, на общински сгради от образователната, културната и социалната инфраструктура и подкрепящи мерки на жилищния фонд с цел повишаване на енергийната ефективност в малки градове - центрове на общини в периферни райони. Общините, които могат да кандидатстват за средства по тази мярка, са: Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан и Червен бряг. \r\nПланираните дейности ще доведат до подобряване на енергийната ефективност на сградите, намаляване на крайното потребление на енергия и намаляване на емисиите на парникови газове в малките градове. Мерките ще имат и допълнителен ефект, тъй като ще осигурят рентабилна експлоатация на обществените сгради, което ще позволи устойчиво да продължи управлението и поддръжката им, с оглед предоставяне на по-добри и допълнителни услуги на населението. Специален фокус е поставен върху публични обекти, предоставящи социални услуги, поради спецификата на целевата група, която ще бъде облагодетелствана от подобрената инфраструктура. По настоящата процедура продължава подкрепата и за домакинствата, които са идентифицирани като третия по значение потребител на енергия. Това мотивира продължаващата подкрепа за жилищния сектор, особено в периферните райони на страната, където сред енергоносителите преобладава делът на твърдите горива и електроенергия за системите за топлоснабдяване. Подобряването на жилищния фонд в малките градове ще доведе до по-добро качество на въздуха и ще подобри условията за живот в тях. Поради продължаващата негативна демографска тенденция на намаляване на населението в малките градове мерките за подобряване на условията за живот ще допринесат за повишаване на цялостната им атрактивност и ще стимулират хората да останат да живеят в тези населени места. \r\nПредложения и коментари по проекта на Насоки за кандидатстване могат да се изпращат в срок до 16 март 2018 г. (включително) по официален път или на електронна поща: oprd@mrrb.government.bg. \r\nПроектът на Насоки за кандидатстване е публикуван на интернет страницата на МРРБ, както и на официалната страница на ОПРР 2014-2020 - www.bgregio.eu в подменю \"Актуални процедури\" на меню \"Оперативна програма Региони в растеж 2014-2020\".", "date": "2018.02.27", "title": "МРРБ обявява нова възможност за финансиране на проекти за енергийна ефективност чрез ОПРР за 34 млн. лв. в 28 малки общини"}
{"url": "http://www.focus-news.net/news/2018/02/27/2493626/reuters-sadat-v-cheshkata-republika-naredi-osvobozhdavaneto-na-lider-na-siriyskite-kyurdi-vapreki-prizivite-na-turtsiya-toy-da-bade-ekstradiran.html", "text": "Съдът в Чешката република отсъди, че бившият лидер на  кюрдката сирийска „Партия на демократичния съюз“ ( PYD) Салех Муслим ще бъде освободен, въпреки призивите на Турция той да бъде екстрадиран на нейна територия, предава  Reuters.\r\nМуслим преди е командвал PYD, важна част от коалицията, която управляващ контролираните от кюрдите части на Северна Сирия. Той бе задържан в Прага в края на миналата седмица по молба на Турция, който го обвинява в убийство. \r\nАдвокатът на Муслим заяви, че неговият клиент е обещал на съда да не пречи на предстоящото разследване. Виктор Турмаков", "date": "2018.02.27", "title": "Reuters: Съдът в Чешката република нареди освобождаването на лидер на сирийските кюрди въпреки призивите на Турция той да бъде екстрадиран"}
{"url": "http://www.focus-news.net/news/2018/02/27/2493615/otmeneni-sa-poletite-ot-sofiya-do-varna-i-obratno-poradi-loshi-meteorologichni-usloviya-v-morskata-stolitsa.html", "text": "Отменени са полетите София-Варна и Варна-София, поради лоши метеорологични условия в морската столица. Това съобщиха за Агенция „Фокус“ от пресцентъра на Летище „София“. Сутрешният полет София-Варна е трябвало да излети в 7.15 часа, изпълняван от компания „България Ер“. Полетът Варна-София е трябвало да излети в 9.40 часа. \r\nПолетът до Малага е обединен с този до Палма де Майорка. Той ще излети в 15.55 часа, изпълняван от компанията „България Ер“.\r\nЛюба АЛЕКСИЕВА", "date": "2018.02.27", "title": "Отменени са полетите от София до Варна и обратно, поради лоши метеорологични условия в морската столица"}
{"url": "http://www.focus-news.net/news/2018/02/27/2493606/dots-ivan-ivanov-kevr-balgarskite-grazhdani-tryabva-da-badat-spokoyni-che-nyama-da-ima-kataklizmi-pri-opredelyane-na-tsenite-sled-pokupkata-na-chez.html", "text": "Българските граждани трябва да бъдат спокойни, че няма да има катаклизми при определяне на цените след покупката на ЧЕЗ. Това каза председателят на Комисията за енергийно и водно регулиране доц. Иван Иванов по време на брифинг във връзка с нормативните правомощия на Комисията по сделката за продажба на активите на CEZ Group в България, предаде репортер на Агенция „Фокус“.\r\n„След финализирането на сделката за активите на ЧЕЗ ще бъде направена оценка на всички техни разходи и ако се наложи, ще бъдат коригирани параметрите за следващия 3-годишен регулаторен период, както направихме миналата година, защото разходите не бяха изпълнени в своята цялост. Заявявам го съвсем отговорно – хората не бива да се притесняват. Заемът, който ще вземе г-жа Върбакова, няма да натовари българските граждани и няма да се плаща през цената на тока“, обясни доц. Иванов.\r\nЦветилена СИМЕОНОВА", "date": "2018.02.27", "title": "Доц. Иван Иванов, КЕВР: Българските граждани трябва да бъдат спокойни, че няма да има катаклизми при определяне на цените след покупката на ЧЕЗ"}
{"url": "http://www.focus-news.net/news/2018/02/27/2493634/stara-zagora-vazstanoveno-e-dvizhenieto-po-pat--6-v-uchastaka-mezhdu-maglizh-i-nikolaevo.html", "text": "Възстановено е движението по път I-6 в участъка между Мъглиж и Николаево. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "Стара Загора: Възстановено е движението по път I-6 в участъка между Мъглиж и Николаево"}
{"url": "http://www.focus-news.net/news/2018/02/27/2493632/plovdiv-apelativniyat-sad-v-grada-reshava-dali-da-se-dade-hod-na-deloto-sreshtu-ahmed-musa.html", "text": "Апелативният съд в Пловдив решава дали да се даде ход на делото срещу Ахмед Муса, предаде репортер на Радио „Фокус”-Пловдив. На днешното заседание в съдебната зала присъства Ахмед Муса, но не се явиха някои от останалите подсъдими и трима от защитниците. Като основна причина за неявяването си повечето от тях посочват лошите метеорологични условия. Прокурор Недялка Попова поиска делото да бъде гледано без тях, но присъстващите защитници заявиха, че това е нарушение на правото им на лична защита и настояха процесът да се отложи.\r\nСъдът даде почивка и обяви, че ще се произнесе в 11.30 часа, но закъсня с повече от половин час. В момента съдебният състав чете мотивите си.\r\nЦветана ТОНЧЕВА", "date": "2018.02.27", "title": "Пловдив: Апелативният съд в града решава дали да се даде ход на делото срещу Ахмед Муса"}
{"url": "http://www.focus-news.net/news/2018/02/27/2493635/api-dvizhenieto-na-avtomobili-nad-12-tona-po-pat-i-5-byala-ruse-e-vazstanoveno-v-posoka-ot-ruse-kam-byala-i-tryabva-da-se-osashtestvyava-zadalzhitelno-s-verigi.html", "text": "Движението на автомобили над 12 тона по път I-5 Бяла - Русе е възстановено в посока от Русе към Бяла и трябва да се осъществява задължително с вериги. Това съобщиха от пресцентъра на Агенция \"Пътна инфраструктура\". Остава ограничено движението на тежкотоварни автомобили над 12 тона в посока Бяла - Русе поради ограничение от страна на Румъния.", "date": "2018.02.27", "title": "АПИ: Движението на автомобили над 12 тона по път I-5 Бяла - Русе е възстановено в посока от Русе към Бяла и трябва да се осъществява задължително с вериги"}
{"url": "http://www.focus-news.net/news/2018/02/27/2493608/pazardzhik-dve-uchilishta-v-selo-vinogradets-nyama-da-provezhdat-uchebni-zanyatiya.html", "text": "Две училища в село Виноградец няма да провеждат учебни занятия, съобщиха от Регионално управление на образованието-Пазарджик. Оттам уточниха, че във връзка със затруднената обстановка в област Пазарджик, със заповед на кмета на община Септември е преустановен учебният процес за дните от  28 февруари до 2 март 2018 година включително, в следните училища – ОУ „Георги Бенковски“ и Професионална гимназия по транспорт в село Виноградец.", "date": "2018.02.27", "title": "Пазарджик: Две училища в село Виноградец няма да провеждат учебни занятия"}
{"url": "http://www.focus-news.net/news/2018/02/27/2493636/todor-chobanov-zam-kmet-na-sofiya-chrez-deputati-ot-sofiya-shte-predlozhim-sobstvenitsite-na-sgradi-kulturna-tsennost-da-badat-osvobodeni-ot-danak-sgradi.html", "text": "Понеже знаем, че се подготвя проектозакон за изменение и допълнение на Закона за културното наследство, че администрацията на министерството работи усилено, ще бъдем активни чрез народни представители от София. Ще внесем наши предложения директно в Народното събрание в различна насока. Това каза зам.-кметът на София доц. д-р Тодор Чобанов на пресконференция за представяне на предложенията на Столична община за даване на статут на културна ценност на важни обекти и връщането на статут за обекти, на които той е бил отнет, предаде репортер на Агенция „Фокус“. „Освен оптимизация на процедури, смятаме, че е крайно време да се подобрят стимулите за собствениците. Собствениците да бъдат освободени от данък сгради“, заяви той. „По този начин ще ги насърчим и мотивираме по-добре да опазват сградите“, коментира Тодор Чобанов и уточни, че трябва да има ежегодна регистрация за това освобождаване. „Без дигитализация, прозрачност, контрол информираност в обществото не може да има. Факт е, че дигитализацията е в процес на случване, създадени са екипи, които работят“, заяви зам.-кметът. „Без пълна информация за тези 1400 обекта в достъпна дигитална интернет среда реално и добро опазване на наследството не можем да имаме“, каза още той.\r\nБиляна ИВАНОВА", "date": "2018.02.27", "title": "Тодор Чобанов, зам.-кмет на София: Чрез депутати от София ще предложим собствениците на сгради културна ценност да бъдат освободени от данък сгради"}
{"url": "http://www.focus-news.net/news/2018/02/27/2493630/prezidentat-rumen-radev-svetkavichnata-ostavka-na-temenuzhka-petkova-generira-oshte-poveche-vaprosi-po-sdelkata-za-chez.html", "text": "Вижте, по закон ЧЕЗ е част от националната европейска инфраструктура с пряко отношение към въпросите на националната сигурност. Това каза пред журналисти президентът Румен Радев във връзка с продажбата на активите на ЧЕЗ, предаде репортер на Агенция „Фокус“. „Затова всякакъв въпрос, че, виждате ли, това е една банална сделка на едно търговско дружество е нещо, с което ни заблуждават. Затова мисля, че светкавичната оставка на министъра на енергетиката не приключва случая. Напротив, генерира още повече въпроси“, заяви Радев. По думите му явно става въпрос за схема за скрито придобиване на дружеството. „И тук въпросът е кой и защо крие своите намерения. Как така една фирма без история, без опит, без капацитет и без ресурси получава огромна банкова гаранция. И защо досега имената на банките, най-прозрачните, публични финансови институции се крият. Ето това са много въпроси. Също така има ли политическа гаранция тази фирма“, допълни той. Според него правителството дължи отговори на всички потребители, които плащат сметки за ток. „А това са всички български граждани. Всички чакаме отговори“, подчерта Радев.", "date": "2018.02.27", "title": "Президентът Румен Радев: Светкавичната оставка на Теменужка Петкова генерира още повече въпроси по сделката за ЧЕЗ"}
{"url": "http://www.focus-news.net/news/2018/02/27/2493639/binali-yaldaram-molbata-za-ekstradirane-na-saleh-muslim-e-izpitanie-za-cheshkata-republika.html", "text": "Турският министър-председател Бинали Йълдъръм призова Чешката република да екстрадира Салех Муслим, бивш съпредседател на смятаната в страната му  за терористична организация сирийска кюрдска „Партия на демократическия съюз“ (PYD), предава Anadolu Agency.\r\n„Днес се провежда изпит за нашия съюзник в НАТО Чешката република“, заяви Йълдъръм. „Надявам се, че тя вижда смисъл в борбата срещу тероризма и че ще екстрадира този терорист в знак на солидарност с нас“, допълни той. \r\nСлед като силите за сигурност на Чешката република задържаха Муслим в Прага в неделя, турските съдебни власти поискаха той да бъде екстрадиран. Той е обвинен за опит да наруши териториалната цялост на Турция, в убийство, опит за убийство и за трафик на опасни субстанции. Виктор Турмаков", "date": "2018.02.27", "title": "Бинали Йълдъръм: Молбата за екстрадиране на Салех Муслим е изпитание за Чешката република"}
{"url": "http://www.focus-news.net/news/2018/02/27/2493638/nezhdet-dzhevdet-kmet-na-glavinitsa-obstanovkata-na-teritoriyata-na-obshtinata-ostava-tezhka.html", "text": "Обстановката на територията на община Главиница. остава тежка. Това каза пред Радио „Фокус“-Шумен Неждет Джевдет, кмет на Главиница. В 04.00 часа сутрин е обявено частично бедствено положение заради липсата на достъп до селата Долно Ряхово, Косара, Бащино и Суходол, поради големи снегонавявания. \r\n„От вчера насам там не можем да влезем, наличната техника не е достатъчна, за да се справи със сложната зимна обстановка“, каза кметът. Той посочи, че все още няма достъп и до други населени места. За разчистване на пътищата е пусната всякаква техника- от верижна машина до челни товарачи. Ситуацията се усложнява допълнително и заради погребения в няколко села.  „Не сме спирали работата по пътищата откакто е започнал снеговалежът, но продължава да вее и да вали. Имаме притеснения ако утре се наложи извозване на болни на хемодиализа, дано пътят за Силистра бъде отворен, засега няма път нито към Силистра, нито към Тутракан“, заяви Неждет Джевдет.\r\nИвелина ИВАНОВА", "date": "2018.02.27", "title": "Неждет Джевдет, кмет на Главиница: Обстановката на територията на общината остава тежка"}
{"url": "http://www.focus-news.net/news/2018/02/27/2493637/burgas-patyat-kam-selo-mladezhko-e-zatvoren-zaradi-padnalo-darvo.html", "text": "Пътят към село Младежко е затворен заради паднало дърво, каза за Радио „Фокус“-Бургас кметът на Община Малко Търново Илиян Янчев. След като е минал булдозерът, който е изчистил снега, е паднало голямо дърво на пътя на 4 км преди селото и в момента той е затворен. Пътят Малко Търново-Граматиково е отворен, но само за автомобили с висока проходимост.\r\n“Опасен за леките автомобили е участъкът в района на свлачището. Не е препоръчително да се пътува. Според прогнозата за времето в късния след обяд ще има нов циклон, с минусови температури, което означава, че падналият сняг ще замръзне и ще има още повече паднали клони и дървета. Няколко екипа, в които са включени и представители на Гранична полиция и Горско стопанство работят по пътя за Сливарово“, каза още Янчев. Той добави, че в отстраняването на дърветата работят екипите от Общината, \"Гранична полиция\", Горското стопанство.\r\nВ седем населени места в общината няма ток. Екипите на електроразпределителното дружество работят по отстраняването на авариите, но не може да се каже дали токът ще бъде пуснат в светлата част на деня.\r\nМария РУСЕВА", "date": "2018.02.27", "title": "Бургас: Пътят към село Младежко е затворен заради паднало дърво"}
{"url": "http://www.focus-news.net/news/2018/02/27/2493641/sport-nikol-gibs-daniel-kolins-i-henri-laaksonen-se-klasiraha-na-vtori-krag-v-tenis-turnira-v-indian-uels.html", "text": "Американката Никол Гибс победи рускинята Наталия Вихлянцева на тенис-турнира в Индиън Уелс с 5:7, 2:6.\r\nВ другите мачове от кръга рускинята Вера Звонарева отстъпи пред американката Даниел Колинс с 1:6, 4:5.\r\nВ мъжкия турнир швейцарецът Хенри Лааксонен победи руснака Михаил Южний с 6:7, 0:2.    Виктор Турмаков", "date": "2018.02.27", "title": "Спорт:  Никол Гибс, Даниел Колинс и Хенри Лааксонен се класираха на втори кръг в тенис-турнира в Индиън Уелс"}
{"url": "http://www.focus-news.net/news/2018/02/27/2493642/sergey-stanishev-pes-bsp-se-okazva-v-izolatsiya-ot-sotsialdemokraticheskoto-semeystvo-zaradi-svoyata-pozitsiya-sreshtu-istanbulskata-konventsiya.html", "text": "БСП се оказва в изолация от социалдемократическото семейство заради своята позиция срещу Истанбулската конвенция. Това се показва в открито писмо на Сергей Станишев публикувано във \"Фейсбук\" страницата на евродепутата и лидер на ПЕС, публикувано в отговор на откритото писмо на Евгени Кирилов до него.Агенция \"Фокус\" публикува текста без редакторска намеса.", "date": "2018.02.27", "title": "Сергей Станишев, ПЕС: БСП се оказва в изолация от социалдемократическото семейство заради своята позиция срещу Истанбулската конвенция"}
{"url": "http://www.focus-news.net/news/2018/02/27/2493644/veliko-tarnovo-dalgosrochen-dalg-v-razmer-na-nad-800-000-leva-predvizhda-da-iztegli-obshtinata.html", "text": "Дългосрочен дълг в размер на 805 768 лева предвижда да изтегли Община Велико Търново. Това стана ясно по време на проведеното обществено обсъждане за поемането на кредита, предаде репортер на Радио „Фокус“ – Велико Търново. Зам.-кметът Снежана Данева – Иванова обясни, че поетият дълг ще покрие собственото участие на Общината по проект „Развитие на модерна образователна инфраструктура в град Велико Търново“, финансиран по ОП „Региони в растеж“ за периода 2014-2020 година. Общата стойност на проекта е 8 694 000. Неговата цел е осигуряване на подходяща и рентабилна образователна инфраструктура в шест учебни заведения – детските градините „Ален Мак“, „Рада войвода“, и „Пролет“ и СУ „Владимир Комаров“, СУ „Г. С. Раковски“ и Спортното училище. „Тъй като СУ „Г. Раковски“ и Спортното училище се намират в една и съща сграда, затова собственото участие ще бъде насочено към подобряване на инфраструктурата на Спортното училище“, посочи Снежана Данева – Иванова. \r\nДиректорът на Дирекция „Бюджет и финанси“ в Община Велико Търново Мариян Маринов обясни, че според Закона за публичните финанси общините могат да оперираме с част от собствените средства в размер на не повече от 15% от средногодишния размер на собствените приходи и общо изравнителна субсидия за последните три години. „В момента с поетите дългове, които имаме, ние сме достигнали 14,5% за предходната година, т.е. нямаме шанс да финансираме този проект по никакъв друг начин, освен чрез заем от сектор „Държавно управление“ – по фонд ФЛАГ“, посочи Маринов. Той съобщи, че обезпечаването ще е със собствени приходи на Община Велико Търново. \r\nПогасителният план ще е на 50 анюитетни вноски в размер на 13 400 лева и една изравнителна 13 398 лева. По думите му чрез изградената по проекта инфраструктура, ще се намаляват разходите за поддръжка. Средствата, които ще бъдат отпуснати за тази държавно делегирана дейност, ще осигурят по-висок стандарт за обучение и ефективни дейности в заведенията, в които ще бъде реализиран проектът. Предвижда се да се извършат конструктивни укрепвания, основни вътрешни и външни ремонти, изграждане на достъпна среда на сградите за хора в неравностойно положение.\r\nНа общественото обсъждане присъстваха общински съветници, спортни деятели и граждани.\r\nНадежда КРЪСТЕВА", "date": "2018.02.27", "title": "Велико Търново: Дългосрочен дълг в размер на над 800 000 лева предвижда да изтегли Общината"}
{"url": "http://www.focus-news.net/news/2018/02/27/2493643/gd-granichna-politsiya-prez-gkpp-zlatograd-i-gkpp-kapitan-petko-voyvoda-dvizhenieto-se-osashtestvyava-normalno-pri-zimni-usloviya.html", "text": "На ГКПП „Маказа“  има изискване за товарни и леки автомобили, на вход и изход, да са оборудвани с вериги. Това съобщиха за Радио „Фокус“ – Смолян от Главна дирекция „Гранична полиция“. През ГКПП „Златоград“ и ГКПП „Капитан Петко войвода“ движението се осъществява нормално при зимни условия.\r\nНели ГЕРГЬОВСКА", "date": "2018.02.27", "title": "ГД „Гранична полиция“: През ГКПП „Златоград“ и ГКПП „Капитан Петко войвода“ движението се осъществява нормално при зимни условия"}
{"url": "http://www.focus-news.net/news/2018/02/27/2493633/ministar-boil-banov-schitame-che-tsarskite-konyushni-imat-kachestvata-da-badat-obyaveni-za-pametnik-na-kulturata.html", "text": "За Конюшните на Фердинанд мога да кажа, че са почти готови. В режим сме, в който в много оперативни срокове, пуснали сме писмо за намиране на всички собственици, голям обем работа е свършен. Институтът за културно наследство счита, че те имат качествата да бъдат обявени за паметник на културата. Това каза министърът на културата Боил Банов на пресконференция за представяне на предложенията на Столична община за даване на статут на културна ценност на важни обекти и връщането на статут за обекти, на които той е бил отнет, предаде репортер на Агенция „Фокус“. „Съгласни сме за механизма на стимулирането, много е рестриктивно законодателството по отношение на собствениците, с много големи изисквания, без да са намерени механизмите те да бъдат подкрепени за намиране на доброто решение, адекватно за бъдещето на града“, посочи той. „Бъдеще без минало - просто няма“, изтъкна министърът. „В момента, в който успеем да открием всички собственици на Конюшните, за да ги уведомим, в много оперативни срокове мисля, че ще се постигне желаният резултат“, заяви Боил Банов.\r\nБиляна ИВАНОВА", "date": "2018.02.27", "title": "Министър Боил Банов: Считаме, че Царските конюшни имат качествата да бъдат обявени за паметник на културата"}
{"url": "http://www.focus-news.net/news/2018/02/27/2493645/prokuror-nedyalka-popova-tarsyat-se-vsevazmozhni-prichini-za-shikanirane-na-deloto-sreshtu-ahmed-musa-i-13-te-imami.html", "text": "Търсят се всевъзможни причини за шиканиране на делото срещу Ахмед Муса и 13-те имами. Това каза на заседанието на Апелативен съд-Пловдив по делото прокурор Недялка Попова, предаде репортер на Радио „Фокус”-Пловдив. Това бе и мнението на съдиите, изказано на миналото съдебно заседание. Съдът чете определение, че има злоупотреба с право от страна на адвокати и от страна на подсъдими, като се търсят всевъзможни причини за неявяване, за да не се дава ход на делото”, каза прокурор Попова. „\r\nДосега се изтъкваха здравословни проблеми, днес разбрахме че има и други – лоши метеорологични условия”, добави тя. По думите и, тези условия не са попречили на друга част от хората да се явят на делото, включително и прокурора от Пазарджик. Попова посочи още, че се явяват и всичките четири вещи лица, които пътуват от Велико Търново, от Бургас и от София. Единствено не се явяват подсъдими и адвокати, които пътуват от София. Заради невъзможност процеса да се шиканира са били назначени и шестима служебни защитници, които днес също са в залата. Делото стартира от 6 октомври 2010година, като всички от подсъдимите бяха с по трима защитници, в продължение на 6 години. Сега, на края на процеса, когато всичко е ясно, всички са останали с по един защитник”, каза още прокурор Попова. \r\nСпоред нея това е така, защото си търсят причини да не се явяват. „Имаше отказ на защита поне на двама, даже има и някаква вътрешна замяна на подзащитните. Дори за лаика е ясно какво се цели”, каза Попова. Ясно е и за лаика не само за юриста. Според прокурор Попова се цели да изтече абсолютния давностен срок, който е в началото на месец април. „За съжаление престъпления против републиката, против държавата ни, са наказуеми до 3 години лишаване от свобода. Давностният срок за търсене на наказателна отговорност е 5  години, а абсолютният давностен срок е 7.6 години”, уточни прокурор Попова. По думите и, след изтичане на срока подсъдимите могат да поискат да направят изявления процеса да не се прекратява по давност, а да се продължи, ако целят оправдаване. Имат право на това, но ако не го направят то делото се прекратява, а досиетата им остават чисти.\r\nЦветана ТОНЧЕВА", "date": "2018.02.27", "title": "Прокурор Недялка Попова: Търсят се всевъзможни причини за шиканиране на делото срещу Ахмед Муса и 13-те имами"}
{"url": "http://www.focus-news.net/news/2018/02/27/2493647/veliko-tarnovo-krizisniyat-shtab-na-obshtina-svishtov-vze-reshenie-da-predprieme-merki-za-okazvane-na-pomosht-na-vazrastni-i-trudnopodvizhni-hora.html", "text": "Във връзка с усложнената зимна обстановка, тази сутрин, на свое заседание Кризисният щаб на Община Свищов взе решение да предприеме мерки за оказване на помощ на възрастни и трудноподвижни хора. Това съобщиха от пресцентъра на Общината. Всички възрастни и трудноподвижни жители на град Свищов, които не могат да се снабдят с жизнено важни лекарства, хляб и стоки от първа необходимост могат да направят заявка и необходимите продукти да им бъдат предоставени по домовете. За целта е необходимо да се обадят на един от следните телефони: 0886/ 003 330 или 0631/ 6 06 70, и да завят на дежурния служител, от какво имат необходимост. При първа възможност продуктите ще им бъдат доставени на посочения от тях адрес, след допълнително уточнение по телефон.", "date": "2018.02.27", "title": "Велико Търново: Кризисният щаб на Община Свищов взе решение да предприеме мерки за оказване на помощ на възрастни и трудноподвижни хора"}
{"url": "http://www.focus-news.net/news/2018/02/27/2493650/prezidentat-rumen-radev-balgariya-si-postavya-za-tsel-da-sazdade-neobhodimata-sreda-i-da-izgradi-kapatsitet-za-da-privlicha-strategicheski-chuzhdestranni-proekti-i-investitori.html", "text": "България си поставя за цел да създаде необходимата среда и да изгради капацитет, за да привлича стратегически чуждестранни проекти и инвеститори. Това заяви президентът Румен Радев, който днес на „Дондуков“ 2 проведе среща с генералния директор на Световната търговска организация (СТО) Роберто Азеведо, съобщиха от прессекретариата на държавния глава. Президентът благодари за подкрепата, която България получава от СТО за покриване на стандартите на съвременната търговия. \r\nРегионалните инициативи и подкрепата за регионалната интеграция имат своя принос за ефективността на глобалната търговия, беше общата позиция на Румен Радев и Роберто Азеведо. Румен Радев изрази желанието на страната ни да засили присъствието си и на нови пазари извън Европейския съюз, където потенциалът за търговия е голям, но все още не е напълно реализиран. \r\n„България има своя опит и традиции в търговията с различни партньори по света, спазва стандартите за отвореност и има важна роля за активизирането на икономическия обмен с региона на Западните Балкани“, заяви Роберто Азеведо и добави, че страната ни има ключово местоположение в Източна Европа на фона на динамично развиващата се дигиталната икономика на услугите. \r\nПрезидентът открои мерките в образованието, които подготвят пазара на труда за бързо настъпващите промени, произтичащи от дигитализацията и навлизането на високите технологии, като ключови фактори за България за постигането на по-добри резултати в търговския обмен.", "date": "2018.02.27", "title": "Президентът Румен Радев: България си поставя за цел да създаде необходимата среда и да изгради капацитет, за да привлича стратегически чуждестранни проекти и инвеститори"}
{"url": "http://www.focus-news.net/news/2018/02/27/2493620/tass-studovete-dovedoha-do-haos-na-patishtata-i-do-otmeneni-poleti-na-balkanite.html", "text": "Студовете, съпътствани от обилни снеговалежи доведоха до хаос на пътищата и до отменени полети  на Балканите, предава ТАСС.\r\nВ Румъния лошото време е довело до сериозни затруднения в транспорта. Закрито е движението за коли по две магистрали и на повече от 20 пътища. \r\nЗаради снеговете над Балканите е частично нарушен въздушният превоз – отменени са полетите между Белград и Подгорица. В Черна гора, Хърватия, Босна и Херцеговина и Сърбия движението на автотранспорта е сериозно затруднено. \r\nВътрешните министерства на балканските държави са издали предупреждения за шофьорите, призовавайки ги да не излизат на път без вериги.  Виктор Турмаков", "date": "2018.02.27", "title": "ТАСС: Студовете доведоха до хаос на пътищата и до отменени полети на Балканите"}
{"url": "http://www.focus-news.net/news/2018/02/27/2493640/burgas-moreto-pogalna-chast-ot-severniya-plazh-v-slanchev-bryag-sled-kato-ogromni-valni-razrushiha-predpaznite-pyasachni-digi.html", "text": "Морето погълна част от Северния плаж в Слънчев бряг, след като огромни вълни разрушиха предпазните пясъчни диги. Това съобщиха от фирмата-наемател на плажа. Морската вода е отнесла почти половината от плажната ивица, по протежението й. На места вълните са достигнали чак до крайбрежната алея. От природната стихия са увредени четири заведения, разположени на плажа, а много други са наводнени.\r\nЦялата крайбрежна ивица е затрупана от отпадъци, сред които - дървени греди, камъни и автомобилни гуми, изхвърлени от вълните. Природното бедствие се е разразило през нощта срещу вторник.", "date": "2018.02.27", "title": "Бургас: Морето погълна част от Северния плаж в Слънчев бряг, след като огромни вълни разрушиха предпазните пясъчни диги"}
{"url": "http://www.focus-news.net/news/2018/02/27/2493623/shumen-preustanoveni-sa-uchebnite-zanyatiya-v-uchilishtata-i-v-detskite-yasli-v-obshtina-veliki-preslav-na-27-i-28-fevruari.html", "text": "Преустановени са учебните занятия в училищата и в детските ясли в община Велики Преслав на 27 и 28 февруари. Това съобщиха от Общината. Издадената заповед на кмета на община Велики Преслав е във връзка с усложнената зимна обстановка, както и докладни на директорите на училищата в Преслав и село Златар за отсъстващи ученици в процент над допустимия за провеждане на нормален учебен процес.", "date": "2018.02.27", "title": "Шумен: Преустановени са учебните занятия в училищата и в детските ясли в община Велики Преслав на 27 и 28 февруари"}
{"url": "http://www.focus-news.net/news/2018/02/27/2493654/ruse-75-godishna-zhena-ot-grada-e-stanala-zhertva-na-telefonna-izmama-s-4-600-leva-i-zlato.html", "text": "Русе. Дознание е образувано по случай на телефонна измама в Русе. Това съобщиха от пресцентъра на МВР. Жертва на престъплението станала 75-годишна местна гражданка, която дала спестяванията си от 4 600 лева и наличното си злато. Вчера тя получила обаждане от жена, която плачейки се представила за дъщеря й, обяснила, че е в болница и дала телефона на „лекаря“, който уточнил, че интервенцията е спешна и за нея са необходими  40 000 лв. Жената се усъмнила и на два пъти прекъснала връзката по телефона. Впоследствие в измамната схема бил включен мъж, който по телефона се представил за служител на реда. Свързал я с мним началник и я убедили, че ще помогне на полицията в задържането на престъпници. Така тя оставила доверчиво пред дома си наличните ценности и по указанията на псевдополицаите се прибрала. Разговорите по телефона продължили около час, едва след това жената осъзнала, че е станала поредна жертва на измама. Криминалисти на областната дирекция работят по установяването на извършителите на престъплението.", "date": "2018.02.27", "title": "Русе: 75-годишна жена от града е станала жертва на телефонна измама с 4 600 лева и злато"}
{"url": "http://www.focus-news.net/news/2018/02/27/2493652/sofiya-zadarzhani-sa-dvama-dushi-za-pritezhanie-na-tsigari-i-tyutyun-bez-banderol.html", "text": "Задържани са извършителите на три икономически престъпления. Това съобщиха от ОДМВР - София. Около 16.00 часа вчера при провеждането на полицейска операция за противодействие на незаконната търговия с акцизни стоки служители на РУ - Годеч извършили проверка  на микробус „Форд Транзит“, управляван от криминално проявен местен жител. Между задните седалки на автомобила полицаите открили общо 3 000 къса цигари без акцизен бандерол. На местопроизшествието е извършен оглед, а акцизните тютюневи изделия са иззети по надлежния ред. Водачът е задържан с полицейска заповед за срок до 24 часа. По случая е образувано досъдебно производство. \r\nПри идентична полицейска акция на елинпелинските полицаи, от къщата на 64-годишен мъж в с. Нови хан, са иззети 16 найлонови плика, съдържащи общо 8 кг нарязан тютюн без бандерол. Собственикът на имота е задържан. Образувано е досъдебно производство. \r\nВ РУ - Своге за срок до 24 часа в ранния следобед на вчерашния ден е задържан и 66-годишен мъж от с. Батулия, осъществил незаконно присъединяване на имота си към електроразпределитената мрежа. Разследването по случая продължава в рамките на образуваното досъдебно производство.", "date": "2018.02.27", "title": "София: Задържани са двама души за притежание на цигари и тютюн без бандерол"}
{"url": "http://www.focus-news.net/news/2018/02/27/2493631/sopch-parvi-tsivilen-e-zaginal-iztochna-guta-otkakto-humanitarnata-pauza-vleze-v-sila.html", "text": "По данни на базираната в Лондон „Сирийска обсерватория за правата на човека“ ракетен обстрел на сирийското правителство е убил цивилен в  контролирания от сирийската опозиция анклав Източна Гута край Дамаск. Това е  първата жертва след влизането в сила на крехката „хуманитарна пауза“, обявена от Русия в региона, предава   AFP.\r\n„Обсерваторията“ съобщава, че жертвата е момче в град Джисрен. При попадението на ракетата са ранени още седем души.  Виктор Турмаков", "date": "2018.02.27", "title": "СОПЧ: Първи цивилен е загинал Източна Гута откакто „хуманитарната пауза“ влезе в сила"}
{"url": "http://www.focus-news.net/news/2018/02/27/2493655/mvr-zadarzhani-sa-dvama-dushi-za-krazhba-na-avtomobili-v-stolitsata.html", "text": "Задържани са двама души за кражба на автомобили. Това съобщиха от пресцентъра на МВР. На 21 февруари около 18.00 часа, в хода на спецоперация по противодействие на престъпленията свързани с МПС, служители от едноименния сектор при СДВР забелязали движещ се по бул. „Ломско шосе“ лек автомобил “Ситроен ДС4“. Колата била със счупен прозорец на шофьорската врата. При направената справка станало ясно, че е с подменени регистрационни табели, като са поставени номера от товарен автомобил. Установено било, че на 17 февруари автомобилът е обявен от собственика за противозаконно отнет от ул. „Боряна“. Полицейските служители последвали „Ситроен“-а и придружаващо го „БМВ“ до врачанското село Паволче. Там при опит да бъде укрит противозаконно отнетия „Ситроен“,  в специално пригоден за целта гараж, са задържани и двамата автокрадци - 36-годишен с инициали Г. Г. от София, с прякор „Жмудата“, активен криминален контингент по линия противозаконните отнемания на МПС и 43-годишен с инициали Р. Х., използван да шофира съпровождащия автомобил. \r\nПри последвалите процесуално-следствени действия в гаража полицаите намерили и иззели множество вещи, съотносими към престъпната им дейност, в това число мобилни телефони, СИМ-карти, два комплекта регистрационни табели, множество автоключове за различни марки автомобили, и техническо средство тип „тапа“. След доклад на събраните материали в Софийската районна прокуратура Г. Г. и Р. Х. са привлечени като обвиняеми за престъпление по чл.346 т НК и са им наложени постоянни мерки „задържане под стража“.", "date": "2018.02.27", "title": "МВР: Задържани са двама души за кражба на автомобили в столицата"}
{"url": "http://www.focus-news.net/news/2018/02/27/2493658/sofiya-3000-kasa-tsigari-bez-banderol-sa-izzeli-politsai-ot-godech-pri-proverka-na-mikrobus.html", "text": "Задържани са извършителите на три икономически престъпления. Това съобщиха от пресцентъра на МВР. Около 16 часа вчера, при провеждането на полицейска операция за противодействие на незаконната търговия с акцизни стоки, служители на Районно управление на МВР-Годеч извършили проверка на микробус „Форд Транзит“, управляван от криминално проявен местен жител. Между задните седалки на автомобила полицаите открили общо 3000 къса цигари без акцизен бандерол. На местопроизшествието е извършен оглед, а акцизните тютюневи изделия са иззети по надлежния ред. Водачът е задържан с полицейска заповед за срок до 24 часа. По случая е образувано досъдебно производство.\r\nПри идентична полицейска акция на елинпелинските полицаи, от къщата на 64- годишен мъж в с. Нови хан, са иззети 16 найлонови плика, съдържащи общо 8 кг нарязан тютюн без бандерол. Собственикът на имота е задържан за извършено престъпление по чл. 234, ал.1 от НК. Образувано е досъдебно производство.", "date": "2018.02.27", "title": "София: 3000 къса цигари без бандерол са иззели полицаи от Годеч при проверка на микробус"}
{"url": "http://www.focus-news.net/news/2018/02/27/2493649/dobrich-ochakva-se-do-1700-chasa-da-bade-normalizirano-vodosnabdyavaneto-v-selata-obsluzhvani-ot-pompena-stantsiya-gorun.html", "text": "Очаква се да бъде нормализирано водоснабдяването в селата, обслужвани от Помпена станция (ПС) „Горун“, до 17.00 часа, по информация на ВиК - Добрич, предаде кореспондент на Радио „Фокус” – Варна. Поради усложнените метеорологични условия и аварирало електропроводно отклонение към ПС „Горун“ селата, обслужвани от помпената станция, са с нарушено водоподаване от вчера. \r\nЖулиета НИКОЛОВА", "date": "2018.02.27", "title": "Добрич: Очаква се до 17.00 часа да бъде нормализирано водоснабдяването в селата, обслужвани от Помпена станция „Горун“"}
{"url": "http://www.focus-news.net/news/2018/02/27/2493646/prezidentat-rumen-radev-v-momenta-sabiram-informatsiya-i-shte-pretsenya-dali-da-svikam-konsultativen-savet-za-natsionalna-sigurnost-vav-vrazka-s-prodazhbata-na-chez.html", "text": "В момента събирам информация и ще преценя дали да свикам Консултативен съвет за национална сигурност. Това каза пред журналисти президентът Румен Радев във връзка с продажбата на активите на ЧЕЗ, предаде репортер на Агенция „Фокус“. “Правя срещи с отговорни институции, които имат отношение по въпроса, макар че по закон те имат отношение постфактум. Предстои ми среща днес и с шефа на Комисията за финансов надзор. С ДАНС вече говорих”, обясни държавният глава. На въпрос след като темата засяга пряко националната сигурност дали ще свика Консултативен съвет за национална сигурност, Радев отговори: „В момента събирам информация и ще преценя“. „Всички тези операции пряко или косвено засягат националната сигурност. Тук говорим за електропреносна система и действия по тази електропреносна система“, коментира той. Във връзка с това дали държавата има механизъм държавата да спре тази сделка, щом тя буди толкова въпроси, президентът посочи: „Аз мисля, че за съжаление държавата се отказа съзнателно от този механизъм през 2012 г., когато реши да се освободи от своето участие в електроразпределителните дружества“. На въпрос кой може да се намеси при една такава сделка, Радев отговори: „Трябва да отнесете този въпрос към правителството. Всички тези агенции и служби са към правителството. Аз очаквам оттам отговори на въпроси, адекватни действия, които да защитят публичния интерес и националната сигурност. Все още не е ясен механизмът на финансиране. Той ще даде отговор на много въпроси – дали са само банки или има и други финансови институции“. По повод срещата му с ДАНС и тяхната позиция по казуса, президентът отбеляза: „ДАНС работи по въпроса. Трябва им време. Големият проблем е защо такива проверки не се извършват предварително, когато от месец се знаят потенциалните участници, потенциалните бъдещи собственици? Постфактум проверката вече няма голямо отражение върху сключването на сделката. Тя на практика е сключена“. „Има институции, които по закон отговарят за националната сигурност. Тук визирам и Министерство на енергетиката, и ДАНС. Въпросът е защо досега такива проверки не са извършени? Дали това е въпрос на липса на компетенция, липса на професионализъм или просто ненамеса по други причини“, каза още държавният глава.", "date": "2018.02.27", "title": "Президентът Румен Радев: В момента събирам информация и ще преценя дали да свикам Консултативен съвет за национална сигурност във връзка с продажбата на ЧЕЗ"}
{"url": "http://www.focus-news.net/news/2018/02/27/2493661/dzhumhuriet-svetovnoizvesten-alzhirski-pisatel-v-otkrito-pismo-do-erdogan-ne-idvay-v-nashata-strana-nezhelan-si.html", "text": "Световноизвестният алжирски писател и литератор Камел Дауд публикува открито писмо до турския президент и генерален председател на управляващата Партия на справедливостта и развитието (ПСР) Реджеп Тайип Ердоган в навечерието на  днешната му официална визита в страната, пише вестник „Джумхуриет”. \r\nРоманите на Камел Дауд са преведени на 20 различни езика; носител е на най-престижната френска литературна награда на Академия „Гонкур” за 2014 година. Писмото до Ердоган е озаглавено: „Не сте добре дошъл в нашата страна”. В него турският президент и лидер на ПСР е обвинен, че „прилага това, което е научил от организацията „Мюсюлмански братя”; както  и собствените си стари методи”. „Ислямът е само една стъпка за вас. Бог е вашият търговски продукт. Модерността е ваш враг. Палестина за вас е само една витрина. Ислямистите са вашите озадачени стада. … В Близкия изток едновременно плачете с жертвите и подписвате бизнес споразумения с техните екзекутори. … Вие защитавате собственото си спокойствие, а не нашето достойнство,”, пише в писмото на Камел Дауд. Освен това световноизвестният писател не пропуска да спомене сегашната ненормална обстановка вътре в Турция – непрекъснати задържания и арести; брутално нарушаване на основни човешки права; постоянните заплахи, насилие и смърт в страната, посочва още „Джумхуриет”. Георги Димов", "date": "2018.02.27", "title": "Джумхуриет: Световноизвестен алжирски писател в открито писмо до Ердоган: Не идвай в нашата страна; нежелан си"}
{"url": "http://www.focus-news.net/news/2018/02/27/2493648/varhovniyat-administrativen-sad-otmeni-reshenieto-za-predsrochno-prekratyavane-palnomoshtiyata-na-lazar-vlaykov-kato-obshtinski-savetnik-v-grad-septemvri.html", "text": "Върховният административен съд (ВАС)потвърди решението на Административен съд-Пазарджик, с което се отменя решение на Общинска избирателна комисия-Септември за предсрочно прекратяване пълномощията на Лазар Влайков като общински съветник, става ясно от решение на ВАС под номер 2501 от 27 февруари 2018 година, публикувано в сайта на Върховния административен съд. В мотивите си съдът посочва, че е безспорно неучастието на Лазар Влайков в три поредни заседания, но за третото той е уведомил председателя на Общинския съвет, за невъзможността да участва в заседанието, защото по същото време, макар и половин час след началния час на заседанието на Общинския съвет, е бил призован в Районния съд. Следователно кумулативната предпоставка неучастие в заседанието, ведно с уведомяване на председателя за неучастието си и то по уважителни причини не е била налице. Поради това правилно Административният съд е приел, че необсъждането й от страна на ОИК-Септември е довело до неправилна преценка на фактите по спора, а оттам и на незаконосъобразност на постановеното решение. Решението на ВАС е окончателно и Лазар Влайков остава общински съветник.", "date": "2018.02.27", "title": "Върховният административен съд отмени решението за предсрочно прекратяване пълномощията на Лазар Влайков като общински съветник в град Септември"}
{"url": "http://www.focus-news.net/news/2018/02/27/2493660/dobrich-dvizhenieto-v-grada-e-pri-tezhki-zimni-usloviya-i-e-zatrudneno-na-mesta-za-peshehodtsite-poradi-nepochisteni-trotoari.html", "text": "Движението в града е при тежки зимни условия за автомобилите и е доста затруднено на места за пешеходците поради непочистени тротоари, предаде кореспондент на Радио „Фокус” – Варна. Подходът към подлеза на Централния кооперативен пазар е добре почистен, също и централната пешеходна зона. Снеговалежът в Добрич продължава, вятърът е слаб до умерен. Температурата на въздуха е минус 8 градуса. Колите на обществения транспорт се движат по всички линии. Днес и утре няма да се заплаща паркиране в „Синя зона“, по информация на Община град Добрич. Апелът към гражданите е да почистват пространствата пред входове и дворове, за да се улесни движението на пешеходците и при почистване на коли да не се изхвърля сняг на вече почистено от машините пътно платно. Призовава се също колите да се паркират на места, които да не пречат на машините на пътно-поддържащата фирма. \r\nЖулиета НИКОЛОВА", "date": "2018.02.27", "title": "Добрич: Движението в града е при тежки зимни условия и е затруднено на места за пешеходците поради непочистени тротоари"}
{"url": "http://www.focus-news.net/news/2018/02/27/2493666/blagoevgrad-potrebitelite-na-sotsialni-uslugi-v-grada-predlagat-rachno-izraboteni-martenitsi-v-bazar.html", "text": "Потребители на социални услуги в Благоевград предлагат ръчно изработени мартеници в базар. Той е ситуиран пред сградата на стария битов комбинат (на ъгъла на ул. “Тодор Александров“ и ул. “Крали Марко”). Това съобщиха от пресцентъра на Община Благоевград. Базарът се организира от Община Благоевград, БЗ „Социални услуги“ и  Сдружение „Движение - Ние жените” - Благоевград. В инициативата участват Защитено жилище за лица с умствена изостаналост, Защитено жилище за лица с психични разстройства,  Дневен център за лица с увреждания „Светлина” и  Дневен център за лица с увреждания „Зорница”. \r\nПотребителите на социални услуги организират мартенския базар ежегодно. Подготовката за него стартира месеци по-рано в самите социални заведения. Целта е да бъде осигурен пълноценен и достоен живот на потребителите на социални услуги.", "date": "2018.02.27", "title": "Благоевград: Потребителите на социални услуги в града предлагат ръчно изработени мартеници в базар"}
{"url": "http://www.focus-news.net/news/2018/02/27/2493651/dmitriy-peskov-rusiya-sazhalyava-che-reditsa-strani-ne-obrashtat-vnimanie-na-bezchinstvata-na-teroristite-v-iztochna-guta.html", "text": "Прессекретарят на Кремъл Дмитрий Песков заяви, че страната му ще продължи да работи за осъществяването на резолюцията на Съвета за сигурност на ООН по прекратяването на бойните действия в Сирия за оказване на хуманитарна помощ за населението. Същевременно той изрази съжаление, че някои други страни игнорират безчинствата в контролирания от сирийската опозиция анклав Източна Гута край Дамаск, предава ТАСС.\r\n„Като цяло се води напрегната работа, но, безспорно, предизвиква съжаление това, че говорейки за Източна Група, някак си нашите партньори игнорират тези безчинства и тази ситуация, провокирана от терористите, които се крият зад цивилните и които ги използват за заложници“, заяви Песков.  Той допълни, че „Русия ще продължи целенасочената работа по осъществяването на съгласуваната резолюция, приета от Съвета за сигурност на ООН“.\r\nНа въпрос дали има вероятност продължителността на „хуманитарните паузи“ да бъде удължена Песков отговори, че „това зависи от държанието на терористичните крупировки: дали ще водят огън, дали ще продължат с провокациите“.  Виктор Турмаков", "date": "2018.02.27", "title": "Дмитрий Песков: Русия съжалява, че редица страни не обръщат внимание на безчинствата на терористите в Източна Гута"}
{"url": "http://www.focus-news.net/news/2018/02/27/2493664/dobrich-edinstveno-patyat-za-varna-e-otvoren-za-dvizhenie-na-avtomobili-v-tsyalata-oblast-ima-mnogo-zakasali-koli.html", "text": "Единствено пътят за Варна е отворен за движение на автомобили, в цялата област има много закъсали коли, по информация на оперативния дежурен в Областния съвет за сигурност,  предаде кореспондент на Радио „Фокус” – Варна. Създадена е организация и се извозват болните на хемодиализа до МБАЛ – Добрич. \r\nКъм 13.00 часа няма промяна на пътната обстановка в областта. Проходим при зимни условия е само пътят Добрич – Варна, като апела е да не се пътува, ако не е наложително. Все още затворени за движение са пътища от републиканската пътна мрежа I-9 Дуранкулак – Кранево, II-27 Балчик – Добрич – Бдинци, II-29 Добрич – Ген. Тошево – ГКПП Йовково, II-71 Албена - Добрич – Силистра, III-207 Жегларци – Тервел – Честименско, III-293 Добрич – Крушари, III- 296 Генерал Тошево – Каварна, III-2075 Орляк – Зърнево, III-2077 Честименско – Каблешково – Шумен, III-2702 Ген.Киселово – Одринци, III-2903 Ген. Тошево – Росица, III-2904 Кардам – Дуранкулак, III-2932 Крушари – Росица, III-7005 Добрич – Житница – Балик, III- 7102 Тервел – Ангеларий, III-7103 Оногур – Крушари, III-7106 Карапелит – Кочмар, III-9002 Ген. Тошево – Царичино и III-9701 Добрич – Сърнино. Работи се по всички направления. \r\nОт ОД МВР в Добрич информират, че в цялата област има много закъсали автомобили и микробуси. Служителите на Регионална дирекция „Пожарна безопасност и защита на населението“ (РД „ПБЗН“) са оказали техническа помощ на екип на Спешна помощ за родилка от с. Лозенец, която е настанена в МБАЛ - Добрич. Създадена е организация и със съдействие на РД ПБЗН има списък от 25 човека за хемодиализа, които своевременно се извозват с 5 линейки. \r\nОбластният управител и председател на Щаба за изпълнение на Областния план за защита при бедствия е изпратил писмо до кметовете на общини в областта с апел да се предприемат действия и да се създаде организация в помощ за транспортиране на болните на хемодиализа. В писмото си Красимир Кирилов апелира да се проведат разговори и да се транспортират и родилки с термин до 4 март 2018 г., включително, тъй като има предупреждение за ново влошаване на времето – усилване на снеговалежа през нощта и утре, както и на вятъра. \r\nОт електроразпределителното дружество работят по отстраняване на авариите вследствие на прекъснати изводи високо напрежение. Смущенията във водоподаването са поради липса на ток. \r\nВ областта в момента във всички направления работят 49 машини, като за по сложни участъци съдейства специализирана техника от Велико Търново. \r\nВ Община Добричка без водоснабдяване са селата Царевец, Победа, Полковник Свещарово, а без ток – селата Ведрина, Котленци, Победа, Полковник Свещарово. Проходими при зимни условия от общинската пътна мрежа са направленията: с. Дончево – Богдан – Опанец – Драганово; с. Стожер; с. Ломница – Овчарово – Сливенци; с. Добрево – Свобода.  \r\nОбщина Балчик няма населени места без ток и вода. В Община Каварна е нарушено електрозахранването в селата Българево, Селце, Крупен, Белгун, Топола, Св. Никола и Камен бряг. С нарушено водоподаване са селата Българево, Топола, Белгун, Поручик Чунчево, Хаджи Димитър. \r\nВ Община Генерал Тошево няма населени места без ток и вода. \r\nВ Община Шабла има нарушено електрозахранване и водоподаване в селата Дуранкулак, Горичане, Горун и Тюленово. \r\nВ Община Тервел и Община Крушари няма населени места без ток и вода. От Община Крушари информират, че всички общински пътища са непроходими с изключение на пътищата, които са част от републиканската пътна мрежа.\r\nЖулиета НИКОЛОВА", "date": "2018.02.27", "title": "Добрич: Единствено пътят за Варна е отворен за движение на автомобили, в цялата област има много закъсали коли"}
{"url": "http://www.focus-news.net/news/2018/02/27/2493653/tsvetna-tsvetanov-shte-predlozhim-na-savmestno-zasedanie-komisiyata-po-energetika-i-komisiyata-za-nablyudenie-na-spetsialnite-sluzhbi-da-izslushat-organite-koito-imat-otnoshenie-kam-proverkata-na-sdelkata-za-chez.html", "text": "Ще предложим на съвместно заседание на Комисията по енергетика и Комисията за наблюдение на специалните служби да бъдат изслушани органите, които имат отношение към проверката на сделката за ЧЕЗ. Това каза пред журналисти председателят на ПГ на ГЕРБ Цветан Цветанов, предаде репортер на Агенция \"Фокус\" след заседание на Политическия консултативен съвет. \"Преди минути приключи заседанието на Политическия консултативен съвет, на който беше обсъдена темата за ЧЕЗ и темата с подадената оставка на Теменужка Петкова. С това, което дискутирахме и извода, който направихме е, че в предстоящата седмица, в четвъртък ще предложим с колегата Волен Сидеров като председатели на парламентарните групи в парламентарното мнозинство да бъде направено изслушване на съвместно заседание на Комисията по енергетика и Комисията за наблюдение на специалните служби на всички представители на органите, които имат отношение към проверката, която в момента се извършва\", заяви Цветанов. Той добави, че по време на срещата министър-председателят Бойко Борисов е провел телефонен разговор с чешкия си колега Андрей Бабиш, за да бъдат предоставени документи по сделката с активите на ЧЕЗ. \"Приет е ангажимент, документите, които ще получим да бъдат използвани в дискусията, която ще се проведе в българския парламент, за да отпаднат абсолютно всички спекулации относно тази сделка, която е извършена на територията на Чехия\", добави Цветанов.\r\n\"В тази връзка взехме решение да поканим и представител от президентската институция, защото смятаме, че когато се дискутира такава важна тема и виждаме ангажимента и на президента с вчерашното провеждане на няколко работни срещи с представители на дадените институции, които имат пряко отношение към проверките, които трябва да бъдат осъществени, да може и неговият представител да бъде информиран от съответните органи, за да можем действително да намалим напрежението и да няма интерпретации в публичното пространство\", каза още Цветанов.", "date": "2018.02.27", "title": "Цветна Цветанов: Ще предложим на съвместно заседание Комисията по енергетика и Комисията за наблюдение на специалните служби да изслушат органите, които имат отношение към проверката на сделката за ЧЕЗ"}
{"url": "http://www.focus-news.net/news/2018/02/27/2493665/gd-granichna-politsiya-ostava-izklyuchitelno-zatrudnen-pohodat-do-gkpp-dunav-most-ruse-gkpp-silistra-gkpp-durankulak-i-gkpp-kardam.html", "text": "Всички гранични контролно-пропускателни пунктове са проходими при зимни условия. Остава изключително затруднен походът до ГКПП \"Дунав мост-Русе\", ГКПП \"Силистра\", ГКПП \"Дуранкулак и ГКПП \"Кардам\". Това съобщиха за Агенция \"Фокус\" от ГД \"Гранична полиция\". За пунктовете \"Маказа\" и \"Илинден\" на границата с Гърция остава в сила изискването за преминаване на товарните и леките автомобили с вериги и от двете страни на границата. Интензивен е трафикът на ГКПП \"Калотина\" на българо-сръбската и ГКПП \"Кулата\" на българо-гръцката граница.\r\nНа границите с Македония и Турция трафикът е нормален на всички контролно-пропускателни пунктове.", "date": "2018.02.27", "title": "ГД \"Гранична полиция\": Остава изключително затруднен походът до ГКПП \"Дунав мост-Русе\", ГКПП \"Силистра\", ГКПП \"Дуранкулак и ГКПП \"Кардам\""}
{"url": "http://www.focus-news.net/news/2018/02/27/2493668/aktsenti-v-predavaneto-chasat-na-karlovo-po-radio-fokus-plovdiv.html", "text": "Предаването „Часът на Карлово” на Радио „Фокус“ – Пловдив ще започнем с информация за ситуацията в общината. Има ли затворени пътища и бедстващи хора ще ни каже кметът д-р Емил Кабаиванов. Ще отидем и до град Клисура, където снежната покривка е достигнала 60 см, за да разберем как се справят със зимната обстановка. Ще разговаряме с кмета на Клисура Генка Тодорова.\r\nВ предаването ще отделим подобаващо място на предстоящия национален празник на България – 3 март. Ще разговаряме с историка Мария Деянова, която ще ни разкаже повече за следосвобожденско Карлово.\r\nВ края на предаването ще ви разкажем за работилница за мартеници, която се организира от читалището в Карлово и Общинската библиотека. Подробностите ще разберем от Мирослав Колев, директор на библиотеката.\r\nПредаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2018.02.27", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2018/02/27/2493669/sadat-dade-hod-na-deloto-ktb.html", "text": "От четвърти опит Специализираният наказателен съд успя да даде ход на разпоредителното заседание като прецени, че бившият банкер Цветан Василев е редовно призован и делото за фалита на КТБ може да се гледа в негово отсъствие, предаде БНР. В мотивите съдия Виржиния Петрова записа, че Цветан Василев е лично уведомен, че се води дело, че ако не се яви в съдебната зала, то може да се гледа задочно по отношение на него, и че причината, която той посочва е висяща екстрадиционна процедура в Белград не е уважителна, защото ако Цветан Василев предприеме действия, той може да се съгласи доброволно да бъде предаден на българските власти и да дойде да се защитава лично в съдебната зала.", "date": "2018.02.27", "title": "Съдът даде ход на делото \"КТБ\""}
{"url": "http://www.focus-news.net/news/2018/02/27/2493670/kyustendil-platenoto-parkirane-v-grada-e-otmeneno-do-1-mart.html", "text": "Платеното паркиране в Кюстендил е отменено до 1 март. Това съобщиха за Радио „Фокус” – Кюстендил от Община Кюстендил. Причината за отмяната на платеното паркиране е образувалата се снежна покривка. Продължава разчистването на улиците в града и на пешеходните зони. Специализирана техника почиства от снега площад „Велбъжд” и пешеходния булевард „България”. Почистени са и отдадените места за продажба на мартеници.\r\nВенцеслав ИЛЧЕВ", "date": "2018.02.27", "title": "Кюстендил: Платеното паркиране в града е отменено до 1 март"}
{"url": "http://www.focus-news.net/news/2018/02/27/2493659/korneliya-ninova-bsp-iskame-spirane-na-sdelkata-za-chez-chrez-vsichki-vazmozhni-zakonovi-mehanizmi.html", "text": "Искаме спиране на сделката за ЧЕЗ чрез всички възможни законови механизми. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на Агенция „Фокус“.  „Нашата позиция -  БСП категорично се противопоставя на тази сделка, която е неясна, задкулисна. Не се знае кой е крайният купувач, кой финансира сделката и какво ще е бъдещето на дружеството. Правителството на Бойко Борисов принася в жертва 3 млн. българи.  Нашата цел – да защитим тези хора и националния интерес и националната сигурност“, каза Нинова. Тя заяви, че БСП иска спиране на сделката с ЧЕЗ. „Има мнения, че такова е възможно. По наредба номер 3 за лицензиране на дейностите в енергетиката, чл. 92 и по Закона за енергетиката. При откриване на нова процедура нашата позиция е, че държавата  трябва да участва на пазарен принцип на равно с други купувачи и да кандидатства за закупуването на ЧЕЗ“, заяви Нинова.\r\nДеница кИТАНОВА", "date": "2018.02.27", "title": "Корнелия Нинова, БСП: Искаме спиране на сделката за ЧЕЗ чрез всички възможни законови механизми"}
{"url": "http://www.focus-news.net/news/2018/02/27/2493672/sofiyska-rayonna-prokuratura-vnese-obvinitelen-akt-za-sredna-telesna-povreda-na-detska-ploshtadka-v-stolitsata-sled-prerekanie-mezhdu-detsa.html", "text": "Софийска районна прокуратура внесе обвинителен акт за средна телесна повреда на детска площадка в столицата след пререкание между деца. Това съобщиха от пресцентъра на Прокуратура на Република България. На 12 юни 2017 г. пострадалата В. се намирала заедно със семейството си – съпруга си и 5-годишния си син, в град София, ж.к. „Бъкстон“, до бл. 21, където била обособена детска площадка. На същото място се намирала и обвиняемата Елена Милева, заедно с детето си – също на 5 години. Двете деца играели, като карали велосипеди. При управлението им те неволно се сблъскали, като синът на обвиняемата Милева се разплакал и отишъл при майка си. Между последната и свидетелката В. възникнало пререкание по повод настъпилия сблъсък, което постепенно ескалирало. Като резултат обвиняемата Милева хванала ръцете на В. и започнала силно да ги усуква, вследствие на което един от пръстите на В. се счупил. Намиращите се в близост свидетели се намесили и преустановили конфликта между двете, а В. се отправила към УМБАЛСМ „Пирогов“ за оказване медицинска помощ.\r\nПо случая е образувано досъдебно производство под ръководството и надзора на Софийска районна прокуратура. В хода на това производство, на Милева е повдигнато обвинение за причиняване на средна телесна повреда. Разследването е приключено, като днес е внесен обвинителен акт срещу обвиняемата за описаното по-горе деяние. Предстои делото да бъде насрочено за разглеждане в Софийски районен съд.", "date": "2018.02.27", "title": "Софийска районна прокуратура внесе обвинителен акт за средна телесна повреда на детска площадка в столицата след пререкание между деца"}
{"url": "http://www.focus-news.net/news/2018/02/27/2493662/korneliya-ninova-bsp-vnasyame-iskane-za-anketna-komisiya-v-parlamenta-koyato-da-izyasni-vsichki-obstoyatelstva-okolo-sdelkata-s-chez.html", "text": "Внасяме искане за анкетна комисия в парламента, която да изясни всички обстоятелства около сделката с ЧЕЗ. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на Агенция „Фокус“.  Нинова обяви, че БСП ще се срещне с чешкия посланик в четвъртък в 11.00 часа, за да му връчи писмо до чешкия премиер във връзка с ЧЕЗ. „Зад ЧЕЗ стои чешката държава и е нормално и българската държава да прояви интерес какво се случва. Внесохме искане за изслушване утре на премиера и да бъде първа точка в дневния ред на Народното събрание“, каза лидерът на БСП. По думите й политическата отговорност е лично на премиера Бойко Борисов. „Искам да развенчая и още няколко лъжи, негови, на екипа му за продажбата на ЧЕЗ. Защо се стигна до тук и каква е тяхната и неговта персонална отговорност. Той казва те продадоха ЧЕЗ. Някои през 2005г. През 2004 г. 67% от дружеството е продадено от премиера Симеон Сакскобурготски. Не от БСП“, заяви Нинова. По думите й останалият пакет е продаден от Бойко  Борисов. Нинова заяви, че и в двата случая БСП е изразила позиция „против“.\r\nДеница КИТАНОВА", "date": "2018.02.27", "title": "Корнелия Нинова, БСП: Внасяме искане за анкетна комисия в парламента, която да изясни всички обстоятелства около  сделката с ЧЕЗ"}
{"url": "http://www.focus-news.net/news/2018/02/27/2493663/radio-k2-pita-tsvetan-tsvetanov-i-liderite-na-patriotite-stabilna-li-e-koalitsiyata.html", "text": "Радио К2 пита Цветан Цветанов и лидерите на „Патриотите“: Стабилна ли е коалицията, ДПС днес се събират при почетния председател Ахмед Доган в „Сараите“ на следобеден чай, за да дискутират защо не се случва коледното обещание на премиера Бойко Борисов за стабилна коалиция с „Обединените патриоти“, дрязгите между „Обединени патриоти“? Може ли да изчистите казуса законен или незаконен депутат е Делян Добрев? Това съобщиха от екипа на предаването.\r\nРадио К2 пита Цветан Цветанов и лидерите на „Патриотите“ стабилна ли е коалицията и законен депутат ли е Делян Добрев, след заседание на Коалиционния съвет в Министерски съвет от 27 февруари 2018 г. Отговарят Цветан Цветанов и Красимир Каракачанов.\r\nРадио К2: Г-н Цветанов и г-да патриоти, стабилна ли е коалицията, ДПС днес се събират при почетния председател Ахмед Доган в „Сараите“ на следобеден чай, за да дискутират защо не се случва коледното обещание на премиера Бойко Борисов за стабилна коалиция с „Обединените патриоти“, дрязгите между „Обединени патриоти“? И още един въпрос – може ли да изчистите казуса законен или незаконен депутат е Делян Добрев?\r\nКрасимир Каракачанов: За нас остава след като свърши техния следобеден чай аз да ги аз да ги поканя на предвечерно кафе и да питат нас  по въпроса стабилна ли е коалицията. Да, стабилна е коалицията!\r\nЦветан Цветанов: Вижте, самият факт, че днес имахме едно доста дълго заседание и самият факт, че сме заедно с колегите от „Обединените патриоти“, смятам, че всякакъв друг отговор няма смисъл. Стабилна е и ние сме заедно!", "date": "2018.02.27", "title": "Радио К2 пита Цветан Цветанов и лидерите на „Патриотите“: Стабилна ли е коалицията"}
{"url": "http://www.focus-news.net/news/2018/02/27/2493679/blagoevgrad-obshtina-bansko-organizira-tarzhestveno-chestvane-na-natsionalniya-praznik-na-republika-balgariya-3-mart.html", "text": "Община Банско организира тържествено честване на Националния празник на Република България – 3 март. Това съобщиха от пресцентъра на Общината. 140-ата годишнина от политическото и духовно Освобождение на  българската държава ще бъде отбелязана на 3 март от 10:00 ч. пред паметника „Банско помни героите” с тържествена програма, последвана от поднасяне на венци и цветя.\r\nВ навечерието на паметната годишнина, ознаменуваща създаването на българската държавност след петвековно османско владичество, две от учебните заведения в града са подготвили училищни спектакли в чест на отвоювания български суверенитет. Под надслов „140 години свобода”, учениците от СУ „Неофит Рилски” – гр. Банско канят обществеността на концерт-спектакъл, посветен на великата дата, който ще се проведе на 1 март, от 17:00 ч. в салона на Читалище „Никола Вапцаров”. \r\nНа 2 март възпитаниците на Начално училище „Св. Паисий Хилендарски” – гр. Банско също ще демонстрират знанията и преклонението си пред подвига на героите на тържествена вечер, озаглавена „Поклон, Българийо свещена”. Тържеството ще започне от 17:30 ч. в салона на НЧ „Никола Вапцаров”.", "date": "2018.02.27", "title": "Благоевград: Община Банско организира тържествено честване на Националния празник на Република България – 3 март"}
{"url": "http://www.focus-news.net/news/2018/02/27/2493680/sport-neymar-mozhe-da-propusne-dva-mesetsa-igra-zaradi-operatsiya.html", "text": "Нападателят на Пари Сен Жармен Неймар ще претърпи операция на глезена, след като получи травма на маса от първенството на Франция срещу Марсилия.\r\nЛекарите са диагностирали разтягане на глезена и пукнатина на кост на стъпалото. След операцията на Неймар ще са му необходими около два месеца, за да се възстанови.\r\nПрез този сезон бразилецът проведе 30 мача в клубните турнири, отбелязвайки 29 гола.  Виктор Турмаков", "date": "2018.02.27", "title": "Спорт: Неймар може да пропусне два месеца игра заради операция"}
{"url": "http://www.focus-news.net/news/2018/02/27/2493676/d-r-emil-kabaivanov-kmet-na-karlovo-vsichki-patishta-v-obshtinata-sa-prohodimi-pri-zimni-usloviya.html", "text": "Всички пътища в община Карлово са проходими при зимни условия. Това съобщи за Радио „Фокус”-Пловдив кметът на Карлово д-р Емил Кабаиванов. В града и в населените места пътищата са почистени до настилка, така е и по основните артерии. „В момента се почистват тротоари, автобусни спирки, пространства около училища и болници”, каза д-р Кабаиванов. От Общината предупреждават, ако не се налага, да не се тръгва на път, и призовават се хората да почистят тротоарите си пред домовете, пред офисите и пред магазините. Очаква се още снеговалеж в общината и падане на температурите. „Общината е подготвена за това”, каза кметът. Продължава да се обработва общинската пътна мрежа с пясък, луга и химически гранули.\r\n„22 машини чистят в Карлово и още толкова в населените места. Обстановката е стабилна и спокойна в момента. Няма бедстващи хора, няма селища без ток и без вода“, посочи още кметът д-р Емил Кабаиванов.\r\nЦветана ТОНЧЕВА", "date": "2018.02.27", "title": "Д-р Емил Кабаиванов, кмет на Карлово: Всички пътища в общината са проходими при зимни условия"}
{"url": "http://www.focus-news.net/news/2018/02/27/2493678/api-vsichki-avtomobili-da-se-dvizhat-s-verigi-a-tovarnite-prevozni-sredstva-nad-12-tona-da-sa-bez-remarketa-i-poluremarketa-prez-prohod-prevala.html", "text": "Всички автомобили да се движат с вериги, а товарните превозни средства над 12 тона да са без ремаркета и полуремаркета през проход Превала, по път III-861 Лъки – проход Рожен и път III-8631 Момчиловци – местност Момина вода. Това съобщиха от пресцентъра на Агенция \"Пътна инфраструктура\". Товарните автомобили да се движат с без ремаркета и полуремаркета през проход Печинско, по път II-37 граница с област Пазарджик (разклон за яз. \"Блатото\") - Барутин, път III-197 граница с област Благоевград (при с. Осина) - Девин, път III-866 Девин - Михалково и път III-8652 Старцево - граница с област Кърджали (при с. Добромирци).", "date": "2018.02.27", "title": "АПИ: Всички автомобили да се движат с вериги, а товарните превозни средства над 12 тона да са без ремаркета и полуремаркета през проход Превала"}
{"url": "http://www.focus-news.net/news/2018/02/27/2493682/aktsenti-v-predavaneto-panagyurishte-stolitsa-na-svobodata.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище ще коментираме създадената организация за зимно почистване на пътища и улици на територията на община Панагюрище. По темата ще разговаряме със заместник-кмета на общината Георги Павлов. \r\nВъв втората част на предаването ще отделим минути за предстоящите прояви по повод Националния ни празник – 3 март. За участието на Регионален клуб „Традиция“ в тях ще разговаряме с неговия председател Методи Навущанов. За подготвяната изложба посветена на 140 години от Освобождението ще разкаже директорът на Историческия музей в Панагюрище доц. д-р Атанас Шопов. От него ще чуете и интересни факти, свързани с освобождението на Панагюрище. \r\nПредаването „Панагюрище – столица на свободата“ се излъчва всеки вторник по Радио „Фокус“ – Пазарджик, от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.02.27", "title": "Акценти в предаването „Панагюрище – столица на свободата“"}
{"url": "http://www.focus-news.net/news/2018/02/27/2493681/dobrich-obshtinskiyat-savet-aktualizira-programata-za-kapitalovi-razhodi.html", "text": "Общинският съвет актуализира Програмата за капиталови разходи, предаде кореспондент на Радио „Фокус” – Варна. Актуализацията се отнася за две позиции и е с обща стойност 145 000 лв. Зам.-кметът „Устройство на територията“ арх. Боян Коларов уточни, че става дума за Програма за благоустройство на малките обекти с участие на местното население. Тя бе гласувана днес и за нейното реализиране ще бъдат заложени 100 хиляди лева в Капиталовата програма. На редовното заседание на Общински съвет през март тази година се очаква положително становище от ПУДООС за проекта, с който Община град Добрич кандидатства за направа на канализация в кв. „Рилци“. От Общината се изисква да декларира какво ще бъде нейното участие като финансов ангажимент за дейностите. Те включват възстановяване на асфалтовата настилка на улица „Момин проход”, в участъка от улица „Александър Батенберг“ до улица „Владая“, която ще бъде засегната от проекта. За целта са необходими 45 хиляди лева. \r\nЖулиета НИКОЛОВА", "date": "2018.02.27", "title": "Добрич: Общинският съвет актуализира Програмата за капиталови разходи"}
{"url": "http://www.focus-news.net/news/2018/02/27/2493683/gerb-shte-dade-izvanredna-preskonferentsiya-v-tsentralata-na-partiyata.html", "text": "ГЕРБ ще даде извънредна пресконференция в Централата на партията (пл. „България“ 1, НДК, Административна сграда, ет. 17), съобщиха от пресцентъра на партията. Събитието ще се проведе днес, 27 февруари 2018 г., от 16.00 ч.", "date": "2018.02.27", "title": "ГЕРБ ще даде извънредна пресконференция в Централата на партията"}
{"url": "http://www.focus-news.net/news/2018/02/27/2493685/burgas-predstavyat-knigata-kamino-patyat-na-zavrashtaneto-v-kulturen-tsentar-morsko-kazino.html", "text": "Тази вечер в зала „Петя Дубарова“ на Културен център „Морско казино“ от 18.30 часа ще бъде представен психологическият пътепис „Камино: Пътят на завръщането“. Събитието ще бъде с вход свободен. Това съобщиха от пресцентъра на Община Бургас.\r\nКнигата е любопитна както заради самото приключение, така и с прецизния документален разказ за всички реалности на Ел Камино: особеностите на т.нар. Френски маршрут, изминатите километри, условията в географските и исторически забележителности и т.н.\r\nЕдин мислещ, непримирим, млад и вече разочарован човек, който не вярва в лесните отговори, тръгва да дири себе си. За по-напряко – през Камино де Сантяго. Още от първата крачка знае, че пътуването навътре е самотно занимание, и смътно подозира, че завръщането ще е ново начало. Накрая вече го знае. За да е сигурен, че ще открие своите истини, избира прословутия 800-километров поклоннически маршрут, обрасъл със славата на себепознанието.\r\nЕкспериментален литературно-хибриден жанр с чертите на остър психологически пътепис, „Камино: Пътят на завръщането“ обезателно ще докосне читателя.", "date": "2018.02.27", "title": "Бургас: Представят книгата „Камино: Пътят на завръщането“ в Културен център „Морско казино“"}
{"url": "http://www.focus-news.net/news/2018/02/27/2493667/tsvetan-tsvetanov-gerb-upravlyavashtata-koalitsiya-e-stabilna.html", "text": "Управляващата коалиция е стабилна. Това каза пред журналисти председателят на ПГ на ГЕРБ Цветан Цветанов след заседание на Политическия консултативен съвет, предаде репортер на Агенция \"Фокус\". \"Самият факт, че днес имахме едно доста дълго заседание и самият факт, че сме заедно с колегите от „Обединени патриоти“, смятам, че всякакъв друг отговор няма смисъл. Стабилна е и ние сме заедно\", добави той. Попитан дали са обсъждани имена на хора, които евентуално биха заели мястото на Теменужка Петкова, Цветанов заяви, че оставката на енергийния министър ще бъде обсъдена след съвместното заседание на двете парламентарни комисии. \"Това ще стане другата седмица по всяка вероятност\", уточни той.", "date": "2018.02.27", "title": "Цветан Цветанов, ГЕРБ: Управляващата коалиция е стабилна"}
{"url": "http://www.focus-news.net/news/2018/02/27/2493673/plovdiv-kmetat-na-karlovo-d-r-emil-kabaivanov-e-poiskal-udalzhavane-na-neuchebnite-dni-v-obshtinata-s-oshte-dve-dni.html", "text": "Кметът на Карлово д-р Емил Кабаиванов е поискал удължаване на неучебните дни в общината с още две дни. Това съобщи за Радио „Фокус”-Пловдив д-р Емил Кабаиванов. Очаква се решението на Министерството на образованието, за да бъде съобщено на директорите и на учениците. Днешният ден в Карлово е неучебен. Целта е да се избегне травматизъм при тежките зимни условия. Около 30 см е снежната покривка в Карлово, 60 см е в Клисура, 45 см е в Розино и 35 см – в Калофер, съобщи кметът. В момента снеговалежът е спрял, но утре се очакват още валежи и понижаване на температурите в общината.\r\nЦветана ТОНЧЕВА", "date": "2018.02.27", "title": "Пловдив: Кметът на Карлово д-р Емил Кабаиванов е поискал удължаване на неучебните дни в общината с още две дни"}
{"url": "http://www.focus-news.net/news/2018/02/27/2493674/krehko-primirie-v-iztochna-guta-obzor.html", "text": "Русия обяви \"хуманитарна пауза\" като опит да се намали кръвопролитието в контролирания от сирийската опозиция Източна Гута край Дамаск, което продължи от 9 до 14 часа местно време (съвпада с българското). То цели възможността за достигане на хуманитарна помощ до региона, както и евакуация на цивилните от него. \r\n Въпреки това \"хуманитарната пауза\", част от по-широкото 30-дневно примирие в Сирия, предложено с резолюция №2401 на съвета за сигурност, не доведе до значим спад на насилието. \r\nРуските власти, които отговарят за открития коридор за евакуиране на цивилните от анклава обвиняват сирийската опозиция, че извършва обстрел по него, по този начин не позволявайки на цивилните да напуснат областта. Опозицията отрича това. \r\nСъщевременно обстрелите между Източна Гута и Дамаск продължават, въпреки примирието, което предизвиква притеснения в ООН, че обявеното примирие няма да се задържи. Базираната в Лондон \"Сирийска обсерватория за правата на човека\" съобщи за първа жертва сред цивилните в анклава - момче е загинало след като ракета, изстреляна от правителствените сили е уцелила дома му, ранявайки още седем души.\r\nОпозиционната \"Сирийска свободна армия\" пое задължение в близките 15 дни да изкара от Източна Гута всичките бойци от организацията \"Джебхат ан Нусра\", смятана за терористична и върху която примирието не се разпростира. \r\nПрессекретарят на Кремъл Дмитрий Песков коментира, в отговор на въпрос дали има вероятност продължителността на „хуманитарните паузи“ да бъде удължена, че „това зависи от държанието на терористичните крупировки: дали ще водят огън, дали ще продължат с провокациите“.  Виктор Турмаков", "date": "2018.02.27", "title": "Крехко примирие в Източна Гута (ОБЗОР)"}
{"url": "http://www.focus-news.net/news/2018/02/27/2493689/d-r-velka-voynova-oblastna-direktsiya-po-bezopasnost-na-hranite-kyustendil-mlekomatite-shte-razreshat-problema-s-nereglamentiranata-prodazhba-na-mlyako-po-ulitsite.html", "text": "Въвеждането на млекомати ще разрешат проблема с нерегламентираната продажба на мляко по улиците. Това каза пред журналисти д-р Велка Войнова, началник на отдел „Контрол на храните” към Областна дирекция по безопасност на храните – Кюстендил, предаде репортер на Радио „Фокус” – Кюстендил. По думите на д-р Войнова към момента в областта няма действащ млекомат. „Собствениците се страхуват от това въведение. От животновъда трудно става преработвател, това е обект за храна, а според тях инвестицията е голяма”, каза д-р Велка Войнова. Според нея в област Кюстендил към момента има шест предприятия за преработка на мляко. \r\n„С въведената наредба за суровото мляко нещата си дойдоха на мястото. Отговорността за качеството на суровото място вече е грижа на животновъдите, който е бизнес оператор с храни. Те са хората, които трябва да вземат проби от млякото, но преди това те трябва да бъдат обучени”, каза д-р Велка Войнова. Според нея има инструкция за вземане на теренните проби, за въвеждане на данните в интегрираната информационна система. Важно е пробите да бъдат валидни за изследване, защото те се броят за невалидни и не участват в изчисляването на средно геометричните стойности.\r\nВенцеслав ИЛЧЕВ", "date": "2018.02.27", "title": "Д-р Велка Войнова, Областна дирекция по безопасност на храните-Кюстендил: Млекоматите ще разрешат проблема с нерегламентираната продажба на мляко по улиците"}
{"url": "http://www.focus-news.net/news/2018/02/27/2493684/prezidentat-rumen-radev-prisastva-na-konferentsiyata-na-nachalnika-na-otbranata-gen-leytenant-andrey-botsev.html", "text": "Президентът и върховен главнокомандващ на въоръжените сили на Република България Румен Радев присъства на конференцията на началника на отбраната ген.-лейтенант Андрей Боцев. Това съобщиха от прессекретариата на държавния глава. Държавният глава се запозна с анализа на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2017 г.", "date": "2018.02.27", "title": "Президентът Румен Радев присъства на конференцията на началника на отбраната ген.-лейтенант Андрей Боцев"}
{"url": "http://www.focus-news.net/news/2018/02/27/2493671/korneliya-ninova-bsp-gerb-se-otkazaha-ot-pregleda-na-prehoda-no-nie-ne-sme-i-vnasyame-dosieto-za-privatizatsiyata-na-chez-v-prokuraturata.html", "text": "Имаме досието за приватизацията на ЧЕЗ и то заминава в прокуратурата. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на Агенция „Фокус“.  „Спомняте си, че скоро си говорихме за преглед на прехода, за грабежа на прехода, за приватизациите на прехода. ГЕРБ го поиска и ГЕРБ се отказа, но ние не се отказахме. Поисках от всички български институции досиетата на приватизацията на  прехода и ги получих“, каза Нинова и показа досието на приватизацията на ЧЕЗ. Лидерът на БСП обясни, че когато се приватизира 67 % от Симеон Сакскобурготски, а не от БСП, се приема стратегия от Министерски съвет за приватизацията. „Тя не е променяна и в тази стратегия пише, че 33 % се запазват, за да може държавата да има възможност за контрол и надзор над дейността на дружеството, както и гаранция за това, че приватизираните дружества ще упражняват дейността си в синхрон с обществения интерес“, посочи Нинова. Лидерът на БСП обясни, че във връзка с въпросите, свързани с бъдеща продажба на остатъчен държавен дял в стратегията се казва: „основна причина за запазване на държавен дял от Симеон Сакскобурготски е да продължи държавата да упражнява приемлива степен на защита на държавните интереси чрез участие в органите на управление на дружеството“. „Питам г-н Борисов, нарушил ли е стратегията за приватизация като продаде остатъчния 33-процентен дял? Нарушил ли е държавният интерес, когато през 2011 г. той продаде 33 %. При какви услови е продаден? Има ли в договорите за продажба на ЧЕЗ условие, че купувачът ЧЕЗ, ако тръгне някой ден да си продава акциите трябва да уведоми писмено, предварително, с точен срок – продавача – т.е. българската държава“, коментира Нинова. По думите й твърдението на Борисов, че не знае за тази продажба или е невярно, или ЧЕЗ не са си изпълнили условията по договора да уведомят предварително и писмено българската държава, че ще продават. „Ние смятам, че Бойко Борисов е знаел и че е в основата на тази сделка. Изпълнявайки желанието на ГЕРБ да ревизираме прехода, да видим кой какво е правил, кой как е нарушил обществения интерес и да има справедливост към българския народ“, каза Нинова. \r\nДеница КИТАНОВА", "date": "2018.02.27", "title": "Корнелия Нинова, БСП: ГЕРБ се отказаха от прегледа на прехода, но ние не сме и внасяме досието за приватизацията на ЧЕЗ в прокуратурата"}
{"url": "http://www.focus-news.net/news/2018/02/27/2493675/kyustendil-zaradi-ochakvanite-niski-temperaturi-uchenitsite-v-bobov-dol-shte-badat-dva-dni-vav-vakantsiya.html", "text": "Заради очакваните ниски температури учениците в Бобов дол ще бъдат два дни във ваканция. Това съобщи за Радио „Фокус” – Кюстендил Елза Величкова, кмет на Община Бобов дол. По думите й вече е издадена заповед, с която учебните занятия се прекратяват до 1 март, включително. Във ваканция излизат основното училище и гимназията в града. „Съображенията са свързани с очакваните минусови температури. В учебните заведения има отопление, пътищата са проходими, но имаме и пътуващи от отдалечени места ученици. За по-голяма сигурност прекратявам за два дни учебните занятия”, каза Елза Величкова.\r\nВенцеслав ИЛЧЕВ", "date": "2018.02.27", "title": "Кюстендил: Заради очакваните ниски температури учениците в Бобов дол ще бъдат два дни във ваканция"}
{"url": "http://www.focus-news.net/news/2018/02/27/2493691/premierat-boyko-borisov-razporedi-pravitelstveniyat-erbas-da-pribere-bedstvashtite-balgari-v-timishoara.html", "text": "По разпореждане на премиера Бойко Борисов самолет Ербъс 319 на Авиоотряд 28 ще извърши днес следобед извънреден полет по летище Тимишоара, за да прибере в София група от 113 български граждани. Това съобщиха от правителствената информационна служба. \r\nПътниците бяха блокирани на летището в Тимишоара, след като самолет на нискотарифния авиопревозвач \"Райън еър\" е бил отклонен от маршрута Лондон-Пловдив към летището на румънския град вчера вечерта. След подаден сигнал българското посолство в Букурещ е влязло в контакт с летищните власти, както и с представители на авиокомпанията. \r\nДо момента 62-ма граждани с два автобуса пътуват към София и вече са на българска територия. 90 души се намират все още на летището в Тимишоара, а други 23-ма души - майки с деца, са настанени в хотели в околностите. \r\nВицепремиерът и министър на външните работи Екатерина Захариева и министърът на транспорта, информационните технологии и съобщенията Ивайло Московски организират извънредния полет, след като се оказа, че превозвачът не може да осигури самолет и че от съдействие имат нужда много семейства с малки деца.\r\nТъй като самолетът може да превози 93 пътници, с приоритет на борда ще бъдат качени семействата с малки деца, възрастните хора и тези, които се нуждаят от лечение. За останалите ще се търси решение за транспортиране по суша.\r\nДо момента на два пъти на българските граждани са им осигурени ваучери за храна. Почетният консул на Република България в Тимишоара е поел ангажимент да посети сънародниците ни на летището и да окаже съдействие, тъй като на място нямаме дипломатическо или консулско представителство.\r\nРешението за изпращане на правителствения самолет бе взето от премиера, след като той, министър Захариева и омбудсманът Мая Манолова бяха сигнализирани от редица граждани в социалните мрежи и по телефона.", "date": "2018.02.27", "title": "Премиерът Бойко Борисов разпореди правителственият Ербъс да прибере бедстващите българи в Тимишоара"}
{"url": "http://www.focus-news.net/news/2018/02/27/2493694/evrodeputatat-ot-gerbenp-eva-maydel-biznesat-v-evropa-i-v-balgariya-mozhe-da-uvelichi-prihodite-si-pri-dobro-prilagane-na-pravilata-za-zashtita-na-konkurentsiyata.html", "text": "Днес Комисията по Икономически и парични въпроси на Европейския парламент одобри ключови поправки внесени чрез доклад на българския евродепутат Ева Майдел. Това съобщиха от пресцентъра на ПП ГЕРБ. Докладът е от важно значение за органите за защита на конкуренцията във всички държави на ЕС, защото подобрява техните инструменти и хармонизира някои от правомощията им. „Бизнесът в Европа и в България може да увеличи приходите си при добро прилагане на правилата за защита на конкуренцията. Гласуваният днес доклад, освен всичко друго, гарантира, че няма да имаме различни стандарти при третирането на компании в отделните държави от ЕС. Щастлива съм, че моите колеги гласуваха доверие за много от измененията и идеите, които внесох в това законодателно досие в ролята ми на водещ докладчик за от страна на комисията по Вътрешен пазар.“\r\nСледваща стъпка за доклада за „Засилване на органите за защита на конкуренцията“ е гласуването му в пленарна зала през март. От 2004г. Европейката комисия и националните органи за защита на конкуренцията са приели над 1000 решения, разследващи нарушения на конкуренцията в различни сектори на икономиката. Близо 85% от тези решения, прилагащи Европейското право, са взети от компетентните национални органи. Въпросният доклад цели да направи националните органите за защита на конкуренцията по-независими, да подобри техните ресурси и по този начин да осигури равномерното прилагане на Европейското законодателство във всички държави.", "date": "2018.02.27", "title": "Евродепутатът от ГЕРБ/ЕНП Ева Майдел: Бизнесът в Европа и в България може да увеличи приходите си при добро прилагане на правилата за защита на конкуренцията"}
{"url": "http://www.focus-news.net/news/2018/02/27/2493690/veliko-tarnovo-dvizhenieto-po-pat-ii-55-veliko-tarnovo-gurkovo-e-vazstanoveno-za-vsichki-prevozni-sredstva-v-posoka-gurkovo.html", "text": "Движението по път II-55 Велико Търново - Гурково (Прохода на Републиката) в посока Гурково е възстановено за всички превозни средства. Това съобщиха от пресцентъра на Агенция \"Пътна инфраструктура\". В посока Велико Търново е забранено движението на товарни автомобили над 12 тона.", "date": "2018.02.27", "title": "Велико Търново: Движението по път II-55 Велико Търново - Гурково е възстановено за всички превозни средства в посока Гурково"}
{"url": "http://www.focus-news.net/news/2018/02/27/2493688/shumen-vazstanoveno-e-dvizhenieto-na-vsichki-avtomobili-prez-prohod-rishki.html", "text": "Възстановено е движението на всички автомобили през проход Ришки по път II-73 Шумен - Карнобат, в посока Шумен тежкотоварните автомобили над 12 т да се движат задължително с вериги. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "Шумен: Възстановено е движението на всички автомобили през проход Ришки"}
{"url": "http://www.focus-news.net/news/2018/02/27/2493692/sofiya-vazstanoveno-e-dvizhenieto-po-pat-i-6-sofiya-pirdop-prez-prohod-galabets.html", "text": "Възстановено е движението по път I-6 София - Пирдоп през проход Гълъбец. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "София: Възстановено е движението по път I-6 София - Пирдоп през проход Гълъбец"}
{"url": "http://www.focus-news.net/news/2018/02/27/2493686/tass-sergey-lavrov-prizova-siriyskata-opozitsiya-obstrelvashta-damask-da-priznae-neobhodimostta-ot-primirie.html", "text": "Руският външен министър Сергей Лавров заяви, че опозиционните сили, продължаващи да обстрелват Дамаск трябва да признаят необходимостта да се изпълняват резолюциите на Съвета за сигурност на ООН, изискващи от страните от конфликта в Сирия да прекратят бойните действия, предава ТАСС.\r\n„Бих искал да изразя надежда, че опозиционерите, които по свидетелство на ООН, продължават да обстрелват Дамаск, ще поемат отговорност и ще се признаят необходимостта да се спазват изискванията на Съвета за сигурност на ООН.    Виктор Турмаков", "date": "2018.02.27", "title": "ТАСС: Сергей Лавров призова сирийската опозиция, обстрелваща Дамаск да признае необходимостта от примирие"}
{"url": "http://www.focus-news.net/news/2018/02/27/2493702/prezidentat-rumen-radev-shte-se-sreshtne-s-ministara-na-vanshnite-raboti-na-iran-d-r-mohammad-dzhavad-zarif-na-28-fevruari.html", "text": "Държавният глава Румен Радев ще се срещне от 10.00 часа на 28 февруари на „Дондуков“ 2 с министъра на външните работи на Иран д-р Мохаммад Джавад Зариф. Това съобщиха от прессекретариата на държавния глава. \r\nОт 13.00 часа в зала „Рубин“ на хотел „Рамада“ президентът ще участва в тържествената част на 31-вото общо събрание на Националното сдружение на общините в България. В началото на форума организацията ще отбележи 140-ата годишнина от Освобождението на България.", "date": "2018.02.27", "title": "Президентът Румен Радев ще се срещне с министъра на външните работи на Иран д-р Мохаммад Джавад Зариф на 28 февруари"}
{"url": "http://www.focus-news.net/news/2018/02/27/2493693/lovech-okrazhnata-prokuratura-zadarzha-za-72-chasa-22-godishniya-sin-na-ubitiya-mazh-v-s-dobrevtsi.html", "text": "Окръжна прокуратура-Ловеч ръководи досъдебно производство във връзка с убийство на 48-годишен мъж в с. Добревци, Ловешка област. На  25 февруари 2018 г. в с. Добревци, умишлено е бил умъртвен Иван Х. от същото село. Това съобщиха от Апелативна прокуратура\"-Велико Търново.\r\nСлед провеждане на първоначални и неотложни процесуално следствени действия, с постановление на наблюдаващия прокурор от 26 февруари 2018 г. за срок от 72 часа, като извършител на престъплението, е задържан В. В., на 22 години, от с. Добревци, син на пострадалия.\r\n Окръжна прокуратура-Ловеч ще внесе искане до Окръжен съд-Ловеч за вземане на постоянна мярка за неотклонение „Задържане под стража“. В. В. е привлечен като обвиняем за умишленото умъртвяване на баща си чрез използване на средство, опасно за живота на мнозина - огнестрелно оръжие - ловна пушка.\r\nПод ръководството на прокуратурата действията по разследването продължават.", "date": "2018.02.27", "title": "Ловеч: Окръжната прокуратура задържа за 72 часа 22-годишния син на убития мъж в с. Добревци"}
{"url": "http://www.focus-news.net/news/2018/02/27/2493696/afp-turtsiya-osadi-tova-che-cheshkata-republika-e-osvobodila-zadarzhaniya-v-praga-lider-na-siriyskite-kyurdi.html", "text": "Турското правителство разкритикува остро чешките съдебни власти, че са освободили един от най-известните водачи на сирийските кюрди Салех Муслим, след като го задържаха в края на миналата седмица. Според Анкара това решение показва, че Чешката република „подкрепя тероризма“, предава  AFP.\r\n„Това решение е в подкрепа на тероризма“, заяви турският вицепрезидент Бекир Боздаг. Той допълни, че това ще има „негативно влияние върху отношенията между Анкара и Прага“. Виктор Турмаков", "date": "2018.02.27", "title": "AFP: Турция осъди това, че Чешката република е освободила задържания в Прага лидер на сирийските кюрди"}
{"url": "http://www.focus-news.net/news/2018/02/27/2493703/kyustendil-uchastnichkite-v-konkursa-devoyka-kyustendilska-prolet-2018-shte-razdadat-nad-1-000-balgarski-znamena-na-ploshtad-velbazhd-na-3-mart.html", "text": "По случай Националния празник на България 3-ти март, четиринадесетте участнички в конкурса „Девойка Кюстендилска пролет - 2018\" ще раздадат над 1 000 знамена на гражданите и гостите на Община Кюстендил. Това съобщиха от пресцентъра на Общината. Инициативата ще бъде на площад „Велбъжд\" в 11.00 чaса. Честванията на 140 години от Освобождението на България ще започнат от 11.00 часа с поднасяне на венци и цветя в знак на признателност към загиналите за свободата на България на паметника на „Булаир“ и празничен концерт с участието на народната певица Стойка Германова и квартет към ансамбъл „Пирин”.", "date": "2018.02.27", "title": "Кюстендил: Участничките в конкурса „Девойка Кюстендилска пролет - 2018\" ще раздадат над 1 000 български знамена на площад „Велбъжд\" на 3 март"}
{"url": "http://www.focus-news.net/news/2018/02/27/2493704/hristo-apostolov-obshtina-dupnitsa-45-razreshitelni-za-prodazhba-na-martenitsi-sa-izdadeni-do-momenta.html", "text": "45 разрешителни за продажба на мартеници са издадени до момента в Дупница. Това съобщи за Радио „Фокус” – Кюстендил Христо Апостолов, експерт в Община Дупница. По думите му са определени общо 60 места за търговия с бяло-червените символи. Приемът на заявления продължава и в момента. 14 дни е максималният срок за наемане на площ за продажба на мартеници, а цената е определена от общинска наредба. Тя е 2,50 лева за квадратен метър на ден.\r\nВенцеслав ИЛЧЕВ", "date": "2018.02.27", "title": "Христо Апостолов,  Община Дупница: 45 разрешителни за продажба на мартеници са издадени до момента"}
{"url": "http://www.focus-news.net/news/2018/02/27/2493705/tass-ruskiyat-patriarh-shte-poseti-balgariya-po-sluchay-140-tata-godishnina-ot-osvobozhdenieto-na-stranata-ot-osmansko-igo.html", "text": "Руският патриарх Кирил между 2 и 4 март ще участва на честванията в София на 140-тата годишнина от Освобождението на България от Османско робство, предава ТАСС.\r\n„Патриарх Кирил от 2 до 4 март ще посети България по покана на българския патриарх Неофит и Светия синод на Българската православна църква по случай празнуването на 140-тата годишнина от Освобождението на България от Османско иго. В рамките на посещението патриархът ще участва в паметните мероприятия, ще отдаде почит на паметта на войните, паднали за освобождението на България по време на Руско-турската война от 1877-1878 г., ще извърши молебен в храм-паметника „Рождество Христово“ на Шипка“, заяви прессекретарят на руския патриарх свещеник Александър Волков. \r\n„Посещението на патриарх Кирил ще послужи за укрепването на двустранните отношения между руската и българската църкви, ще засвидетелства особената роля на православието в многовековните братски отношения на нашите народи“, поясни той. \r\nОчаква се, че патриарсите Кирил и Неофит ще проведат съвместна литургия в храм-паметника „Александър Невски“ в София. Също така руският патриарх ще се поклони на светите мощи на св. Серафим в българската столица.  Виктор Турмаков", "date": "2018.02.27", "title": "ТАСС: Руският патриарх ще посети България по случай 140-тата годишнина от Освобождението на страната от Османско иго"}
{"url": "http://www.focus-news.net/news/2018/02/27/2493697/poradi-zatvaryaneto-na-dunav-most-pri-ruse-ot-rumanska-strana-se-spira-dvizhenieto-na-mps-nad-12-t-patuvashti-kam-granichniya-punkt.html", "text": "Поради затварянето на Дунав мост при Русе от румънска страна, заради влошените метеолорогични условия на територията на Румъния, временно се спира движението на моторните превозни средства над 12 т, пътуващи към ГКПП Дунав мост - Русе. Това съобщиха от пресцентъра на Агенция \"Пътна инфраструктура\".\r\nДвижението ще бъде възстановено веднага след като румънската страна започне да пропуска преминаването на МПС над 12 т през българо-румънската граница.", "date": "2018.02.27", "title": "Поради затварянето на Дунав мост при Русе от румънска страна се спира движението на МПС над 12 т, пътуващи към граничния пункт"}
{"url": "http://www.focus-news.net/news/2018/02/27/2493695/zam-kmetat-todor-chobanov-napravihme-vsichko-vazmozhno-da-se-sahrani-kashtata-s-kulata-v-kv-lozenets.html", "text": "Направили сме всичко възможно да се съхрани „Къщата с кулата“ в кв. „Лозенец“. Може би не е най-великата къща в София, но формира историческия пейзаж в квартала. Това каза зам.-кметът на София доц. д-р Тодор Чобанов на пресконференция за представяне на предложенията на Столична община за даване на статут на културна ценност на важни обекти и връщането на статут за обекти, на които той е бил отнет, предаде репортер на Агенция „Фокус“. „Още през 2015 година сме поискали Министерството на културата да преразгледа снемането на статута на съборената „Къщата с кулата“ в Лозенец и сме изразили конкретни мотиви, че статутът трябва да бъде върнат“, заяви той. „Щом хората са я припознали като знакова, значи е важна за тях. Щом е такава администрацията трябва да я пази“, обясни Тодор Чобанов. „Убедени сме, че мотивите за свалянето не са достатъчно сериозни“, коментира той.\r\nГл. архитект Здравко Здравков уточни: „„Къщата с кулата“ в Лозенец не е била под защита на недвижимо културно наследство. По разпореждане на Йорданка Фандъкова протестирахме издаденото разрешение за строеж, минахме през трите фази на проверка от Прокуратурата“.\r\nМинистър Боил Банов посочи: „Институтът е отказал да върне статута с оглед на намеси вътре и вън от сградата от гледна точка на целия квартал и улица. До къщата са построени нови 5-етажни блокове“. „Има нова бетонна стълба, която няма нищо общо с къщата. Има много ред други намеси“, обясни той.\r\nБиляна ИВАНОВА", "date": "2018.02.27", "title": "Зам.-кметът Тодор Чобанов: Направихме всичко възможно да се съхрани „Къщата с кулата“ в кв. „Лозенец“"}
{"url": "http://www.focus-news.net/news/2018/02/27/2493708/mladezhi-ot-nfsb-vrachiha-na-kmeta-fandakova-podpiska-za-izgrazhdane-na-sportna-ploshtadka-v-kv-benkovski.html", "text": "Младежи от НФСБ, председателят на парламентарната комисия по въпросите на децата, младежта и спорта Славчо Атанасов и народният представител от НФСБ в групата на „Обединени патриоти“ Георги Колев връчиха на кмета Йорданка Фандъкова днес подписка на жители на столичния кв. „Бенковски“ за изграждане на спортна площадка. Това съобщиха от пресцентъра на ПП НФСБ.\r\n977 граждани са се подписали под искането в основното училище в квартала да бъде направено затворено спортно игрище. \r\n„Училищната площ на 60-то ОУ „Св. св. Кирил и Методий“ включва футболно игрище, баскетболно игрище и терен за други спортни дейности за децата, които не са поддържани от създаването на  самата училищна база и определено имат нужда от реновиране. В същото време младите хора имат нужда от места, където да  спортуват“, се казва в подписката на хората от кв. „Бенковски“. Основното в младежката инициатива е изграждане на затворено футболно игрище и възстановяване на баскетболното игрище. \r\n„Изключително сме доволни от разговорите. Кметът Фандъкова се ангажира до началото на новата учебна година футболното и баскетболното игрище да бъдат възстановени“, заяви след срещата председателят на Комисията по въпросите на децата, младежта и спорта и депутат от НФСБ в групата на „Обединени патриоти“ Славчо Атанасов. Георги Колев поздрави младите хора за инициативата им. Координаторът на НФСБ за София Венера Тодорова посочи, че това е първата крачка цялостната идея на младите хора за изграждане на терени за спортуване по места.", "date": "2018.02.27", "title": "Младежи от НФСБ връчиха на кмета Фандъкова подписка за изграждане на спортна площадка в кв. „Бенковски“"}
{"url": "http://www.focus-news.net/news/2018/02/27/2493707/ministar-nikolay-nankov-shte-uchastva-v-diskusionen-forum-na-nsorb-za-badeshteto-na-obshtinskite-proekti.html", "text": "Министърът на регионалното развитие и благоустройството Николай Нанков ще участва в дискусионен форум на тема „Актуални проблеми и бъдеща визия за общинските проекти“, организиран от Националното сдружение на общините в Република България. Това съобщиха от пресцентъра на Министерство на регионалното развитие и благоустройството. Той ще се проведе в рамките на XXXI-то редовно заседание на Общото събрание на сдружението.\r\nС представителите на местните власти министърът ще коментира изпълнението и междинната оценка на Оперативна програма „Региони в растеж“ 2014 – 2020, подготовката но нов Закон за ВиК услугите и хода на Националната програма за енергийна ефективност на многофамилни жилищни сгради.\r\nФорумът ще се проведе на 28 февруари, в зала „Рубин“ на хотел „Рамада София“, от 16.30 часа. Участието на министър Нанков е от 17.10 часа.", "date": "2018.02.27", "title": "Министър Николай Нанков ще участва в дискусионен форум на НСОРБ за бъдещето на общинските проекти"}
{"url": "http://www.focus-news.net/news/2018/02/27/2493710/sofiya-organizatsiya-na-dvizhenieto-vav-vrazka-s-otbelyazvane-na-natsionalniya-praznik-na-balgariya-3-mart.html", "text": "Въвежда се организация на движението във връзка с отбелязване на Националния празник на България - 3 март, съобщиха от пресцентъра на Столична община.  \r\nЗабранява се влизането на пътни превозни средства в двете посоки, престоят и паркирането, както следва: \r\nОт 18.00 часа до приключване на мероприятието на 28.02.2018 г. по ул. „Аксаков” между ул. „Г.С.Раковски” и ул. „Дякон Игнатий”.\r\nОт 08.00 часа до 12.30 часа на 03.03.2018 г.:\r\n- по ул. „Оборище” между бул. „Васил Левски” и ул. „Г.С. Раковски”;\r\n- по ул. „Московска” между бул. „Васил Левски” и ул. „Г.С. Раковски”;\r\n- по ул. „11-ти август” между бул. „Княз Ал. Дондуков” и пл. „Св. Ал. Невски”;\r\n- по ул. „15-ти ноември” между бул. „Цар Освободител” и пл. „Св. Ал. Невски”;\r\nОт 14.00 часа до 21.00 часа на 03.03.2018 г.:\r\n- по бул. „Цар Освободител” между бул. „Васил Левски” и ул. „Г.С. Раковски”;\r\n- по ул. „15-ти ноември” между бул. „Цар Освободител” и пл. „Св. Ал. Невски”;\r\n- по ул. „Аксаков” между бул. „Васил Левски” и ул. „Г.С. Раковски”;\r\n- по ул. „Цар Шишман” между ул. „Славянска” и пл. „Народно събрание”;\r\n- по ул. „6-ти септември” между ул. „Славянска” и бул. „Цар Освободител”;\r\n- по ул. „Хаджи Димитър” между бул. „Васил Левски” и ул. „Цар Шишман”.\r\nОт 11.30 до 12.30 часа на 03.03.2018 г. по ул. „Леге” между ул. „Съборна” и пл. „Атанас Буров”.\r\nЗабраняват се престоят и паркирането на пътни превозни средства, с изключение на автомобилите осигуряващи мероприятията, както следва :\r\n От 12.00 часа на 28.02.2018 г. до приключване на концерта:\r\n- на ул. „Аксаков” между ул. Г.Бенковски” и ул. „Дякон Игнатий”;\r\n- паркинга на пл. „Кн. Александър І”.\r\nОт 14.00 часа на 02.03.2018 г. до 21.00 часа на 03.03.2018 г. по ул. „Оборище” между ул. „Г.С. Раковски” и ул. „11-ти август” и да се закрият базарите за художествени произведения.\r\n От 07.00 часа до 12.30 часа на 03.03.2018 г.:\r\n- на паркинга на пл. „Николай Гяуров”;\r\n От 07.00 часа до 21.00 часа на 03.03.2018 г.:\r\n- на паркингите на пл. „Народно събрание”;\r\n- на паркингите на пл. „Св. Александър Невски”;\r\n- на ул. „Оборище” между ул. „Г.С. Раковски” и бул. „Васил Левски”.\r\nОт 21.00 часа до приключване на мероприятието на 03.03.2018 г. само при необходимост и по преценка на отдел „Пътна полиция” при СДВР ще се забранява влизането на пътни превозни средства по бул. „Цар Освободител” между ул. „15-ти ноември” и ул. „Г.С.Раковски”. \r\nПо време на подготовката и отбелязването на Националния празник  ще бъдат закрити местата в режим  „синя зона“ в посочените по горе места.", "date": "2018.02.27", "title": "София: Организация на движението във връзка с отбелязване на Националния празник на България - 3 март"}
{"url": "http://www.focus-news.net/news/2018/02/27/2493698/smolyan-obshtinskiyat-savet-prie-opredelyaneto-na-pasishtata-merite-i-livadite-ot-obshtinskiya-pozemlen-fond.html", "text": "Общински съвет – Смолян прие определянето на пасищата, мерите и ливадите от общинския поземлен фонд на община Смолян, намиращи се в землищата на селата в общината за общо и индивидуално ползване на основание чл. 37и, ал. 3 от Закона за собствеността и ползването на земеделските земи, предаде репортер на Радио „Фокус“ – Смолян. Единодушно, без „против“ и „въздържали се“, площите, които са в землищата на 43 села в общината, бяха приети от общинските съветници. Те приеха и решение да допускане на предварително изпълнение на решенията по точките, отнасящи се до мерите, пасищата и ливадите в населените места в общината, включително по реда на Административно-процесуалния кодекс.\r\nНа заседанието на Общински съвет – Смолян по здравословни причини не присъства кметът на Смолян и вносител на докладната Николай Мелемов. От своя страна той е упълномощил зам.-кмета инж. Мариана Цекова да го представлява на сесията и като вносител на докладни записки. Пред съветниците, инж. Цекова поясни, че тези площи се определят предварително и в последствие се предоставят на животновъдите по селата, като тези действия се извършват в присъствие на кметовете на селата.\r\nНели ГЕРГЬОВСКА", "date": "2018.02.27", "title": "Смолян: Общинският съвет прие определянето на пасищата, мерите и ливадите от общинския поземлен фонд"}
{"url": "http://www.focus-news.net/news/2018/02/27/2493712/latvijas-reitingi-v-balgariya-e-akreditiran-noviyat-poslanik-na-latviya.html", "text": "В България е акредитиран новият посланик на Латвия Едгарс Бондарс, предава  Latvijas Reitingi.\r\nПо време на церемонията по акредитация Бондарс се е срещнал с българския президент Румен Радев , с когото е обсъдил въпросите от двустранните отношения и възможностите за укрепването им. Президентът на България подчерта необходимостта да се засилват икономическите отношения, особено в сферата на новите технологии и е проявил интерес към опита на Латвия по въвеждането на еврото и присъединяването към Шенгенската зона. По време на разговора двамата нееднократно са подчертавали тясното сътрудничество между двете страни в ЕС и в НАТО.  Виктор Турмаков", "date": "2018.02.27", "title": "Latvijas Reitingi: В България е акредитиран новият посланик на Латвия"}
{"url": "http://www.focus-news.net/news/2018/02/27/2493714/obshtina-bansko-pokaza-silno-prisastvie-na-mezhdunarodno-turistichesko-izlozhenie-v-belgrad.html", "text": "Община Банско взе участие в 40-то международно туристическо изложение за туризъм и пътувания Sajam turizma, което се проведе преди дни в сръбската столица Белград. Това съобщиха от пресцентъра на Община Банско. На най-посещаваното и утвърдено туристическо събитие в западната ни съседка, участваха над 1140 изложители от 55 държави, а броят на посетителите надхвърли 70 хиляди.  По време на форума, представителите на Община Банско и туристическия бизнес проведоха поредица от срещи с потенциални нови бизнес – партньори. Освен с приоритетния ски туризъм, на посетителите бяха представени целогодишното разнообразие от възможности на курорта за природен и приключенски туризъм, на силния летен фестивален туризъм, както и качествените спа и уелнес услуги.\r\nСръбският туристически пазар традиционно предпочита Банско за индивидуални посещения, както по време на зимния, така и по време на летния отпускарски сезон. Близостта на курорта до гръцките плажове също дава преимущество по време на топлата част от годината, като посетителите от Сърбия и Черна гора са в Топ 10 на държавите по брой на посещенията в планинския курорт.", "date": "2018.02.27", "title": "Община Банско показа силно присъствие на международно туристическо изложение в Белград"}
{"url": "http://www.focus-news.net/news/2018/02/27/2493713/veliko-tarnovo-90-ot-peshehodnite-pateki-v-oblastta-ne-sa-signalizirani-s-paten-znak-a18.html", "text": "90% от пешеходните пътеки в област Велико Търново не са сигнализирани с пътен знак A18. Това стана ясно по време на заседание на комисията за извършване на проверки на състоянието на пешеходните пътеки, предаде репортер на Радио „Фокус“ – Велико Търново. Комисията бе определена със заповед на областния управител проф. д-р Любомира Попова преди месец. Тя имаше за цел да извърши проверки на пешеходните пътеки на територията на областта до 20 февруари. Инспекциите са по разпоредба на главния прокурор заради зачестилите пътно транспортни произшествия. Комисията включва и представителите на общините в областта, Областно пътно управление – Велико Търново и ОДМВР – Велико Търново.\r\nНа днешното заседание председателят на комисията и зам.-областен  управител Ивета Кабакчиева съобщи, че резултатите от извършените проверки ще бъдат оформени в писма, които ще бъдат изпратени до съответните общини и Областно пътно управление, с искане допуснатите нарушения да бъдат отстранени. В писмата ще бъде указан срок за извършване на дейностите. За поставяне на пътни знаци Д17 и А18 той ще е до 1 септември 2018 година, тъй като ще е необходимо време на закупуването и монтирането им, а за отстраняване на другите нередности, като подновяване на маркировка или преместване на пътека, двумесечен – до края на месец април.  „Надявам се, че действията и мерките, които ще предприемем, ще намалят инцидентите по пътищата и броя на жертвите“, посочи Ивета Кабакчиева.\r\nЦелта на извършените проверки бе да се оцени съответствието на пешеходните пътеки с нормативните изисквания.\r\nНадежда КРЪСТЕВА", "date": "2018.02.27", "title": "Велико Търново: 90% от пешеходните пътеки в областта не са сигнализирани с пътен знак A18"}
{"url": "http://www.focus-news.net/news/2018/02/27/2493709/pazardzhik-ulichnata-mrezha-vav-velingrad-e-prohodima-pri-zimni-usloviya.html", "text": "Уличната мрежа във Велинград е проходима при зимни условия, съобщи за Радио „Фокус“ – Пазарджик Бояна Кирилова от Общината. Тя обясни, че снежната покривка в града е над 30 сантиметра, но фирмата се справила със снегопочистването във Велинград. „Пет снегорина работят непрекъснато. Разхвърляни са 150 куб. м сол и пясък, 60 работници ръчно почистват спирките за градския транспорт, алеите, вътрешните и външните тротоари. Почистени са приоритетни райони около детски градини, училища, болнични заведения, автогарата и ЖП гарата и малките улици в отделните квартали, като почистването продължава“, коментира Кирилова. Тя допълни, че Община Велинград  припомня, че всички собственици, наематели и ползватели на жилищни и търговски, офиси и гаражи са длъжни да почистват прилежащите им площи.\r\nВаня НИКОЛОВА", "date": "2018.02.27", "title": "Пазарджик: Уличната мрежа във Велинград е проходима при зимни условия"}
{"url": "http://www.focus-news.net/news/2018/02/27/2493716/varna-rayonnata-prokuratura-predade-na-sad-mazh-izmamil-dvama-dushi-s-dostavka-na-avtomobili-za-28-000-leva.html", "text": "24-годишиният Филип Ф. е предаден на съд с обвинителен акт на Районната прокуратура във Варна за въвеждане в заблуждение на двама варненци, че ще им достави автомобили. С измамата – престъпление по член 209, ал. 1 от НК, извършено като продължавано деяние, той причинил имотна вреда на кандидат-купувачите в размер на 28 000 лева. Това съобщиха от Апелативна прокуратура – Варна.\r\nПрез ноември 2015 г. в разговор с потърпевшите подсъдимият разкрил, че чичо му внася автомобили от Италия. Колите се доставяли с автовоз, а Филип ги продавал на желаещи да ги закупят. Двамата варненци заявили интерес да им бъдат доставени четири автомобила различни марки, след като подсъдимият  им показал няколко снимки на коли. Доставката на колите трябвало да бъде във Варна на 12 ноември 2015 г.  Кандидат-купувачите платили на Филип общо 28 000 лева.  \r\nСлед като автовозът с платените коли не пристигнал на датата, кандидат-купувачите посетили адреса на подсъдимия.Там попаднали на бащата на Филип, който им заявил, че синът му ги е въвел в заблуждение и няма да получат никакви коли, тъй като чичото на Филип не се занимавал с внос на автомобили. \r\nТака след жалбите на двамата потърпевши било образувано досъдебното производство. Подсъдимият възстановил сумата от 10 500 лева.\r\nКъм момента на извършване на измамата Филип Ф. бил безработен. В обвинителния акт на Районната прокуратура във Варна е посочено  като причина за извършване на деянието стремеж към облагодетелстване по неправомерен начин.\r\nПредстои делото срещу 24-годишния варненец да бъде насрочено за разглеждане във Варненския районен съд.", "date": "2018.02.27", "title": "Варна: Районната прокуратура предаде на съд мъж, измамил двама души с доставка на автомобили за 28 000 лева"}
{"url": "http://www.focus-news.net/news/2018/02/27/2493715/euobserver-luis-de-gindos-e-naznachen-za-vitseprezident-na-etsb.html", "text": "Комисията на Европейския парламент по икономическите въпроси гласува в полза на назначаването на испанския министър на финансите Луис де Гиндос за вицепрезидент на Европейската централна банка, предава  EUObserver.\r\nРешението е одобрено с 27 гласа „за“ срещу 17 „против“ и 13 въздържали се, след като Еврогрупата и финансовите министри от ЕС го подкрепиха. Окончателното решение ще бъде взето от лидерите на ЕС следващия месец.  Виктор Турмаков", "date": "2018.02.27", "title": "EUObserver: Луис де Гиндос е назначен за вицепрезидент на ЕЦБ"}
{"url": "http://www.focus-news.net/news/2018/02/27/2493687/korneliya-ninova-bsp-otlaganeto-na-izbora-na-nov-energien-ministar-pokazva-che-gerb-sa-v-panika-i-che-lobita-v-partiyata-se-boryat-koy-da-ovladee-sektora.html", "text": "Отлагането на избора на нов енергиен министър показва, че ГЕРБ са в паника и че лобита в партията се борят кой да овладее сектора. Това каза лидерът на БСП Корнелия Нинова по време на пресконференция след заседание на Изпълнителното бюро на партията във връзка с оставката на министъра на енергетиката Теменужка Петкова, предаде репортер на Агенция „Фокус“.   Според Нинова оставката на Теменужка Петкова е била панически ход, за да се спаси положението. \"Поредният изгорен бушон, с който смятаха, че нещата ще приключат. Фактът, че толкова се отлага изборът на нов министър означава, че са в паника, че нямат готовност, кандидати и че едни лобита в ГЕРБ се борят кой да овладее енергетиката\", коментира лидерът на БСП. По думите й това е поредното доказателство за некадърност в сектор „Енергетика“. Във връзка с отношенията между Теменужка Петкова и Гинка Върбакова, Нинова обясни, че знае само това, което те са обявили публично. \"Очевидно г-жа Върбакова е подставено лице. Някой друг стои отзад\", допълни тя. Попитана дали президентът Радев трябва да свика КСНС за темата ЧЕЗ, Нинова отговори, че може би е добре първо да се изслуша премиера, анкетна комисия да събере достатъчно информация  и едва тогава с фактите и с точната информация да се отиде към такъв съвет. \"Защото един съвет само по слухове? Ние си предприемаме парламентарните действия\", допълни лидерът на БСП. \r\nДеница КИТАНОВА", "date": "2018.02.27", "title": "Корнелия Нинова, БСП: Отлагането на избора на нов енергиен министър показва, че ГЕРБ са в паника и че лобита в партията се борят кой да овладее сектора"}
{"url": "http://www.focus-news.net/news/2018/02/27/2493718/sport-borna-chorich-pobedi-rishar-gaske-v-parvi-krag-na-tenis-turnira-v-dubay.html", "text": "Хърватинът Борна Чорич победи французина Ришар Гаске в първи кръг от турнира в Дубай с 6:4, 6:3.\r\nНа следващия кръг Чорич ще играе срещу французина Беноа Пер.    Виктор Турмаков", "date": "2018.02.27", "title": "Спорт: Борна Чорич победи Ришар Гаске в първи кръг на тенис-турнира в Дубай"}
{"url": "http://www.focus-news.net/news/2018/02/27/2493717/stara-zagora-nagradiha-uchastnitsite-v-konkurs-za-martenichki-v-grada.html", "text": "Участниците в традиционния конкурс на Община Стара Загора и Център за подкрепа за личностно развитие (ЦПЛР) „Баба Марта бързала, мартенички вързала“ получиха награди на специална церемония днес в залата на центъра. Това съобщиха от пресцентъра на Общината. Красиви мартеници подредиха в залата деца от детските градини и подготвителните групи в детските градини, както и ученици от първи до осми клас на училищата в Общината. \r\n„Мартениците трябваше да са изработени от естествени материали, да носят българската традиция и да отразяват уменията и сръчността на децата“, обясни Искра Иванова, ръководител на Центъра за подкрепа и личностно развитие. \r\nПолучени са 110 мартеници от индивидуални участници, 30 табла от колективни и 23 пана на по темата. В конкурса са се включили 11 детски градини и 18 училища от Община Стара Загора и деца от Детска градина „Наталия“ Гълъбово. \r\nКомпетентно жури, с председател Тошо Стефанов, ръководител на школа „Живопис“ към ЦПЛР е оценило произведенията на децата, разпределени в три възрастови групи: детски градини и предучилищни групи, ученици от първи до четвърти клас и от пети до осми клас. \r\n„Благодаря на децата затова, че обичат и пазят традициите, а на родителите затова, че ги възпитават в духа на българското“, каза Райна Димитрова, експерт в отдел „Образование“ на Община Стара Загора, която награди отличените. \r\nОтличени бяха групи и класове от детски градини и училища, както и индивидуални участници сътворили най-красивите мартенички. Те получиха специални грамоти и предметни награди. \r\nЗа доброто настроение на присъстващите в залата се погрижиха най-малките певци Велизара и Валентин от „Траяна глас“, и децата от фолклорен ансамбъл “Траянци“.", "date": "2018.02.27", "title": "Стара Загора: Наградиха участниците в конкурс за мартенички в града"}
{"url": "http://www.focus-news.net/news/2018/02/27/2493719/ministar-valentin-radev-nay-golemiyat-ni-kapital-sa-nashite-sluzhiteli.html", "text": "На редовния си месечен брифинг министър Валентин Радев оповести обобщените резултати от дейността на МВР през 2017 г., както и заложените цели за настоящата година. Това съобщиха от пресцентъра на МВР. В брифинга участваха заместник-министрите Красимир Ципов, Стефан Балабанов и Милко Бернер, както и главният секретар на МВР гл.комисар Младен Маринов.  Министърът коментира някои от основните направления на дейност и подчерта, че  усилията на политическото и професионално ръководство са насочени към постигане на още по-голяма разкриваемост на престъпленията, към активно противодействие както на организираната, така и на конвенционалната престъпност.  Радев отбеляза очевидния и за европейските партньори резултат от ефективните действия по опазване на границата ни, оценката на тютюнопроизводителите за резултатите, постигнати в противодействие на контрабандата на акцизни стоки, видимия резултат от работата на ГДБОП, особено в областта на киберпрестъпността. Очевидни са и успехите на разследващите полицаи. Вътрешният министър не скри притеснението си от очертания показател за снижаване на възрастовата категория на извършители на престъпления.  В този смисъл той припомни извършеното от служителите на МВР, заедно с Министерството на образованието и Социалните служби по места, за да могат 11 000 деца да се завърнат в учебните заведения.  \r\nВ частта - опазване на обществения ред и конвенционална престъпност вътрешният министър  отбеляза, че в системата през изминалата година са назначени 1000 нови служители, голяма част от които ще работят към мобилните екипи, покриващи малките населени места в областите на страната.  Стремежът е да се осигури полицейско присъствие там, където е идентифициран проблем, както и  да се даде възможност на хората по-лесно да подават сигнали за нередности и извършени престъпления. Министър Радев уточни, че ще продължи и въведената добра практика за патрулиране на съвместни екипи по време на летния сезон в курортите. \r\nТой се спря и на един от водещите приоритети за ръководството -   ефективното противодействие на т.нар. телефонни измами. В ГДНП бе обособен сектор с това направление, чиято задача е извеждането и анализирането на основните тенденции в този вид специфични престъпления, както и установяването на извършителите. Резултатите до момента, макар и бавно, са положителни. Същевременно с това продължават и превантивните действия, както от министерството, така и от областните дирекции по места. Зам.-министър Балабанов допълни, че само преди дни, по инициатива на ръководството на ведомството бе проведен разговор с електропреносните дружества, на който бе обсъден проект в платежните документи да бъде включен кратък предупредителен текст към потребителите, изписан с червени букви. \r\n По отношение на предприетите стъпки за намаляване на административните тежести за гражданите, зам.-министър Ципов отбеляза, че в тази насока са  направените промени в нормативната уредба, касаещи облекчаване на процеса по регистрация на закупените автомобили, както и по прекратяване и възстановяване на регистрацията на автомобили с установени технически проблеми. \r\nПътната безопасност е във фокуса на вниманието на институцията. Данните сочат, че се работи в правилната посока, предприемат се всички мерки, включително и нормативни, за да се постигне траен резултат. В общата цел са включени и редица министерства и неправителствени организации, голяма помощ в тази посока оказват и медиите. \r\nВ рамките на представения анализ  зам.-министър Бернер припомни, че разполагаме със 160 млн.евро от ЕС по линия на т.н. спешни мерки по различни фондове. МВР полага усилия за разработването и изпълнението на проекти, свързани с подобряване на техническото оборудване и компютните системи, както и за надграждане на интегрираната система за наблюдение и охрана на държавната ни граница. Той увери, че над 50% от средствата вече са договорени, а тенденцията е до септември 90% да бъдат усвоени.  Бернер отбеляза, че работата по тези проекти е сложна и специфична, част от трудностите идват и от последващи обжалвания на компании, които не са спечелили съответното реализиране на проекта. Той увери, че ръководството на МВР има готовност за допълнително предоговаряне на сроковете с ЕС за пълното усвояване на отпуснатите средства. \r\nВ частта на извършеното в сферата на социалната политика на министерството, министър Радев изрази задоволство от постигнатото и подчерта, че ръководството на ведомството прави всичко необходимо, за да постигне целта за ежегодно увеличение на заплатите на служителите.  Той акцентира и върху изграждането на качествени професионалисти – цел, която изисква повишаването на капацитета на Академията на МВР. Подготовката на кадрите, както и мотивацията на служителите да работят във ведомството са едни от основните цели, заложени през настоящата година.", "date": "2018.02.27", "title": "Министър Валентин Радев: Най-големият ни капитал са нашите служители"}
{"url": "http://www.focus-news.net/news/2018/02/27/2493720/valentin-atanasov-kmet-na-slivo-pole-obyaveno-e-bedstveno-polozhenie-na-teritoriyata-na-obshtinata-no-obstanovkata-se-normalizira.html", "text": "Обявено е бедствено положение на територията на общината, но обстановката се нормализира. Това каза за Агенция „Фокус“ кметът на община Сливо поле Валентин Атанасов. „Положението обаче го овладяваме. Нямаме населени места без ток, без вода или неизчистени. Машините на общината чистят вътре в селата. Достъпно е вече до места като Община, болници, поликлиники, сборища и т.н. Нямаме бедстващи хора. Екипите са готови. Към 18.00 часа ги сменяме, за да влезе нощната смяна и да продължи да работи. Вече пуснаха и пътя Русе-Силистра, което означава, че страничните населени места ще могат да се включат в магистралата“, коментира Атанасов. По думите му от Русе до Сливо поле е отворен пътят и от селата към Сливо поле също е отворен. „По всяка вероятност към 18.00 часа ще отменим бедственото положение. Сега събираме последно информацията“, каза още Валентин Атанасов.\r\nЛюба АЛЕКСИЕВА", "date": "2018.02.27", "title": "Валентин Атанасов, кмет на Сливо поле: Обявено е бедствено положение на територията на общината, но обстановката се нормализира"}
{"url": "http://www.focus-news.net/news/2018/02/27/2493722/vitsepremierat-ekaterina-zaharieva-predsedatelstva-dneshnoto-zasedanie-na-savet-obshti-vaprosi-v-bryuksel.html", "text": "Заместник министър-председателят и министър на външните работи Екатерина Захариева председателства първото заседание на Съвет „Общи въпроси“ в рамките на Българското председателство на ЕС, което се проведе днес в Брюксел. Това съобщиха от пресцентъра на Министерството на външните работи. Съветът започна подготовката за заседанието на Европейския съвет, насрочено за 22–23 март, с обсъждане на дневен ред с обяснителни бележки. Заседанието ще бъде насочено към мерките за укрепване на растежа, създаване на нови работни места и подобряване на конкурентоспособността. \r\nОчаква се Европейският съвет да приеме заключения, в които се разглеждат следните въпроси: \r\n-\tнапредъкът, осъществен при доразвиването на единния пазар, цифровият единен пазар, съюзът на капиталовите пазари и енергийният съюз; \r\n-\tевропейският семестър за 2018 г.; \r\n-\tсоциални въпроси, като прилагането на европейския стълб на социалните права и предстоящото предложение на Комисията за създаване на Европейски орган по заетостта; \r\n-\t(евентуално) търговия;\r\nНаред с това ще бъдат приети процедурни заключения относно предстоящата среща на върха ЕС–Западни Балкани. \r\nКато част от програмата на лидерите държавните и правителствените ръководители ще проведат дебат по въпросите на данъчното облагане, по-специално в контекста на цифровата икономика. \r\nПо време на Съвета Комисията представи мотивирано предложение съгласно член 7, параграф 1 от ДЕС относно принципите на правовата държава в Полша. \r\nПредставянето на предложението е част от първия етап на процедурата по член 7, параграф 1 от ДЕС. Успоредно с това Комисията води диалог с полските власти и отправи към тях препоръки за предприемане на действия до 20 март. \r\nСледващите стъпки по процедурата ще зависят от резултатите от този диалог. Съветът ще разгледа отново този въпрос в подходящия момент. \r\n„Насърчаваме продължаването на диалога между Европейската комисия и Полша. Положителните резултати ще дадат възможност на Съюза да насочи вниманието си към програмата, по която трябва да постигнем напредък през 2018 г.“, заяви вицепремиерът Екатерина Захариева. \r\nНа днешното си заседание Съветът прие регламент, с който се налага забрана върху необоснованото блокиране на географски принцип в рамките на вътрешния пазар и официално одобри реформата на схемата на ЕС за търговия с емисии (СТЕ) за периода след 2020 г. \r\nПресконференцията на вицепремиера Захариева след края на Съвета можете да видите е публикувана в интернет на адрес:  https://tvnewsroom.consilium.europa.eu/event/general-affairs-council-february-2018-199d8/press-conference-part-1-19ea2.", "date": "2018.02.27", "title": "Вицепремиерът Екатерина Захариева председателства днешното заседание на Съвет „Общи въпроси“ в Брюксел"}
{"url": "http://www.focus-news.net/news/2018/02/27/2493723/temata-balgariya-v-svetovnite-medii-poseshtenie-na-ruskiya-patriarh-uvelichen-iznos-agentsiya-fokus.html", "text": "В България е акредитиран новият посланик на Латвия Едгарс Бондарс, предава  Latvijas Reitingi.\r\nПо време на церемонията по акредитация Бондарс се е срещнал с българския президент Румен Радев , с когото е обсъдил въпросите от двустранните отношения и възможностите за укрепването им. Президентът на България подчерта необходимостта да се засилват икономическите отношения, особено в сферата на новите технологии и е проявил интерес към опита на Латвия по въвеждането на еврото и присъединяването към Шенгенската зона. По време на разговора двамата нееднократно са подчертавали тясното сътрудничество между двете страни в ЕС и в НАТО. \r\n***\r\nРуският патриарх Кирил между 2 и 4 март ще участва на честванията в София на 140-тата годишнина от Освобождението на България от Османско робство, предава ТАСС.\r\n„Патриарх Кирил от 2 до 4 март ще посети България по покана на българския патриарх Неофит и Светия синод на Българската православна църква по случай празнуването на 140-тата годишнина от Освобождението на България от Османско иго. В рамките на посещението патриархът ще участва в паметните мероприятия, ще отдаде почит на паметта на войните, паднали за освобождението на България по време на Руско-турската война от 1877-1878 г., ще извърши молебен в храм-паметника „Рождество Христово“ на Шипка“, заяви прессекретарят на руския патриарх свещеник Александър Волков. \r\n„Посещението на патриарх Кирил ще послужи за укрепването на двустранните отношения между руската и българската църкви, ще засвидетелства особената роля на православието в многовековните братски отношения на нашите народи“, поясни той. \r\nОчаква се, че патриарсите Кирил и Неофит ще проведат съвместна литургия в храм-паметника „Александър Невски“ в София. Също така руският патриарх ще се поклони на светите мощи на св. Серафим в българската столица.\r\n***\r\nТялото на Петрана Милкова, 46-годишна българска гражданка, починала в кипърския град Пафос преди  седмица, ще бъде изследвано отново, този път от ветеринар, след като нови улики сочат, че фаталните наранявания, които е понесла, са причинени от кучешки ухапвания, пише  Cyprus Mail.\r\nЖената, която бе открита в поле тежко ранена миналата седмица, почина по-късно от раните си в болница без да успее да разкаже случилото се с нея. Според аутопсията, тя е починала от кръвозагуба в резултат от множество наранявания. \r\nПървоначално полицията смята, че нараняванията са причинени от селскостопанско оборудване и е разпитала фермерите в района. Въпреки това в понеделник започва да се разглежда и версията, че тя е загинала заради нападение на кучета. \r\nМилкова пристига в Пафос четири дни преди смъртта си заедно със партньора си, 46-годишният българин Иван Иванов. И двамата са търсили работа.\r\n***\r\nБългарският износ е достигнал до 53 млрд. евро през последната година, което е двоен ръст в сравнение с 2007 г., предава  Xinhua.\r\nПо данни на Българската стопанска камара вносът в страната за 2017 г. е 59 млрд. лева, което е увеличение с 38% в сравнение с 2007 г. Българският търговски баланс е негативен от години и дефицитът през 2017 г. е бил близо седем милиарда лева, най-вече заради вноса на петролни продукти и газ. \r\nИзносът към страните от ЕС съставя 66 от общия износ за миналата година. \r\n***", "date": "2018.02.27", "title": "Темата България в световните медии - посещение на руския патриарх, увеличен износ (Агенция \"Фокус\")"}
{"url": "http://www.focus-news.net/news/2018/02/27/2493711/haskovo-25-mashini-chistyat-snega-i-opesachavat-nastilkite-v-obshtinata.html", "text": "25 машини чистят снега и опесъчават в Хасково и общината по данни на „Екопрогрес“ и „Ата строй“, съобщиха от пресцентъра на Общината. Общинското предприятие „Екопрогрес“ поддържа основните улици и булеварди в града, всички са изчистени. След намаляване на потока от автомобили тази вечер улиците ще бъдат обработени със смес против обледяване.\r\n15 машини „Атастрой“ и два пясъкоразпръсквача чистят снега в кварталите на града и селата в общината. Местата, където е силно заледено се обработват със смеси и ще бъдат изчистени след намаляване на трафика.\r\nОколо 200 работници на ОП “Екопрогрес“ чистят стълби в града, паркове, подходи към пешеходни пътеки.\r\nОт „Грийн партнърс“ съобщиха, че 80 от техните служители чистят тротоари и пешеходни зони. Други 12 работници обработват местата около контейнерите за смет.\r\nРъководителите на учреждения, фирми, търговски обекти, заведения, председателите на домсъвети и гражданите са задължени да организират почистването на снега, посипването с пясък, отстраняването на ледени висулки и надвиснал сняг на прилежащи терена и сгради. Това е въз основа на заповед на кмета на Община Хасково Добри Беливанов, обоснована на Наредба за поддържане и опазване на обществения ред, чистотата и общественото имущество на територията на община Хасково и на основание чл 44 от ЗМСМА.", "date": "2018.02.27", "title": "Хасково: 25 машини чистят снега и опесъчават настилките в общината"}
{"url": "http://www.focus-news.net/news/2018/02/27/2493701/montana-izvanredna-vakantsiya-e-obyavena-za-uchenitsite-v-tri-obshtini-ot-oblastta.html", "text": "Извънредна ваканция е обявена за учениците в три общини в област Монтана, съобщиха за Радио „Фокус“ – Видин от Областната администрация. Причините са ниските температури и снега, който затруднява придвижването до училището. Ваканцията в общините Лом и Медковец ще бъде до 1 март, а в община  Брусарци – до 2 март. От областната администрация посочват, че на територията и на трите общини често се образуват снегонавявания, които пречат на учениците от близките села до училищата. По данни на метеорологичната станция в Монтана днес в равнината част на областта  снегът достига до 40 см. Очакваните ниски температури до минус 15 градуса ще затруднят отоплението на класните стаи.\r\nАнна ЛОЗАНОВА", "date": "2018.02.27", "title": "Монтана: Извънредна ваканция е обявена за учениците в три общини от областта"}
{"url": "http://www.focus-news.net/news/2018/02/27/2493724/ministar-lilyana-pavlova-predstavi-balgariya-pred-saveta-na-oon-po-pravata-na-choveka.html", "text": "В годината, в която отбелязваме 70-та годишнина от Всеобщата декларация за правата на човека и в която България е председател на Съвета на ЕС, сме все по- амбицирани да защитаваме правата на човека във всички си политики. Това каза министърът за Българското председателство на Съвета на ЕС Лиляна Павлова по време на сегмента на високо ниво на 37-та сесия на Съвета по правата на човека към ООН, който се провежда в Женева, съобщиха от пресцентъра на министерството.\r\nИмаме отлична възможност като страна да защитим кандидатурата си за член на Съвета по правата на човека за периода 2019-2021 г., допълни министър Лиляна Павлова. Тя призова делегатите да подкрепят България по този й път и отбеляза доброто сътрудничество на страната ни с всички държави членки на ООН и с организациите в рамките на обединената структура - Службата на Върховния комисар по правата на човека, УНИЦЕФ, Комитета за правата на хората с увреждания и др. \r\nМинистърът за Българското председателство на Съвета на ЕС обърна внимание на защитата от страна на правителството на социалните, икономическите и културните права чрез образование, технологии и иновации, както и към непрестанните усилия за закрила на детето, включително на децата в неравностойно положение, на децата с увреждания и децата имигранти. В рамките на нашето председателство на ЕС допълнително внимание се отделя на ранното детство и на намаляването на детската бедност, отбеляза още Лиляна Павлова.\r\nМинистърът за Българското председателство обърна внимание, че страната ни отдава първостепенно значение на постигането на равенство между жените и мъжете. Ясен и видим пример за рекорда на България по отношение на овластяването на жените е активното им участие в политическия живот и лидерство във всички сектори на обществения живот, отбеляза тя. Като пример тя посочи факта, че България е на първо място в ЕС по дял на жените в ИТ сектора с 30 % специалисти със средна степен на ЕС от 16 %, според проучване на Европейския институт за равенство между половете.\r\nВ Женева министър Павлова се срещна с генералния директор на Службата на ООН в швейцарската столица Михаел Мьолер и със заместник-ръководителя на Делегацията на ЕС Карл Халергард. По време на разговорите бяха обсъдени съвременните регионални и глобални предизвикателства. Министър Павлова изрази съпричастността на страната ни към умиротворителните мисии на Организацията на обединените нации и към инициативите за насърчаване на равенството между половете. Министър Павлова запозна домакините си с основните приоритетите на Българското председателство на Съвета на ЕС.", "date": "2018.02.27", "title": "Министър Лиляна Павлова представи България пред Съвета на ООН по правата на човека"}
{"url": "http://www.focus-news.net/news/2018/02/27/2493706/premierat-boyko-borisov-poiska-ot-cheshkoto-pravitelstvo-informatsiyata-s-koyato-razpolaga-po-sdelkata-na-chez-grup-v-balgariya.html", "text": "В телефонен разговор с министър-председателя на Чехия Андрей Бабиш премиерът Бойко Борисов поиска на компетентните български органи да бъде предоставена информацията, с която чешкото правителство разполага, по сделката за продажбата на бизнеса на ЧЕЗ Груп в България, съобщиха от правителствената информационна служба. Борисов изрази загриженост от намеренията на дружеството, в което чешката държава притежава 63%, да продаде активите си на компания, която не се е доказала на пазара. Борисов посочи, че ЧЕЗ България е част от системата за национална сигурност на страната и сделката, извършена без необходимата прозрачност, предизвиква основателна тревога.\r\nПремиерът Бабиш посочи, че е информиран от Надзорния съвет на дружеството, че продажбата е напълно законосъобразна и не представлява риск за никоя от страните. Извършени са проверки на купувача и по отношение на способността му да управлява електроенергийното дружество в България, и по отношение на произхода на средствата за заплащане на активите, които са показали, че не съществуват проблеми за осъществяване на сделката.\r\nМинистър-председателят на Чехия изрази готовност да предостави на българските власти материалите с резултатите от проверките. Борисов съобщи, че вече е възложил на ДАНС и на НАП проверки на купувача и на обстоятелствата около сделката и е поискал съдействието на КФН и КЕВР по случая.", "date": "2018.02.27", "title": "Премиерът Бойко Борисов поиска от чешкото правителство информацията, с която разполага, по сделката на ЧЕЗ Груп в България"}
{"url": "http://www.focus-news.net/news/2018/02/27/2493725/valentin-velikov-kmet-na-obshtina-borovo-obyaveno-e-chastichno-bedstveno-polozhenie-na-teritoriyata-na-obshtinata.html", "text": "Обявено е частично бедствено положение на територията на Община Борово. Това каза за Агенция „Фокус“ кметът на Община Борово Валентин Великов. „В момента се работи. Нямахме връзка с едно село. Машините работят, така че мисля, че всичко е наред вече“, заяви Великов.", "date": "2018.02.27", "title": "Валентин Великов, кмет на Община Борово: Обявено е частично бедствено положение на територията на общината"}
{"url": "http://www.focus-news.net/news/2018/02/27/2493731/pernik-obshtinskite-savetnitsi-ot-gerb-ivaylo-bogdanov-i-miroslava-nikolova-shte-provedat-priemen-den-na-28-fevruari.html", "text": "Приемен ден с граждани на 28 февруари (сряда) организират представителите ГЕРБ в Общинския съвет (ОбС) в Перник Ивайло Богданов и Мирослава Николова. Приемната ще се състои от 18.00 часа в офиса на ГЕРБ в кметство „Изток“, на улица „Благой Гебрев“ №20. Това съобщиха от пресцентъра на партията. Общинските съветници са членове на Постоянните комисии „Бюджет, финанси и европроекти” и „Икономически въпроси, стопанска политика и инвестиции” в Общинския съвет.\r\nСигнали, мнения, становища и въпроси могат да бъдат подавани и по електронен път на имейл едрес savetnici_gerb_pk@abv.bg, както и на адрес: Перник, пл. “Св. Иван Рилски” №1, до представителите на ГЕРБ в ОбС-Перник.", "date": "2018.02.27", "title": "Перник: Общинските съветници от ГЕРБ Ивайло Богданов и Мирослава Николова ще проведат приемен ден на 28 февруари"}
{"url": "http://www.focus-news.net/news/2018/02/27/2493729/afp-mishel-barnie-zayavi-che-prehoden-period-s-otkrit-kray-sled-brekzit-ne-e-vazmozhen.html", "text": "Главният преговарящ на ЕС за Брекзит Мишел Барние заяви, че неограничен преходен период след Брекзит няма да бъде възможен и че ЕС ще настоява той да приключи до края на 2020 г., предава  AFP. \r\n\"Великобритания изглежда, че ще желае преходен период с \"открит край\", което няма да бъде възможно\", заяви Барние, след като се срещна с министри от ЕС, за да ги уведоми как вървят преговорите с Великобритания. Виктор Турмаков", "date": "2018.02.27", "title": "AFP: Мишел Барние заяви, че преходен период \"с открит край\" след Брекзит не е възможен"}
{"url": "http://www.focus-news.net/news/2018/02/27/2493730/evrodeputatat-eva-maydel-gerbenp-95-ot-problemite-na-kibersigurnostta-sa-zaradi-choveshka-greshka.html", "text": "95% от проблемите на киберсигурността са заради неволна човешка грешка. Повишаване на обществената осведоменост е от изключително значение. Това заяви българският евродепутат Ева Майдел (ГЕРБ/ЕНП) по време на форум на високо равнище посветен на превенцията и борбата с киберпрестъпления, съобщиха от пресцентъра на ГЕРБ. Събитието се проведе в изпълнителния център на Майкрософт в Брюксел. \r\n„От ранна възраст се учим как да пресичаме правилно и как да спазваме основни принципи на безопасност във физическия свят. 44% от европейците нямат основни дигитални умения, а в свят, в който всеки е свързан с интернет трябва да имаме и адекватни знания и умения за защита и самозащита в онлайн пространството“, коментира още българският евродепутат Ева Майдел (ГЕРБ/ЕНП). Тя участва в дискусионен панел, засягащ темата за интернет на нещата, като двигател на цифровата индустрия. Участниците се обединиха около идеята, че киберзаплахите са глобални и е необходим координиран подход между всички държави.\r\nСред основните говорители на форума бяха Еврокомисарят отговарящ по въпросите на сигурността Джулиан Кинг, министърът по дигитални въпроси на Полша Кристоф Шуберт, както и заместник председателят на българската агенция за електронно управление Красимир Симонски. Конференцията има за цел да събере на едно място гледните точки на индустрията, представители на НАТО, ЕС и държавите-членки, за да се идентифицират конкретни действия за осигуряване на киберсигурност.", "date": "2018.02.27", "title": "Евродепутатът Ева Майдел ГЕРБ/ЕНП: 95% от проблемите на киберсигурността са заради човешка грешка"}
{"url": "http://www.focus-news.net/news/2018/02/27/2493728/pernik-27-347-089-leva-e-razmerat-na-byudzheta-za-obrazovanie-na-obshtinata.html", "text": "27 347 089 лева е размерът на бюджета в сектор образование на Община Перник. Това стана ясно на работна среща за обсъждане на формулата за разпределение на средствата в образованието. В нея взеха участие зам.-кметът Севделина Ковачева, началникът на Регионалното управление на образованието Ваня Коконова, директори на учебни заведения и детски градини, представители на общинската администрация, съобщиха от Общината. \r\n„Преди да бъде поставена днес  на обсъждане формулата тя беше дискутирана и с представители на Синдикатите и образователни експерти. В рамките на презентацията ще се запознаете с предвидените капиталови разходи в бюджета за 2018 г.“ , обясни  Ковачева .\r\nПараметрите на бюджета бяха представени от главния  експерта в отдел „Образование“ Миглена Димитрова.\r\nПо думите й, във функция образование бюджетът за 2018 година е в размер на 27 347 089 лева,  в това число за държавно делегирани дейности – 22 642 493 лв, дофинансирането е – 152 540 лева, местни дейности – 1 915 739 лева, за капиталови разходи  - 2 152 972 лева. Като преходен остатък  са 394 179 лева и приходи от наеми 89 166 лева.\r\nКапиталовите разходи в Община Перник през тази година година са в няколко области.Средствата за функция образование от 2014, съответно 2018 година, отчитат ръст от 38, 52 %.\r\nОбщият брой ученици в училищата в Община Перник е 7 094, деца в подготвителна група в училище – 185 и общ брой деца в детските градини 2 846.", "date": "2018.02.27", "title": "Перник: 27 347 089 лева е размерът на бюджета за образование на Общината"}
{"url": "http://www.focus-news.net/news/2018/02/27/2493727/prezidentat-rumen-radev-vaorazhenite-sili-tryabva-da-poluchat-finansiraneto-za-sposobnostite-koito-iskame-da-pritezhavat.html", "text": "Към въоръжените сили трябва да се отнасяме с много по-голямо внимание. Необходимо е възможно по-бързо те да получат финансирането, което се полага за способностите, които искаме да притежават. Това заяви пред журналисти президентът и Върховен главнокомандващ на въоръжените сили Румен Радев, който днес присъства на заседанието, посветено на анализа на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2017 година, съобщиха от прессекретариата на държавния глава.\r\nЗаседанието се проведе под ръководството на началника на отбраната генерал-лейтенант Андрей Боцев. В него взеха участие заместник-министър председателят по обществен ред и сигурност и министър на отбраната Красимир Каракачанов, висшият команден състав, генерали и офицери от видовете въоръжени сили, директори на дирекции в Министерството на отбраната, ръководители на структури на пряко подчинение на министъра на отбраната. \r\nВ изказването си пред участниците президентът Румен Радев подчерта необходимостта от дългосрочна визия за развитието на въоръжените сили, която да е подкрепена с реални финансови разчети. „Основен приоритет продължава да бъде въпросът за хората в отбраната, тъй като те са в основата на провеждането на политиките, изпълнението на задачите и изграждането на способностите“, посочи президентът и Върховен главнокомандващ на въоръжените сили. Румен Радев изрази очаквания, че форумът ще спомогне България отново да заеме мястото си на уважаван съюзник и да отговори на потребностите на обществото. „Необходими са спешни, задълбочени и всеобхватни мерки, които да доведат до резултати, трансформиращи България в генератор на сигурност, притежаващ потенциал, релевантен на новите геополитически реалности и комплексната среда на сигурност“, категоричен беше президентът Радев.", "date": "2018.02.27", "title": "Президентът Румен Радев: Въоръжените сили трябва да получат финансирането за способностите, които искаме да притежават"}
{"url": "http://www.focus-news.net/news/2018/02/27/2493732/mvnr-otmenen-e-polet-na-uiz-ear-ot-parizh-za-sofiya-130-patnitsi-chakat-za-prenasochvane-na-letishte-buve.html", "text": "По информация на българското посолство в Париж в резултат на усложнената климатична обстановка в Европа вчера е бил отменен полет на авиокомпания \"Уиз Еър\" от Париж до София. Това съобщиха от пресцентъра на МВнР. По данни на български граждани, осъществили контакт с мисията ни във френската столица, на летище Буве се намират общо около 130 пътници, част от които българи, които чакат пренасочване и намиране на други подходящи полети. От българското посолство в Париж са се свързали с местното представителство на авиокомпанията, от където са били информирани, че всеки пътник е получил на електронната си поща предложение с възможностите за придвижване с други полети на авиокомпанията. От там са информирали още, че всеки пътник трябва лично да се свърже с представителите на „Уиз Еър“ за анулирани полети на телефоните на авиокомпанията във Франция +33170700852  или в София +35924928367, и да обяви своя избор на полет. \r\nБългарските граждани могат да се обърнат и към представителството на \"Уиз Еър\" на летище Буве, където да заявят своето желание за пренасочване на полета или за възстановяване на сумата. От авиокомпанията са информирали още, че в случай на невъзможност за транспортиране на част от пътниците в рамките на деня, те могат да се настанят в хотела на летището, където да заплатят нощувката, а авиокомпанията се ангажира да възстанови тази сума след представяне на необходимите документи. \r\nВсички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на българското  посолство във Франция:  +33 1 45 51 85 90, +33 1 45 51 85 90", "date": "2018.02.27", "title": "МВнР: Отменен е полет на „Уиз Еър“ от Париж за София, 130 пътници чакат за пренасочване на летище Буве"}
{"url": "http://www.focus-news.net/news/2018/02/27/2493734/ministarat-za-balgarskoto-predsedatelstvo-na-saveta-na-es-lilyana-pavlova-i-predsedatelyat-na-ep-antonio-tayani-podpisvat-reglamenta-sreshtu-geoblokiraneto-v-bryuksel-na-28-fevruari.html", "text": "По инициатива на Българското председателство на Съвета на ЕС новите правила против гео-блокирането ще бъдат подписани утре, 28 февруари 2018 г., само ден след официалното им приемане от министрите на ЕС. Това съобщиха от пресцентъра на Министерството за българското председателство за Съвета на ЕС. Бързото финално одобрение ще гарантира скоростното прилагане на правилата, благодарение на които ще бъде прекратена тази широко разпространена дискриминационна практика на територията на ЕС. Стъпката е част от изпълнението на ангажимента на Българското председателство към премахване на пречките пред потребителите в ЕС и създаването на работещ Цифров единен пазар . \r\nЦеремонията по подписване на новите правила ще се състои на 28 февруари 2018 г. (сряда) от 12.00 часа в сградата Paul-Henri Spaak на Европейския парламент. От страна на Съвета подписът ще бъде положен от г-жа Лиляна Павлова, министър за Българското председателство на Съвета на ЕС. От страна на Европейския парламент, документа ще подпише г-н Антонио Таяни, председател на Европейския парламент.  \r\nСлед бързото подписване, правилата против гео-блокирането ще влязат в сила в началото на м. декември. Така европейските потребители ще имат много по-голяма свобода, когато пазаруват онлайн, избирайки между по-голям набор от продукти и услуги и възползвайки се от по-добри сделки. \r\nЕвропейската комисия предложи новите правила през м. май 2016 г. Три последователни председателства - Холандското,  Словашкото и Малтийското – работиха по тях, преди Естонското председателство да приключи преговорите с Европейския парламент през втората половина на 2017 г.\r\nПравилата ще гарантират на всички потребители равен достъп до еднакви цени, промоции и условия за плащане, когато закупуват продукти и услуги в друга страна на Европейския съюз. Новите правила няма да се прилагат към съдържание, защитено от авторски права, като музика и филми, но обхватът може да се преразгледа на по-късен етап. \r\nЦифровата икономика и уменията на бъдещето са във фокуса на Българското председателство. Това е един от четирите основни приоритета на Председателството, чрез който България се стреми да допринесе за завършването на Цифровия единен пазар, да развие цифровата икономика и умения в дигиталния свят.\r\nПовече информация за новите правила срещу геоблокирането е налична .\r\nС повече детайли за приоритетите на Председателството в дигиталната сфера може да се запознаете .", "date": "2018.02.27", "title": "Министърът за Българското председателство на Съвета на ЕС Лиляна Павлова и председателят на ЕП Антонио Таяни подписват регламента срещу геоблокирането в Брюксел на 28 февруари"}
{"url": "http://www.focus-news.net/news/2018/02/27/2493738/narodnite-predstaviteli-ot-gerb-stara-zagora-shte-provedat-priemni-za-grazhdani-prez-mart.html", "text": "Продължават редовните приемни дни за граждани, които провеждат народните представители от ГЕРБ – Стара Загора, съобщиха от пресцентъра на ГЕРБ. Графикът им за месец март е следният: Стара Загора\r\n12 март (понеделник) от 9.00 до 11.00 часа – Емил Христов, зам.-председател на Народното събрание. \r\n19 март (понеделник) от 9.00 до 11.00 часа – съвместна приемна за граждани на Радостин Танев и Борис Кърчев. \r\n26 март (понеделник) от 10.00 до 12.00 часа – Маноил Манев\r\nЗаписвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” № 5.Казанлък\r\n12 март (понеделник) от 10.00 до 12.00 часа – Борис Кърчев. \r\n26 март (понеделник) от 9.00 до 11.00 часа съвместна приемна за граждани на Борис Кърчев и Радостин Танев.\r\nЗаписвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” № 1.Гълъбово \r\n12 март (понеделник) от 16.00 до 18.00 часа – Радостин Танев \r\nЗаписвания и информация на тел. 0897 067 776 – Стефан Николов\r\nПриемната за граждани ще се проведе в офиса на партията в гр. Гълъбово на адрес: ул. „Д-р Жеков” № 9 Гурково\r\n19 март (понеделник) от 10.30 до 12.30 часа, в залата на Общинския съвет (бившия младежки дом) ще се проведе приемна на зам.-председателя на Народното събрание Емил Христов. \r\nЗаписвания и информация на тел. 0899 906 311\r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца, от 14.00 часа, в офиса на партията: бул. „Митрополит Методий Кусев” № 5. За записвания и повече информация - 042/ 635 197, 0885 023 919 - технически сътрудник Ивелина Андреева.", "date": "2018.02.27", "title": "Народните представители от ГЕРБ – Стара Загора ще проведат приемни за граждани през март"}
{"url": "http://www.focus-news.net/news/2018/02/27/2493735/prokuraturata-vnese-obvinitelen-akt-v-sada-sreshtu-bivshiya-vitsepremier-ilko-semerdzhiev-za-zaplaha-sreshtu-direktora-na-agentsiyata-po-lekarstva.html", "text": "Софийска градска прокуратура (СГП) внесе обвинителен акт в Софийски градски съд (СГС) срещу Илко Семерджиев – служебен заместник министър-председател по социални политики и служебен министър на здравеопазването в служебното правителство през 2017г. Това съобщиха от пресцентъра на прокуратурата. \r\nТой е обвинен за това, че на 24 март 2017г. в гр. София е употребил заплашване, с цел да принуди орган на власт - Изпълнителния директор на Изпълнителна агенция по лекарствата /ИАЛ/ към Министерство на здравеопазването, да извърши нещо, свързано с функцията му, а именно -  да назначи конкретно лице за заместник-изпълнителен директор на Изпълнителна агенция по лекарствата към МЗ– престъпление по чл. 269, ал. 1 от Наказателния кодекс. \r\nСпоред прокуратурата поведението на Семерджиев е било мотивирано от отказа на изпълнителния директор на ИАЛ да назначи конкретно лице за свой заместник, поради открития конфликт на интереси. \r\nОт прокуратурата уточняват още, че подразнен от този отказ  Илко Семерджиев, възползвайки се от властовата си позиция по отношение на Изпълнителния директор на ИАЛ, го е  заплашил с уволнение, ако не промени решението си. \r\nАко бъде признат за виновен, Илко Семерджиев може да получи наказание до шест години „лишаване от свобода“. \r\nКъм настоящия момент спрямо Семерджиев е определена мярка за неотклонение „подписка“.", "date": "2018.02.27", "title": "Прокуратурата внесе обвинителен акт в съда срещу бившия вицепремиер Илко Семерджиев за заплаха срещу директора на Агенцията по лекарства"}
{"url": "http://www.focus-news.net/news/2018/02/27/2493726/dobrich-otvoreni-za-dvizhenie-na-avtomobili-do-12-t-sa-vsichki-parvoklasni-i-vtoroklasni-patishta-na-teritoriyata-na-oblastta.html", "text": "По данни на НИМХ при БАН се очаква ново влошаване на времето – снежни виелици, снегонавявания и заледявания. Очаквано количество валежи между 8-10 л/м2. Това съобщиха от ОДМВР-Добрич. Към настоящия момент отворени за движение на автомобили до 12 т са всички първокласни и второкласни пътища от републиканската пътна мрежа на територията на област Добрич. Временните КПП на входно изходните артерии по пътищата се запазват.\r\nОчаква се временна организация на движението към 18:00 часа. ОДМВР Добрич призовава гражданите да спазват указанията на полицейските служители. При нарушения, ще се налагат най-строги санкции.", "date": "2018.02.27", "title": "Добрич: Отворени за движение на автомобили до 12 т са всички първокласни и второкласни пътища на територията на областта"}
{"url": "http://www.focus-news.net/news/2018/02/27/2493741/komisiite-po-evropeyskite-vaprosi-i-kontrol-na-evropeyskite-fondove-i-po-ikonomicheska-politika-i-turizam-v-ns-se-sreshtnaha-s-direktora-na-svetovnata-targovska-organizatsiya.html", "text": "Ролята Световната търговска организация (СТО) като единствен форум, който обединява световните търговски нации и възможностите за развитие на търговията в отделните държави-членки обсъдиха на съвместна среща в Народното събрание генералният директор на Световната търговска организация (СТО) Роберто Азеведо и Комисията по европейските въпроси и контрол на европейските фондове и Комисията по икономическа политика и туризъм. Това съобщиха от пресцентъра на Народното събрание.\r\nВ срещата взеха участие и членове на Обществения съвет към Комисията по европейските въпроси и контрол на европейските фондове. \r\nЗа мен е много важно да съм тук в София по време на Българското председателство на Съвета на Европейския съюз, заяви Роберто Азеведо. Народните представители запознаха госта с желанието на България да се присъедини към Еврозоната. По думите на депутати страната ни е сред държавите-членки на Евросъюза с най-ниски данъчни ставки, което е допълнителна предпоставка за привличане на инвестиции. Роберто Азеведо заяви, че нивото на вътрешно данъчно облагане е суверенно решение. По отношение на присъединяването в Еврозоната генералният директор на СТО заяви личното си мнение, че страната ни е извършила необходимите реформи и имаме добра фискална политика. \r\nВ последвалата дискусия председателят на Комисията по европейските въпроси и контрол на европейските фондове Кристиан Вигенин информира Роберто Азеведо, че развитието на цифровата икономика е сред приоритетите на Българското председателство на Съвета на ЕС. Портфолиото на българския еврокомисар Мария Габриел е точно това, което е стимул България да реализира сериозен напредък в тази сфера, допълни той. \r\nЗа нас като отворена икономика е важно да развиваме търговията, заяви заместник-председателят на комисията Ивелина Василева. Тя допълни, че освен цифровата икономика, зелената икономика също има своето бъдеще. \r\nПредседателят на Комисията по икономическа политика и туризъм Петър Кънев отбеляза, че българската икономика е тясно свързана с тази на Европейския съюз, защото 70 на сто от експорта ни е към страните-членки на ЕС. \r\nГенералният директор на Световната търговска организация покани парламентарна делегация да посети тяхната централа в Женева, където ще могат да се обсъдят въпроси за развитието на търговията.", "date": "2018.02.27", "title": "Комисиите по европейските въпроси и контрол на европейските фондове и по икономическа политика и туризъм в НС се срещнаха с директора на Световната търговска организация"}
{"url": "http://www.focus-news.net/news/2018/02/27/2493740/ria-novosti-desetima-politsai-sa-postradali-pri-sblasatsi-s-privarzhenitsi-na-mihail-saakashvili-v-kiev.html", "text": "По време на сблъсъци с привърженици на бившия грузински президент Михаил Саакашвили пред сградата на украинския парламент в Киев са пострадали десетима служители на украинската полиция, съобщи съветникът на министъра на вътрешните работи на Украйна Зорян Шкиряк, предава РИА Новости.\r\nПо-късно е станало известно, че броят им се е увеличил до 14.\r\n„Няколко от тях имат счупвания. Задържани са девет нарушители на реда“, написа Ширяк на своята страница във Фейсбук.\r\nСпоред неговите думи, протестиращите са използвали взривни пакети, бутилки със запалителна смес, бухалки и метални предмети, като освен това са се опитали да запалят гуми. В момента се провежда разследване и полицията изяснява всички обстоятелства около случилото се.\r\nРИА Новости припомня, че във вторник сутринта пред сградата на Рада-та е имало сблъсъци между силите за сигурност и демонстранти от палатковия лагер, организиран от „Движението на новите сили“, оглавявано от Саакашвили.\r\nСпоред информацията на полицията, привържениците на опозиционера са се държали агресивно, искали са пред тях да се яви председателят на парламента Андрей Парубий, а след това са се опитали да нахлуят в сградата на народното събрание.\r\nСпоред разказа на кореспондента на РИА, присъствал лично на събитията, скандалът се е разразил заради това, че обитателите на палатковия лагер са запалили гуми пред парламента. Полицията се е опитала да ги загаси и е станало сбиване, „започнали са да трошат настилката, полетели са камъни и взривни пакети“.\r\nВ момента ситуацията е спокойна. До парламента са се разположили стотици участници в акцията, които разговарят оживено помежду си. Входът на парламента се охранява от около стотина полицаи и нацгвардейци.\r\nРуската агенция припомня, че самият Саакашвили беше депортиран от украинските власти на 12 февруари. Съдебните защитници на политика подадоха заявление в полицията за неговото похищение и незаконно задържане. Саакашвили определи действията на Киев като противозаконни и увери, че ще намери начин да се върне в Украйна. Политикът даже каза, че нито той, нито неговите привърженици са причастни към сблъсъците пред сградата на украинския парламент.\r\nПревод и редакция:", "date": "2018.02.27", "title": "РИА Новости: Десетима полицаи са пострадали при сблъсъци с привърженици на Михаил Саакашвили в Киев"}
{"url": "http://www.focus-news.net/news/2018/02/27/2493742/ministar-nikolay-nankov-razporedi-izvarshvane-na-ogledi-na-vik-saorazheniyata-vav-vrazka-s-uslozhnena-meteorologichna-obstanovka.html", "text": "Във връзка с обилните снеговалежи, последвалата усложнена метеорологична обстановка от 26 февруари 2018 г., прекъсване на електрозахранването и обледяване на елекропроводите, захранващи водоснабдителните обекти, е възможно нарушаване на водоснабдяването в отделни населени места. По разпореждане на министъра на регионалното развитие и благоустройството Николай Нанков от вчера се извършват огледи на водоснабдителните мрежи и съоръжения за констатиране на проблеми. Това съобщиха от пресцентъра на Министерство на регионалното развитие и благоустройството.\r\nКъм момента нарушено водоснабдяване има в населени места в областите Видин, Добрич, Силистра, Смолян, Стара Загора, Хасково и Шумен. Работи се по възстановяване на електрозахранванията. Водоснабдяването ще бъде възстановено при отстраняване на авариите. При нарушаване на водоподаването на населените места, потребителите могат да получат допълнителна информация на електронните страници или на дежурните телефони на ВиК операторите. \r\nСъгласно подадената информация от ВиК операторите към принципал Министерството на регионалното развитие и благоустройството, стопанисващи водоснабдителните язовири, всички съоръжения са в нормално експлоатационно състояние. Няма нарушения в подаваните водни количества за населените места. По разпореждане на министър Нанков нивото на тези язовири се наблюдава с оглед предстоящото снеготопене.", "date": "2018.02.27", "title": "Министър Николай Нанков разпореди извършване на огледи на ВиК съоръженията във връзка с усложнена метеорологична обстановка"}
{"url": "http://www.focus-news.net/news/2018/02/27/2493733/burgas-ima-padnali-darveta-i-silen-snegovalezh-po-patya-malko-tarnovo-koziyat-rog-dvizhenieto-e-ogranicheno.html", "text": "Ограничено е движението по пътя Малко Търново - Козият рог, поради паднали дървета и силен снеговалеж. Това съобщиха от пресцентъра на Агенция „Пътна инфраструктура“. Шофьорите да се движат с повишено внимание и съобразена скорост по обходен маршрут Малко Търново – Обходен път на Малко Търново. Ограничено е движението на автомобили над 12 тона по път III-5101 Пет кладенци - Борово  поради силни снегонавявания.", "date": "2018.02.27", "title": "Бургас: Има паднали дървета и силен снеговалеж по пътя Малко Търново-Козият рог, движението е ограничено"}
{"url": "http://www.focus-news.net/news/2018/02/27/2493736/otpadat-vsichki-ogranicheniya-za-dvizhenie-po-patishtata-v-oblastite-shumen-i-haskovo.html", "text": "Отпадат всички ограничения за движение по републиканската пътна мрежа на територията на област Шумен и на област Хасково. Това съобщиха от пресцентъра на Агенция „Пътна инфраструктура“.", "date": "2018.02.27", "title": "Отпадат всички ограничения за движение по пътищата в областите Шумен и Хасково"}
{"url": "http://www.focus-news.net/news/2018/02/27/2493739/veliko-tarnovo-sas-160-tona-smes-protiv-led-sa-tretirani-ulitsite-v-grada-prez-poslednite-24-chasa.html", "text": "Със 160 тона смес против лед са третирани улиците във Велико Търново през последните 24 часа. Още в 05,30 ч. тази сутрин първостепенната пътна мрежа и маршрутите на градския транспорт са почистени до асфалт, въпреки продължаващия към този момент снеговалеж. От първите курсове автобусните линии се движеха без проблеми и по разписание. Това съобщиха от пресцентъра на Община Велико Търново.\r\nСнощи и рано сутринта кметът на Старата столица Даниел Панов обходи всички района на града. Той лично координираше дейностите на снегопочистващата фирма. \r\n20 машини работят по улиците на Старата столица. Продължава обработката на пътната мрежа срещу заледявания както със смес от сол и пясък, така и с химически препарати. \r\nСнегорините и останалата техника вече са пренасочени по второстепенните улици в кварталите – те също са проходими при зимни условия. Община Велико Търново апелира към хората да паркират автомобилите си по начин, по който да не затрудняват снегопочистването.\r\nБлизо 70 служители на ОП „Зелени системи“ продължават да работят по тротоарите, стълбищата и обществените пространства. Осигурен е нормален достъп до училища, детски градини, центрове за здравни и социални услуги и др.\r\nНормална е обстановката и на територията на общината – няма населени места, до които достъпът да е затруднен. Не са регистрирани и проблеми с водоподаването и електрозахранването.", "date": "2018.02.27", "title": "Велико Търново: Със 160 тона смес против лед са третирани улиците в града през последните 24 часа"}
{"url": "http://www.focus-news.net/news/2018/02/27/2493745/sliven-patishtata-ot-republikanskata-patna-mrezha-na-teritoriyata-na-oblastta-sa-pochisteni-i-obraboteni.html", "text": "Пътищата от републиканската пътна мрежа на територията на Сливенска област са почистени и обработени, съобщиха от Областно пътно управление-Сливен. Остава в сила забраната за движение на товарни камиони над 12 тона през Котленския проход, в отсечките Нова Загора – Гурково и с. Оризаре – пътен възел „Петолъчката“.\r\nЗа Твърдишкия проход е в сила ограничение за движението на товарни автомобили над 10 тона.", "date": "2018.02.27", "title": "Сливен: Пътищата от републиканската пътна мрежа на територията на областта са почистени и обработени"}
{"url": "http://www.focus-news.net/news/2018/02/27/2493748/veliko-tarnovo-na-1-mart-shte-badat-vracheni-nagradite-ot-konkursa-na-tema-baba-marta-na-obshtina-svishtov.html", "text": "Точно на 1 март, ръководството на Община Свищов ще връчи наградите на победителите в ежегодния конкурс на тема: „Баба Марта“, съобщиха от пресцентъра на Общината. Награждаването ще се състои от 15.00 часа, в къщата музей „Алеко Константинов“ – град Свищов. Традиционният вече конкурс се организира за трета поредна година и в него вземат участие деца от 3 до 15 години, от различни краища на страната.", "date": "2018.02.27", "title": "Велико Търново: На 1 март ще бъдат връчени наградите от конкурса на тема „Баба Марта“ на Община Свищов"}
{"url": "http://www.focus-news.net/news/2018/02/27/2493721/boris-tsvetkov-balgarskiyat-narod-nyama-da-dopusne-sdelkata-za-chez-da-mine-bez-da-e-yasno-koy-kupuva-na-kakva-tsena-i-s-kakvi-angazhimenti.html", "text": "Българският народ няма да допусне сделката за ЧЕЗ да мине без да е ясно кой купува, на каква цена и с какви ангажименти. Това каза Борис Цветков,  общински съветник в СОС от „БСП-лява България“, в разговор с Деница Гацинска в предаването „Какво работят за София софийските избраници?“ в ефира на Радио К2. Той заяви позиции по следните теми:\r\nПродажбата на активите на ЧЕЗ.\r\n„Считате ли, че трябва да се свика КСНС за продажбата на ЧЕЗ?“, попита водещата Деница Гацинска. Борис Цветков заяви, че финализирането на тази сделка показва безпътицата, до която управляващите от ГЕРБ са докарали държавата. Той припомни, че когато Бойко Борисов е бил главен секретар на МВР е започнала първата фаза на продажбата на такива ключови за националната сигурност активи. След това вече при управлението на ГЕРБ са били продадени и миноритарните пакети на дружествата, въпреки настояванията на БСП това да не се прави. Така се стига до сегашния момент, когато ЧЕЗ се продава на фирма, за която не е сигурно дали има необходимия капацитет. „В държава, в която нищо сериозно не се случва без личното одобрение на премиера, се оказва, че ни лук яли, ни лук мирисали, се финализира такава важна сделка от не кой знае колко известна жена и не кой знае колко известна фирма без на практика никакъв опит в тази толкова важна сфера!“, заяви общинският съветник.\r\n„Днес имаше пресконференция на КЕВР, на което председателят Иван Иванов обяви, че комисията може да провери дружеството, което ще купи активите на ЧЕЗ, чак след финализиране на сделката. Означава ли това, че върху тази сделка няма да има контрол от българска страна?“, попита водещата Деница Гацинска. Събеседникът й отговори, че общественият натиск върху тази сделка е много голям и всички институции ще бъдат принудени да направят необходимата проверка. „Българският народ няма да позволи по такъв нагъл начин да бъде заобиколен и в една демократична европейска държава да не стане ясно кой купува, на каква цена, с какви ангажименти, активи и дейности, които пряко се отразяват както на всеки обикновен човек, така и на националната сигурност! Това не е допустимо дори в най-малката или най-бедната европейска държава! Не може в една демократична държава такива криминални способи къде за вземане на бизнес, в случая за вземане на бизнес под маската на някакъв параван!“, категоричен бе общинският съветник. Той изрази мнение, че ЧЕЗ се изтеглят, защото са консумирали каквото е било създадено по времето на социализма като електропреносна система, а сега виждат, че вече ще се наложи да инвестират може би повече, отколкото ще спечелят и търсят начин да се измъкнат.\r\nСтабилна ли е управляващата коалиция? Очертават ли се предсрочни избори?\r\n„Днес ДПС свиква извънредно заседание в така наречените „Сараи“ на почетния председател Ахмед Доган заради трусовете в държавата през последните седмици, напрежението около институциите и сделката за ЧЕЗ. Мирише ли на предсрочни избори?“, попита водещата Деница Гацинска. Събеседникът й отговори: „Виждате, че ГЕРБ и патриотарите си имат цифрово мнозинство. С „патерицата“ „Воля“ също в ключови моменти прокарват определени решения или отхвърлят вотове на недоверие. Но тази привидна спокойност на ниво мнозинство в парламента не отговаря на настроенията на обикновените хора, които виждат, че държавата е в безвремие и няма промени към по-добро! Въпрос на време е, когато мине щитът на европейското председателство, тези бомби да започнат да избухват! Въпрос на време е да бъде отстранено това управление“.\r\nИдеята на Борисов АЕЦ „Белене“ да бъде възстановен като общобалкански проект и да се търси европейско финансиране.\r\n„Възможно ли е АЕЦ „Белене“ да се превърне в балкански проект?“, попита водещата Деница Гацинска. Борис Цветков изрази мнение, че това е възможно, но подчерта, че отново трябва да се върнем на въпроса за щетите, които е нанесло управлението на Бойко Борисов на тези големи енергийни проекти. Според него тези проекти щяха да бъдат глътка въздух за българската икономика. Общинският съветник припомни спирането от ГЕРБ на проектите „Южен поток“ и „Бургас-Александруполис“. \r\nБорис Цветков заяви категорично, че ядрената енергетика трябва да се развива в България.\r\nКакви промени в транспортната политика на София предлага БСП?\r\n„София в момента е скована от лошото време. В тази връзка какви промени в транспортната политика на София предлага БСП?“, попита водещата Деница Гацинска. Борис Цветков заяви, че сме станали свидетели на това как сняг от 15 сантиметра е станал причина за апокалиптични решения, като отмяната на синя и зелена зона просто защото не е организирано добре снегопочистването. Според него не може от една страна кметът да призовава гражданите да не използват личните си автомобили, а в същото време да се прави безплатна синята и зелената зона, което на практика си е чиста покана към софиянци да се качат на автомобилите си. \r\nОбщинският съветник обясни, че предложенията, които внася БСП, са подсказани от самите граждани. Например създаването на безплатен градски транспорт до Витоша и по конкретно до местностите „Алеко“ и „Златните мостове“. Този транспорт трябва да е всеки ден и да се извършва от автобуси на газ. Според Борис Цветков общината дължи на софиянци този достъп до планината. Второто предложение е да се възстанови картата за две линии, както и почасовия билет. Общинският съветник обясни, че за много хора от „Младост“ и „Дружба“ метрото не е удобно, а това се дължи на липсата на довеждащ транспорт.\r\nСпоред Борис Цветков от ГЕРБ въвеждат изцяло нова наредба за градския транспорт, за да се опитат да избегнат осъдителна присъда и на окончателната инстанция относно увеличението на цената на билета за градския транспорт. Тяхната логика ще бъде, че наредбата е отменена от съда, но тя вече не действа, защото е приета чисто нова. Общинският съветник обясни, че увеличението на цената на билета е довело до връщането на част от гражданите на София отново към личните им автомобили. „Според нас това необосновано увеличение на билета от лев на лев и шест изигра много лоша роля и общината трябва да направи сериозна крачка в обратната посока, такива механизми, каквито предлагаме – безплатен транспорт до Витоша, намаляване на картата метро плюс. Те я приеха, но цената не е достатъчно привлекателна, за да увеличи още потока към метрото и към градския транспорт. Тоест ние ще си отстояваме тези предложения и призоваваме гражданите, които ни подкрепят, вървят подписки в районите, също да се присъединят към тях, за да може в деня на обсъждането по комисии директно да сблъскаме нашите тези и да се опитаме да убедим управляващите да отстъпят в името на обществения интерес!“, завърши Борис Цветков разговора си с Деница Гацинска в предаването „Какво работят за София софийските избраници?“ в ефира на Радио К2 на 27 февруари 2018 г.", "date": "2018.02.27", "title": "Борис Цветков: Българският народ няма да допусне сделката за ЧЕЗ да мине без да е ясно кой купува, на каква цена и с какви ангажименти"}
{"url": "http://www.focus-news.net/news/2018/02/27/2493744/vidin-do-1700-chasa-e-ogranicheno-dvizhenieto-po-pat-i-1-vidin-ruzhintsi-poradi-patnotransportno-proizshestvie.html", "text": "До 17.00 часа е ограничено движението по път I-1 Видин – Ружинци, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите на автомобили до 12 тона по обходен път I-1 Видин-Монтана - път III-102 Белоградчик-Извор-Ружинци и обратно. \r\nОбходен маршрут за товарни автомобили над 12 т: път II-11 Дунавци – Арчар – път III-112 Добри дол – Тополовец - път III-114 Тополовец – Ружинци и обратно. \r\nШофьорите да се движат с повишено внимание, спазвайки указанията на служителите на „Пътна полиция“ и сигналистите.", "date": "2018.02.27", "title": "Видин: До 17.00 часа е ограничено движението по път I-1 Видин – Ружинци, поради пътнотранспортно произшествие"}
{"url": "http://www.focus-news.net/news/2018/02/27/2493747/pozitsiya-na-posolstvoto-na-republika-armeniya-otnosno-sabitiyata-ot-25-26-fevruari-1992-godina-i-publikatsiite-v-sredstvata-za-masova-informatsiya.html", "text": "По повод публикациите в средствата за масова информация за годишнината от събитията от 25-26 февруари 1992 г. в разположения на територията на Нагорни Карабах град Ходжали, посолството на Република Армения в София разпространи материал, в който представя позицията на Ереван за случилото се. Агенция „Фокус“ публикува основните моменти от предоставения текст.\r\n„Още от годините на СССР народът на самоопределения Нагорни Карабах (Арцах) се бори за признаването на статута си, гарантиран му от международното право. Правните искания на карабахци да упражнят изконното си право на самоопределение бяха посрещнати с антиарменски погроми в азербайджанския град Сумгаит, намиращ се на 26 километра от Баку.  Тези събития, осъществени под мотото \"Смърт на арменците\", бяха въплъщение на политиката на ксенофобия, етническо прочистване и депортация на арменците“. \r\n„Отговорът на официален Баку на стремежа на хората от Нагорни (Планински) Карабах да упражнят правото си на самоопределение станаха погромите и етническото прочистване на арменското население, а реакцията срещу прилагането на това право през 1991 г. въз основа на тогава съществуващото законодателство на СССР и нормите на международното право бе мащабната война, предприета против новонезависимия Арцах, придружена с груби нарушения на международното хуманитарно право“.\r\nОт посолството на Република Армения привеждат информация, съгласно която „преди 26 години азербайджанските въоръжени сили започнаха системното бомбардиране на столицата на Нагорни Карабах - Степанакерт, която по това време се превърна в убежище за бежанците, избягали от погромите в Сумгаит, Баку и други градове на Азербайджан. На 13 февруари 1992 г., нарушавайки международните конвенции, Азербайджан започна да използва множество ракетни установки BM-21 \"Grad\" в жилищните райони на Степанакерт. Ходжалу беше една от седемте огневи позиции, използвани за обстрелването на Степанакерт. Дори през съветския период това населено място имаше стратегическо значение, тъй като се намираше на кръстопътя, свързващ Степанакерт с други райони на Карабах. Освен това, през 70-те години на миналия век единственото летище в автономната република бе построено точно до Ходжалу, което по време на блокадата на Арцах бе единствената портална точка към външния свят.  По този начин до 1992 г. стана очевидно, че неутрализирането на огневата позиция на Ходжалу  е наложително за физическото съхраняване на населението както на Степанакерт, така и на Карабах като цяло. Операцията по неутрализирането на тази огнева позиция започна на 25 февруари 1992 г.“\r\nВ разпространения текст се отбелязва, че „в продължение на месеци силите за самозащита на обявилата независимост република информираха азербайджанската страна с всички възможни средства за тази операция, за нейните цели и за хуманитарния коридор, оставени за евакуацията на населението от Ходжалу“.\r\nОт гледна точка на Армения, към днешна дата „Азербайджан продължава да изкривява фактите за кървавите събития край град Агдам, които той нарича \"Ходжалийската трагедия\". В разпространения текст посолството на Република Армения подчертава, че около събитията в Ходжали все още има редица отворени въпроси, и „дори и след 26 години (азербайджанците – бел.р.) все още предпочитат да запазят отговорите зад седем ключалки“. Един от тези въпроси е Защо Азербайджан не успя да организира евакуацията на населението на Ходжали, се подчертава в текста.\r\nПредоставеният материал продължава с откъс от коментар на азербайджанския журналист Чингис Мустафаев, свидетел на събитията, който говори за едно от престъпленията, извършени в Агдам – осакатяване на телата. „Струва си да се повтори, че територията, където телата са открити, е под контрола на Азербайджан“, се казва в текста от посолството на Република Армения. \r\n„Азербайджанското ръководство все още не е отговорило на въпросите, повдигнати от самите азербайджанци. Междувременно то усвои изкуството да изкривява горепосочените факти, за да обвинява другите за престъпленията си и да избяга от отговорността, докато се опитва да създаде измислена противоположност на клането, извършено спрямо арменците в Сумгаит, Баку, Кировабад, Марага“, подчертават от арменското посолство в София, като същевременно изразяват увереност, че „ръководството на Азербайджан продължава да внушава омраза към арменците“.", "date": "2018.02.27", "title": "Позиция на посолството на Република Армения относно събитията от 25-26 февруари 1992 година и публикациите в средствата за масова информация"}
{"url": "http://www.focus-news.net/news/2018/02/27/2493750/burgas-poradi-loshite-meteorologichni-usloviya-praznichniyat-kontsert-140-godini-svobodna-balgariya-shte-se-provede-v-sabota-v-darzhavna-opera-burgas.html", "text": "Поради лошите метеорологични условия празничният концерт \"140 години свободна България\", организиран от Община Бургас по повод 3-ти март, ще се проведе в събота от 12.30 часа в Държавна опера - Бургас. Това съобщиха от пресцентъра на Община Бургас. В него ще участват Вокален ансамбъл \"Фортисимо\", оперните певци Георги Асеников, Любомир Тодоров, Йордан Христозов и Диман Панчев, ДНХ \"Трепетлика\", хор при ПФА \"Странджа\" и хор \"Родна песен\". Присъстващите ще могат да  се насладят на зрелищния концерт-спектакъл \"Ние, българите\", с участието на ансамбъл \"Чинари\". Водещи на събитието ще бъдат Невена Николова и Златко Ангелов.", "date": "2018.02.27", "title": "Бургас: Поради лошите метеорологични условия празничният концерт \"140 години свободна България\" ще се проведе в събота в Държавна опера - Бургас"}
{"url": "http://www.focus-news.net/news/2018/02/27/2493737/ruse-vazstanoveno-e-dvizhenieto-za-vsichki-avtomobili-po-patishtata-ruse-slivo-pole-i-selo-mechka-razklon-ruse.html", "text": "Възстановено е движението за всички автомобили по пътя Русе - Сливо поле и по пътя село Мечка - разклон Русе. Това съобщиха от пресцентъра на Агенция „Пътна инфраструктура“.", "date": "2018.02.27", "title": "Русе: Възстановено е движението за всички автомобили по пътищата Русе - Сливо поле и село Мечка - разклон Русе"}
{"url": "http://www.focus-news.net/news/2018/02/27/2493754/veliko-tarnovo-komisiya-proveri-753-peshehodni-pateki-v-oblastta-nito-edna-ne-otgovarya-na-iziskvaniyata.html", "text": "Комисия, назначена със заповед на областния управител проф. Любомира Попова, е  проверила  753 пешеходни пътеки в област Велико Търново. Това съобщи пред журналисти инспектор Георги Игнатов от „Пътна полиция“ към Областната дирекция на МВР – Велико Търново, който е член на комисията, предаде репортер на Радио „Фокус“ – Велико Търново. Той посочи, че проверките са имали за цел да констатират дали пешеходните пътеки отговарят на нормативната уредба или по-конкретно на Наредба 2  за сигнализация на пътищата с пътна маркировка, на Наредба 18 за сигнализацията на пътищата с пътни знаци и на Наредба РД 2010, която касае изграждането на повдигнатите пешеходни пътеки. \r\nКомисията е установила, че 7 пешеходни пътеки са с цвят, който не отговаря на изискванията – в случая червен. На 85 пешеходни пътеки маркировката не е светоотразяваща. На 114 пешеходни пътеки маркировката е износена. 245 пътеки на места са с недостатъчна интензивност на пешеходното и автомобилното движение. 37 пешеходни пътеки тип „зебра“ са на места, където движението се регулира със светлинни сигнали, а съгласно наредбата би следвало да бъдат от другия тип „M 82“. \r\n31 пешеходни пътеки са на улици, където няма тротоар от едната или от двете страни на платното за движение. 6 пешеходни пътеки са на платно за движение, което се пресича от пешеходеца една лента за движение, а 185 са на места, на които разстоянието за видимост от и към зоната за изчакване на пешеходците не е осигурено. При 616 пешеходни пътеки липсва надпис „погледни“. 278 пешеходни пътеки не са сигнализирани с пътен знак Д17, а 621 пешеходни пътеки не са сигнализирани с пътен знак А18. При 356 пътеки не е спасено препоръчителното разстояние от 250 метра между тях, което е препоръчително според Наредбата.  Резултатите от извършените проверки са подредени в табличен вид и са състави протокол за констатирани нарушения.\r\nИнспекциите са по разпоредба на главния прокурор заради зачестилите пътно транспортни произшествия.\r\nНадежда КРЪСТЕВА", "date": "2018.02.27", "title": "Велико Търново: Комисия провери 753 пешеходни пътеки в областта, нито една не отговаря на изискванията"}
{"url": "http://www.focus-news.net/news/2018/02/27/2493746/ombudsmanat-maya-manolova-alarmirah-institutsiite-za-da-pomognem-na-balgarite-blokirani-na-rumanskoto-letishte-timishoara.html", "text": "Алармирах институциите за да помогнем на българите, блокирани на румънското летище „Тимишоара“. Това каза в интервю за Радио „Фокус“ омбудсманът Мая Манолова, във връзка с отменените поради лошите метеорологични условия полети. Омбудсманът допълни, че правителственият Ербъс лети към „Тимишоара“, за да прибере българските граждани. Сред пътниците на отмененият полет има 20 деца и възрастни хора, които се нуждаят от лекарска помощ, допълни Мая Манолова. „След като стана ясно, че няма друга алтернатива, заради огромния хуманитарен проблем, ситуацията стигна до транспортното министерство, включително и до премиера Бойко Борисов. След намесата на премиера и на министър Ивайло Московски до Тимишоара излетя правителственият самолет, за да пробере нашите сънародници, които наистина са в бедстващо положение“, обясни тя. Омбудсманът Мая Манолова изрази своята признателност към българските институции за бързата им реакция. Тя допълни, че България трябва да стои зад всеки български гражданин независимо къде се намира.", "date": "2018.02.27", "title": "Омбудсманът Мая Манолова: Алармирах институциите, за да помогнем на българите, блокирани на румънското летище „Тимишоара“"}
{"url": "http://www.focus-news.net/news/2018/02/27/2493755/vazstanoveno-e-elektrozahranvaneto-na-vsichki-naseleni-mesta-v-severoiztochna-balgariya.html", "text": "Електроразпределение Север възстанови електрозахранването на 64 населени места в Североизточна България, останали без ток вследствие на силния вятър и снегонавяванията през изминалото денонощие. Това съобщиха от пресцентъра на Електроразпределение Север. Екипите на компанията отстраниха десетки повреди по електроразпределителната мрежа. \r\nВсички аварийни екипи и специализирана техника на Електроразпределение Север са в готовност за отстраняване на аварии на територията на Североизточна България в случай на влошаване на метеорологичните условия.", "date": "2018.02.27", "title": "Възстановено е електрозахранването на всички населени места в Североизточна България"}
{"url": "http://www.focus-news.net/news/2018/02/27/2493756/silistra-po-patya-za-dobrich-e-garantirana-prohodimost-samo-do-sredishte.html", "text": "По информация от Областно пътно управление-Силистра по пътя от Силистра за Добрич е гарантирана проходимост  само до Средище. Това съобщиха от пресцентъра на Областната администрация. В направлението от Силистра за Русе има проходимост до Зафирово, оттам - проходимост в посока Дулово през Сокол – Главиница – Падина – Дулово, както и от Зафирово до Малък Преславец. В посока Шумен движение на МПС е възможно от Дулово до Окорш до границата с област Разград. Проходимост има от Кайнарджа до Алфатар през Богорово.", "date": "2018.02.27", "title": "Силистра: По пътя за Добрич е гарантирана проходимост само до Средище"}
{"url": "http://www.focus-news.net/news/2018/02/27/2493751/veliko-tarnovo-otpada-zabranata-za-dvizhenie-na-tezhkotovarni-avtomobili-prez-prohoda-na-republikata.html", "text": "Отпада забраната за движение на тежкотоварни автомобили през Прохода на Републиката, съобщиха от Областна дирекция на МВР – Велико Търново. Остава в сила забраната за движение на тежкотоварните автомобили по направление Русе.", "date": "2018.02.27", "title": "Велико Търново: Отпада забраната за движение на тежкотоварни автомобили през Прохода на Републиката"}
{"url": "http://www.focus-news.net/news/2018/02/27/2493752/kmetat-na-plovdiv-ivan-totev-nyama-prichina-uchenitsite-v-grada-da-izlizat-vav-vakantsiya.html", "text": "Учениците в Пловдив няма да излизат във ваканция заради времето. Това съобщи пред журналисти кметът на града Иван Тотев, предаде репортер на Радио „Фокус”-Пловдив. „При това състояние на града, а и на температурите, няма причина да нарушаваме учебния процес”, каза Тотев. Според него температурите ще бъдат ниски, но в ранните утринни часове, а след това са си нормални за времето. „Дадохме достатъчно ваканция тази година, нямаме основания да даваме още засега”, каза Тотев. Градският транспорт в Пловдив се движи нормално, улиците са почистени. Кметът на Пловдив подчерта, че похвали за състоянието на града е получил и в социалните мрежи, така че няма как при това положение да се дават неучебни дни за учениците.\r\nЦветана ТОНЧЕВА", "date": "2018.02.27", "title": "Кметът на Пловдив Иван Тотев: Няма причина учениците в града да излизат във ваканция"}
{"url": "http://www.focus-news.net/news/2018/02/27/2493760/pazardzhik-zhiveeshtite-na-ulitsa-tsar-shishman-sa-bez-voda-zaradi-avariya.html", "text": "Поради авария на магистрален водопровод е спряна водата на живеещите на улица „Цар Шишман“ в центъра на Пазарджик, съобщиха за Радио „Фокус“ – Пазарджик от ВиК-Пазарджик. От дружеството уточниха, че се работи за отстраняването на проблема. Авариен екип и багер са на място. В най-кратки срокове ще бъде възстановено нормалното водоподаване.\r\nВаня НИКОЛОВА", "date": "2018.02.27", "title": "Пазарджик: Живеещите на улица „Цар Шишман“ са без вода заради авария"}
{"url": "http://www.focus-news.net/news/2018/02/27/2493753/angela-merkel-germaniya-poddarzha-evropeyskata-perspektiva-na-sarbiya.html", "text": "Канцлерът на Германия Ангела Меркел заяви, че страната й насърчава Сърбия да проведе необходимите реформи и поддържа европейската перспектива на Белград, пише електронното издание на белградския вестник Danas.\r\nМеркел даде съвместна пресконференция с президента на Сърбия Александър Вучич след срещата им в Берлин, проведена във вторник, на която заяви, че Германия е впечатлена от начина, по който Сърбия върви по пътя на реформите и похвали Белград за борбата му срещу корупцията.\r\nТя, според цитата на RTS, е изтъкнала, че Германия иска да продължи да подкрепя европейския път на Сърбия и е подчертала, че преговорите за присъединяване към ЕС могат да бъдат успешни при по-нататъшни реформи в областта на върховенството на закона и в светлината на въпроса за отношенията с Косово.\r\nОсвен това, Меркел е добавила, че преговорите в Берлин са били посветени на това, как може да се постигне правнообвързващо споразумение между Белград и Прищина и на разговори за региона, като цяло.\r\n„Оценявам работата на Александър Вучич, що се отнася до сътрудничеството със страните от Западните Балкани и му пожелавам успех в тази област, което не винаги е лесно“, е заявила Меркел, според цитата на RTS.\r\nГерманският канцлер е съобщила, че е постигнато Споразумение за военните паметници и местата на жертвите от войните на територията на Сърбия и бивша Югославия.\r\nОт своя страна, президентът на Сърбия Александър Вучич е заявил, че за него е чест, като президент на относително малка държава, да е гост на германския канцлер.\r\n„Това показва колко е голяма нейната решителност да реши европейските проблеми. Не искам да обидя никой, но без Меркел и нейните усилия и ангажименти, опасявам се, че бихме имали тежка ситуация в тази част на Европа“, заяви Вучич, като добави, че се страхува, че без нейната заинтересованост, нещата биха изглеждали по-зле.\r\n„Сърбия и Германия имат рекорден търговски обмен от 4,4 млрд. евро и германските инвестиции в Сърбия са много големи. Нашият износ за Германия достигна до 1,9 млрд. евро“, посочи сръбският държавен глава, като добави, че за германските компании в Сърбия работят 43 хиляди души.\r\n„Немците ни помогнаха да превъзмогнем тежката икономическа ситуация. Изкачихме се с 50 места в класацията на Световната Банка“, изтъкна Вучич.\r\nВ заключение сръбският президент увери, че е наясно колко тежки задачи стоят пред него.\r\n„Имаме да свършим много работа и да решим тежката задача за отношенията между Белград и Прищина. Не скрих пред госпожа Меркел с колко проблеми се сблъскваме по този въпрос“, заяви Вучич. Той увери, че „Сърбия е готова за компромисно решение, но не и за такова решение, в което Сърбия ще е абсолютен губещ във всичко“.\r\nПревод и редакция:", "date": "2018.02.27", "title": "Ангела Меркел: Германия поддържа европейската перспектива на Сърбия"}
{"url": "http://www.focus-news.net/news/2018/02/27/2493743/vratsa-v-obshtinite-mezdra-i-miziya-sa-preustanoveni-uchebnite-zanyatiya-zaradi-uslozhnenata-zimna-obstanovka.html", "text": "В общините Мездра и Мизия са преустановени учебните занятия заради усложнената зимна обстановка, съобщиха за Радио „Фокус“ – Видин от Областната администрация във Враца. Вчера със заповед на кметовете бяха обявени за неучебни дни 27 и 28 февруари в общините  Враца, Бяла Слатина, Хайредин и Криводол. Ваканцията в община Мизия ще продължи до 6 март, а в  село Зверино, община Мездра учениците ще тръгнат на училище на 2 март.\r\nРепубликанските и общински пътища в област Враца  се почистват и обработват срещу заледявания. Няма въведени ограничения за движението на автомобили. Във  всички населени места в областта има ел.захранване, нормално е и водоподаването.  Областният управител на Враца Малина Николова e предупредила кметовете на 10-те общини да въведат постоянно наблюдение на реките и водоемите заради очакваното бързо снеготопене в края на седмицата.", "date": "2018.02.27", "title": "Враца: В общините Мездра и Мизия са преустановени учебните занятия заради усложнената зимна обстановка"}
{"url": "http://www.focus-news.net/news/2018/02/27/2493763/ekipi-na-yuzdp-sa-v-gotovnost-da-reagirat-pri-vazniknali-avariyni-situatsii-prichineni-ot-obilnite-snegovalezhi-i-vloshenata-meteorologichna-obstanovka.html", "text": "Екипи на Югозападното държавно предприятие (ЮЗДП) са в готовност да реагират при възникнали аварийни ситуации, причинени от обилните снеговалежи и влошената метеорологична обстановка. Това съобщиха от пресцентъра на Югозападното държавно предприятие. За намаляване на риска от бедствия и предотвратяване на опасни за живота и здравето на хората ситуации, на всички 41 държавни горски и ловни стопанства е разпоредено да предприемат действия за разчистване на паднали или пречупени дървета по пътищата от републиканската, общинска и горскостопанска мрежа в района на съответното поделение.\r\nСлед спиране на снеговалежите ще бъде извършена инвентаризация на повредената дървесина в обхвата на ЮЗДП.", "date": "2018.02.27", "title": "Екипи на ЮЗДП са в готовност да реагират при възникнали аварийни ситуации, причинени от обилните снеговалежи и влошената метеорологична обстановка"}
{"url": "http://www.focus-news.net/news/2018/02/27/2493757/andrey-babish-za-skandala-s-prodazhbata-na-chez-balgariya-shokiran-sam-ot-sluchvashtoto-se-v-balgariya.html", "text": "В интервю за вестник Lidové noviny министър-председателят на Чешката република Андрей Бабиш призна, че е \"шокиран\" от скандала около продажбата на бизнеса на ЧЕЗ в България. \r\nРъководството на енергийната компания трябва да обясни на Надзорния съвет продажбата на българските активи на „Инерком”, изрази увереност Бабиш, който е в оставка от януари насам. \"От самото начало критикувах ръководителите на ЧЕЗ за действията им на Балканите. Считам, че техните сделки са неблагоприятни, непрозрачни и странни. С продажбите на компании в България, главният изпълнителен директор на ЧЕЗ Даниел Бенеш ме увери от самото начало, че това е прозрачен процес с ясен и добре познат партньор (\"Инерком\"). Той ми каза, че Надзорният съвет следи всичко\", обясни чешкият министър-председател.\r\n\"Аз съм шокиран от това, което се случва в България. Освен това премиерът Бойко Борисов заяви, че се води разследване от различни органи. Не разбирам сегашната ситуация изобщо. Изпълнителният директор на ЧЕЗ трябва да обясни на Надзорния съвет какво става”, категоричен бе премиерът на Чешката република.\r\nБабиш припомня, че ЧЕЗ не е 100-процентово държавна фирма и Прага няма пълен контрол върху нея (чешкото финансово министерство има 70-процентов дял). \"Малко или много това дружество прави каквото си иска. ЧЕЗ е държава в държавата”, коментира премиерът.\r\nБабиш обърна внимание и на информацията, че Българската банка за развитие отрича участие в сделката, но е предоставила на ръководството на чешката компания документ, че ще рефинансира заем на ЧЕЗ-България за десетки милиони евро. \"Ако някой е дал подвеждаща информация на борда на ЧЕЗ, това ще е много голям проблем\", предупреди чешкият министър-председател.", "date": "2018.02.27", "title": "Андрей Бабиш за скандала с продажбата на ЧЕЗ-България: Шокиран съм от случващото се в България"}
{"url": "http://www.focus-news.net/news/2018/02/27/2493762/ivan-stoyanov-obshtinskoto-predpriyatie-chistota-plovdiv-prizovavat-se-horata-koito-pochistvat-okolo-domovete-i-ofisite-si-da-ne-izhvarlyat-snega-varhu-patnoto-platno.html", "text": "Призовават се жителите на Пловдив, които почистват около домовете, гаражите или офисите си, да не изхвърлят снега върху пътното платно, а да го събират на купчини върху тротоарите. Това каза за Радио „Фокус”-Пловдив директорът на Общинското предприятие „Чистота” Иван Стоянов. „Събран на купчина снегът лесно може да бъде извозван и няма да се заледява по пътните участъци при минусовите температури“, заяви Иван Стоянов.\r\nСъс съдействието на \"Пътна полиция\" от рано сутринта екипи на „Чистота“ с вишка са отстранявали опасни ледени висулки от подлеза на ул. „Гладстон“, Тунела, Железния мост и други пътни съоръжения в града. Сигнали могат да се подават на тел. 032 675 817, но от предприятието напомнят, че снегопочистването и премахването на висулки от частни имоти е задължение на собствениците.\r\nПо думите на Иван Стоянов, за 36 часа непрестанен снеговалеж по данни на синоптиците в Пловдив се е образувала около 40 сантиметра снежна покривка. През цялото време са работили 26 разпръсквача на сол и калциев хлорид, 55 снегорина, 6 мултифункционални машини за велоалеите и пешеходните зони, а тази нощ към почистването са били включени и 6 роторни снегорина във всички райони на града.\r\nСлед спирането на снега тази сутрин всички улици в Пловдив бяха проходими при зимни условия, градският транспорт се движи нормално, около 400 служителки ръчен труд разчистват снега по спирки, подлези и тротоари.\r\nЦветана ТОНЧЕВА", "date": "2018.02.27", "title": "Иван Стоянов, Общинското предприятие „Чистота”-Пловдив: Призовават се хората, които почистват около домовете и офисите си, да не изхвърлят снега върху пътното платно"}
{"url": "http://www.focus-news.net/news/2018/02/27/2493749/do-1-mart-vklyuchitelno-sa-otmenenie-uchebnite-zanyatiya-v-obshtina-ruse.html", "text": "До 1 март включително са отменение учебните занятия в община Русе. Това съобщиха от пресцентъра на Община Русе. Продължава почистването на улици и тротоари в общината с цялата налична техника на снегопочистващите фирми. Кметът Пламен Стоилов разпореди масирано осоляване на улици и тротоари, както и призова водачите на автомобили към внимателно шофиране.\r\nПрез целия ден в Община Русе постъпват сигнали от граждани, на които се реагира своевременно.\r\n„Благодаря на всички шофьори, които се съобразиха с призива на Общината и вече ползват активно двата подземни паркинга, като паркингът под Доходно здание вече е със запълнен капацитет. Все още има свободни места в паркинга под Арена Русе, както и в зоните за кратковременно паркиране в централната градска част“, заяви Стоилов.", "date": "2018.02.27", "title": "До 1 март включително са отменение учебните занятия в община Русе"}
{"url": "http://www.focus-news.net/news/2018/02/27/2493767/kyustendil-izvarshva-se-podgotovka-vav-vrazka-s-ochakvanite-niski-temperaturi-i-novi-valezhi-v-grada.html", "text": "Извършва се подготовка във връзка с очакваните ниски температури и нови валежи в Кюстендил. Това каза пред Радио „Фокус” – Кюстендил Ивайло Чалъков, експерт „Отбранителна и мобилизационна подготовка” към Община Кюстендил. По думите му през целия ден е продължило почистването на улиците в града и на общинските пътища до селата. Изпратена е и техника за почистване на пътища да отдалечените махали в малките населени места. „Имаме връзка с всички кметове и кметски наместници. Няма бедстващи хора, нямаме и населени места без електрозахранване. Въведено е 24-часово дежурство в оперативния център”, каза Ивайло Чалъков. По думите му в момента е предприето опесъчаване на пътищата, предвид очакваните ниски температури.\r\nВенцеслав ИЛЧЕВ", "date": "2018.02.27", "title": "Кюстендил: Извършва се подготовка във връзка с очакваните ниски температури и нови валежи в града"}
{"url": "http://www.focus-news.net/news/2018/02/27/2493766/sport-otlozhiha-sreshtite-ot-parva-profesionalna-liga-za-pochivnite-dni.html", "text": "Спортно-техническата комисия на БФС излезе с решение относно отложения междинен 23-и кръг на Първа професионална лига. Срещите, които трябваше да се играят във вторник, сряда и четвъртък са изместени за почивните дни. Дунав и ЦСКА ще играят в понеделник, Левски и Берое, както и Лудогорец – Септември ще са в събота. Пловдивското дерби Локомотив – Ботев трябва да се играе в неделя.\r\nСрещите от четвъртфинала за Купата на България са изместени за април.", "date": "2018.02.27", "title": "Спорт: Отложиха срещите от Първа професионална лига за почивните дни"}
{"url": "http://www.focus-news.net/news/2018/02/27/2493758/premierat-boyko-borisov-nyakoy-iska-da-povtori-fevruarskite-sabitiya-ot-2013-g-po-drug-stsenariy-no-sas-sashtite-izpalniteli-pak-chez-tok-i-populistki-izkazvaniya.html", "text": "От това, което виждам, стигам до извода, че някой иска да повтори февруарските събития, по друг сценарий, със същите изпълнители пак ЧЕЗ, ток и популистки изказвания. Това каза на брифинг в Народното събрание премиерът Бойко Борисов за сделката за закупуване на ЧЕЗ, предаде репортер на Агенция „Фокус“. „Подценихме обстановката от последните дни. Действително сделката за ЧЕЗ е проведена между две частни компании, дотук нищо лошо“, коментира той. „Наблюдавайки последни дни как беше градирана атаката срещу нас, поисках разговор с премиера Бабиш и настоях, тъй като няма как да знаем какво се е случило, да получа информацията, която има в тяхното министерство“, посочи премиерът. „Сега се насажда усещането и то много планирано и точно, че Гинка от Пазарджик, прави сделка, като някой от нас стои зад нея. Това не е истина и цели други последствия“, заяви Бойко Борисов.\r\nБиляна ИВАНОВА", "date": "2018.02.27", "title": "Премиерът Бойко Борисов: Някой иска да повтори февруарските събития от 2013 г., по друг сценарий,  но със същите изпълнители - пак ЧЕЗ, ток и популистки изказвания"}
{"url": "http://www.focus-news.net/news/2018/02/27/2493761/tass-gazprom-podobri-rekorda-za-iznos-na-gaz-v-evropa-za-shesti-den-podred-blagodarenie-na-sibirskite-studove.html", "text": "В понеделник \"Газпром\"  е подобрил за шести път подред дневния рекорд за внос на газ в Европа, който е достигнал до 666,8 млн. куб. м., се казва в съобщение от руския газов холдинг, предава ТАСС.\r\n„\"Газпром\" продължава да поставя абсолютни рекорди за внос на газ в рамките на един ден за чужбина (извън бившия СССР – бел. ред. ). На новия исторически максимум – 666,8 млн. куб. м. – компанията е излязла на 26 февруари, за шести път в последните шест дни, подобрявайки показателя за деня. Предишното пиково постижение, зафиксирано на 25 февруари, е превишено с 6,2 млн. куб. м.“, съобщава компанията.\r\nТАСС уточнява, че в европейските страни се е установило аномалийно студено време. Западните медии са нарекли явлението Beast from the East (звяр от Изток), тъй като студовете са дошли от Сибир.\r\nОт \"Газпром\" отбелязват, че рекордните показатели са достигнати в почивните дни (24 и 25 февруари), когато потреблението на газ от чуждестранните вносители, по принцип, се понижава до минималните показатели за седмицата.\r\nПо-рано ръководителят на Газпром Алексей Милер съобщи, че през 2017 година холдингът е увеличил добива на газ с 12,4% в сравнение с 2016 година – до 472 млрд. куб. м., а износът на газ в Европа – с 8,1% до 193,6 млрд. куб. м.\r\nПревод и редакция:", "date": "2018.02.27", "title": "ТАСС: \"Газпром\" подобри рекорда за износ на газ в Европа за шести ден подред, благодарение на сибирските студове"}
{"url": "http://www.focus-news.net/news/2018/02/27/2493765/plovdiv-patishtata-v-obshtina-kuklen-sa-prohodimi-pri-zimni-usloviya.html", "text": "Пътищата в община Куклен са проходими при зимни условия, съобщиха за Радио „Фокус”-Пловдив от Общината.  Няма затворени пътища на територията на общината. Сформиран е бил щаб от 05.00 часа тази сутрин за координиране на снегопочистването. Общината е ангажирала 3 фирми за почистване на вътрешните улици. Общо 5 машини се движат по улиците на града от вчера при неспиращия валеж на сняг. От началото на снеговалежа са изразходвани повече от 50 тона солно-пясъчна смес в града. Машините се затрудняват да минават по някои от улиците, заради паркирали автомобили от двете страни на платното. От Общината призовават всички да се движат със зимни гуми. Бедстващи хора няма.\r\nПродължава снегопочистването и в селата Добралък и Яврово. Основните пътни артерии са отворени и проходими. Около 40-50 см. е снегът в Добралък и Яврово. Кметските наместници са организирали снабдяването на магазините с автомобил на Общината. Електроподаването не е прекъснато.\r\nПроходими при зимни условия са и пътищата към селата Руен, Гълъбово и Цар Калоян. Ангажирана е машина за отпушване и на вътрешните улици. Снегопочистването продължава.", "date": "2018.02.27", "title": "Пловдив: Пътищата в община Куклен са проходими при зимни условия"}
{"url": "http://www.focus-news.net/news/2018/02/27/2493768/premierat-boyko-borisov-tozi-pat-ostavki-nyama-da-ima.html", "text": "Този път оставки няма да има, обещавам на тези хора да ги разнищя докрай. Това каза на брифинг в Народното събрание премиерът Бойко Борисов за сделката за закупуване на ЧЕЗ, предаде репортер на Агенция „Фокус“. „Като разгледах изпратеното от премиера на Чехия виждам руско-грузински офшорки, руски банки, български и то от тези, които и преди по някаква причина са имали проблеми. Законът за банките е много строг и ще им спестя имената“, коментира той. „Останах с впечатление, че сделката е приключила, а това което ми праща премиерът на Чехия, излиза, че тези банки са изпратили писмо за комфорт, за намерения, които не означават нищо“, обясни Бойко Борисов и уточни, че ГЕРБ ще изготви промени в Закона за енергетиката.\r\nБиляна ИВАНОВА", "date": "2018.02.27", "title": "Премиерът Бойко Борисов: Този път оставки няма да има"}
{"url": "http://www.focus-news.net/news/2018/02/27/2493774/shumen-odobriha-investitsionnata-programa-na-vik-za-2018-godina.html", "text": "Одобриха инвестиционната програма на ВиК-Шумен за 2018 година, предаде репортер на Радио „Фокус“-Шумен. На заседанието на Общото събрание на Асоциацията по ВиК, със „за“ гласуваха представители на Oбщина Шумен, Никола Козлево, Върбица и Нови пазар и областният управител на Шумен като представител на държавата. „Против“ гласува представителят на Община Каспичан, „въздържал се“- представителят на Община Велики Преслав. \r\n„Според общинските съветници инвестициите, които се планират за 2018 година са крайно недостатъчни за подобряване на ВиК инфраструктурата в Община Каспичан. При нас има много аварии, доста от населените места през лятото са без вода. Ние сме една от общините, които не можем да ползваме средства по програмата „Региони в растеж“ и нашата инфраструктура много трудно само с наши усилия може да се подменя и поддържа“, посочи в мотивите за позицията на Общински съвет- Каспичан заместник-кметът Милен Минчев. Недостатъчни средства за инвестиции и невъзможност да бъдат включени в големия инвестиционен проект за подобряване на ВиК инфраструктурата в региона по оперативна програма „Околна среда“, бяха мотивите и на представителя на Oбщина Велики Преслав в лицето на кмета Александър Горчев. Съгласно решението на Общинския съвет, Община Шумен поиска допълнително в програмата да бъде включен като обект компрометиран участък на улица „Дедеагач“ в Шумен. Заместник-кметът инж. Боян Тодоров посочи, че Общината може да ремонтира участъка, но след това да бъде компенсирана със същата сума от ВиК. Красимир Марков, управител на „ВиК “ ООД заяви, че обектите в инвестиционната програма са обсъждани на срещи по места във всяка Община. \r\n„Когато ние правим инвестиционната програма и всички началници на райони по места предложат пакет от обекти, все пак се съобразяваме и с финансовата рамка за годината. Разбирам представителите на общините Каспичан и Преслав, че са недостатъчни тези средства. Ние също намираме, че са недостатъчни. Това са възможностите“, заяви Красимир Марков. Той посочи, че включването на нов обект в инвестиционната програма би могло да  стане, но за сметка на някои друг. В инвестиционната си програма за 2018 година, ВиК дружеството предвижда да инвестира общо 604 000 лв. в активи- ВиК системи и съоръжения, публична държавна и публична общинска собственост през настоящата година. Областният управител проф. Стефан Желев обърна внимание, че в шест общини вече има сформирани комисии за контрол и проверка на направените от ВиК инвестиции, такива все още няма в Община Шумен, Каспичан, Нови пазар и Хитрино. Общото събрание прие бюджета на Асоциация по ВиК – Шумен за 2018 г.с вноска на държавата в размер на 15 000 лв., отчета за изпълнението на бюджета за 2017 г. и  отчета за дейността на Асоциация по ВиК – Шумен за 2017 г. По тези точки представителят на Община Каспичан гласува против.\r\nИвелина ИВАНОВА", "date": "2018.02.27", "title": "Шумен: Одобриха инвестиционната програма на ВиК за 2018 година"}
{"url": "http://www.focus-news.net/news/2018/02/27/2493772/kyustendil-vsichki-patishta-na-teritoriyata-na-oblastta-sa-prohodimi-pri-zimni-usloviya.html", "text": "Всички пътища на територията на областта са проходими при зимни условия, пътните настилки са заснежени и хлъзгави. Това съобщи за Радио „Фокус” – Кюстендил дежурният в Областно пътно управление – Кюстендил. Продължава обработката на пътищата от първи, втори и трети клас. Работи се по разширяване на платната и по опесъчаване и третиране със смеси против замръзване. Към този час на деня няма въведени ограничения за движението на моторни превозни средства, свързани със зимната обстановка. Нормално се осъществява движението по автомагистрала „Струма” и път Е-79.\r\nВенцеслав ИЛЧЕВ", "date": "2018.02.27", "title": "Кюстендил: Всички пътища на територията на областта са проходими при зимни условия"}
{"url": "http://www.focus-news.net/news/2018/02/27/2493773/gd-granichna-politsiya-dinamichna-e-obstanovkata-na-granichnite-punktove-s-rumaniya-na-gkpp-dunav-most-vidin-kalafat-ima-6-km-kolona-ot-tovarni-avtomobili-na-izhod-i-3-km-na-vhod.html", "text": "Динамична е обстановката на граничните пунктове с Румъния поради влошената метеорологична обстановка в северната ни съседка. Това съобщиха за Агенция \"Фокус\" от Главна дирекция \"Гранична полиция\". ГКПП \"Дунав мост Видин - Калафат\" е проходим за движение в двете посоки. На изход има изчакващи товарни автомобили около 6 км, на вход от Румъния - около 3 км. ГКПП \"Дунав мост Русе - Гюргево\" също е проходим за движение в двете посоки. На румънска територия са въведени ограничения за пътуване на товарни автомобили над 12 тона.  Фериботите на ГКПП \"Никопол\" и ГКПП \"Свищов\" не работят поради снеговалеж, силен вятър, навявания и намалена видимост. ГКПП-Силистра работи, но на българска и румънска територия е въведена пълна забрана за движения на автомобили. Достъпът до съвместения ГКПП \"Кайнарджа - Липница\" е невъзможен поради непочистени пътища. ГКПП-Кардам и ГКПП-Дуранкулак са проходими за движение в двете посоки без ограничения. На ГКПП \"Кулата\" трафикът е интензивен в двете посоки, но се осъществява без ограничения. На ГКПП-Маказа и ГКПП-Илинден има изискване всички автомобили, пътуващи в двете посоки, да са оборудвани с вериги. Нормален е трафикът на останалите пунктове на българо-гръцката граница. На българо-македонската граница трафикът е нормален на всички гранични контролно-пропускателни пунктове. На българо-сръбската граница на ГКПП-Калотина трафикът е интензивен. На българо-турската граница трафикът е нормален на всички гранични контролно-пропускателни пунктове.", "date": "2018.02.27", "title": "ГД \"Гранична полиция\": Динамична е обстановката на граничните пунктове с Румъния - на ГКПП \"Дунав мост Видин - Калафат\" има 6 км колона от товарни автомобили на изход и 3 км на вход"}
{"url": "http://www.focus-news.net/news/2018/02/27/2493770/kmetat-na-bansko-georgi-ikonomov-shte-vzeme-uchastie-kato-delegat-v-31-to-obshto-sabranie-na-natsionalnoto-sdruzhenie-na-obshtinite-v-balgariya-v-sofiya-na-28-fevruari.html", "text": "Кметът на Банско, Георги Икономов, ще вземе участие като делегат в 31-то Общо събрание на Националното сдружение на общините в България, което ще се проведе на 28 февруари в София. Това съобщиха от пресцентъра на Община Банско. Под надслов „Актуални проблеми и бъдеща визия за общинските проекти“, местните власти ще дискутират текущото изпълнение на инфраструктурните проекти, изпълнявани по програмите за регионално развитие и за развитие на селските райони, както и други програми, реализирани под шапката на МЗХ и МРРБ. Министърът на земеделието Румен Порожанов, както и на регионалното развитие – Николай Нанков, ще вземат участие във форума, като се очаква също заместник-министър председателя Томислав Дончев, да даде разяснения относно визията за Общата селскостопанска политика след 2020 г.", "date": "2018.02.27", "title": "Кметът на Банско Георги Икономов ще вземе участие като делегат в 31-то Общо събрание на Националното сдружение на общините в България в София на 28 февруари"}
{"url": "http://www.focus-news.net/news/2018/02/27/2493759/varna-i-28-fevruari-shte-bade-neucheben-den-v-obshtinata.html", "text": "Във връзка с неблагоприятната метеорологична обстановка, кметът на Варна Иван Портних издаде заповед, с която обявява 28-ми февруари (сряда) за неучебен ден за училищата на територията на община Варна. Това съобщиха от Общината. Според прогнозата на НИМХ-Варна утре се очакват нови валежи от сняг, вятърът от североизток ще се усили, като поривите по Северното Черноморие ще достигнат до 18-24 м/сек. Над страната ще прониква по-студен въздух и дневните температури ще са отрицателни: от  –7 до –4 градуса, в Североизточна България се очакват да бъдат от -11 до -7. Запазват се условията за виелици и навявания.", "date": "2018.02.27", "title": "Варна: И 28 февруари ще бъде неучебен ден в общината"}
{"url": "http://www.focus-news.net/news/2018/02/27/2493769/plovdiv-dezhurni-ekipi-v-obshtina-asenovgrad-sledyat-obstanovkata-i-sa-v-gotovnost-da-reagirat-pri-promyana-na-meteorologichnite-usloviya.html", "text": "Дежурни екипи в Община Асеновград следят обстановката и са в готовност да реагират при промяна на метеорологичните условия. Това съобщиха за Радио „Фокус”-Пловдив от Общината. Градските линии на автобусите се движат без прекъсване, но със закъснение в графика. Спирането на снеговалежа позволи на почистващата фирма да продължи с опесъчаването на малките  улици в Асеновград и местата за обществено ползване.  Няма получени сигнали от кметовете по селата за сериозни затруднения във връзка със снеговалежа. В населените места от полския район за почистването от сняг работят 10 машини. В балканския район действат 8 верижни машини и където е необходимо се извършва опесъчаване. В Асеновград работят 7 снегорина и  6 машини за сол и пясък.\r\nСлед вчерашния снеговалеж, който продължи и през нощта, до 04:00 ч. снегорини почистваха главните и вътрешните улици в Асеновград, както и главните улици в кварталите Горни и Долни Воден. От днес се навлиза в малките улици на кварталите. Продължава да се чисти там, където паркиралите автомобили не възпрепятстват влизането на снегорин.\r\nДежурните екипи получиха сигнал за затруднения на достъпа на живеещите в кв. „Баделема”. Веднага бяха изпратени машини за опесъчаване и почистване.\r\nПолучен бе сигнал и за затруднение при движението на градска линия № 4, в кв. Горни Воден. След снощното почистване и опесъчаване, проблемът е решен и автобусите успешно достигат до квартала.\r\nОт почистващата фирма, която извършва и комуналните услуги в Асеновград „КМД”, информираха, че нямат затруднения със сметосъбирането.", "date": "2018.02.27", "title": "Пловдив: Дежурни екипи в Община Асеновград следят обстановката и са в готовност да реагират при промяна на метеорологичните условия"}
{"url": "http://www.focus-news.net/news/2018/02/27/2493776/burgas-okazana-e-pomosht-na-semeystvo-ot-rumanski-proizhod-koeto-e-zakasalo-s-lek-avtomobil-na-patya-sled-slanchev-bryag.html", "text": "Оказана е помощ на семейство от румънски произход, което е закъсало с лек автомобил на пътя след Слънчев бряг. Това каза за Радио „Фокус“-Бургас областният управител на Бургас Вълчо Чолаков. „Докато звънят на тел. 112, пред тях спира снегорин и ги вади от преспите“, поясни Чолаков. \r\nПо думите му човек, който живее извън населено място в Община Сунгурларе и се грижи за животни, е бил изолиран и е нямало връзка с него, но хора от Общината са му оказали помощ и са му занесени хранителни продукти и всичко, от което е имал нужда. Към момента няма бедстващи хора. \r\nВремето е сравнително спокойно. Все още няма електричество в няколко населени места в Общините Малко Търново и Несебър. Пътят Слънчев бряг- Обзор е отворен за движение с ограничение за тежкотоварните автомобили до 12 тона. На Ришкия проход е въведено същото ограничение. През Дюлинския проход не могат да се движат тежкотоварни автомобили до 3,5 тона. Пътищата в цялата област са опесъчени. През деня са работили 65 машини. Използвани са над 600 тона пясък и сол. Чолаков благодари на всички администрации за добре свършената работа.\r\nТази вечер се очаква нов циклон да премине през страната и снеговалежите да започнат отново. В тази връзка областният управител каза, че работата по почистването ще продължи.“ Всички служби са в готовност. Събира се постоянно информация и се реагира своевременно“, добави още Чолаков.\r\nМария РУСЕВА", "date": "2018.02.27", "title": "Бургас: Оказана е помощ на семейство от румънски произход, което е закъсало с лек автомобил на пътя след Слънчев бряг"}
{"url": "http://www.focus-news.net/news/2018/02/27/2493764/valentin-kolev-oblasten-upravitel-na-ruse-uspokoi-se-meteorologichnata-obstanovka-v-oblastta-vse-oshte-ima-zatvoreni-patishta-no-elektrozahranvaneto-e-vazstanoveno-navsyakade.html", "text": "В областта се успокои метеорологичната обстановка, условията поомекнаха, спря вятърът. Това каза за Агенция „Фокус“ областният управител на Русе Валентин Колев. „Това позволи на техниката да почиства по-успешно пътищата на територията на областта. На територията на община Сливо поле от снощи имаше обявено частично бедствено положение. Беше свързано с невъзможността да има връзка между населените места по пътищата заради силния вятър и навяванията. Това причини и спиране на електрозахранването на три населени места – в Сливо поле и в селата Ряхово и Борисово. През нощта работиха екипите на „Енрго-про“ и успяха да възстановят енергоснабдяването на село Борисово“, коментира Колев. По думите му днес към обяд е било възстановено и електрозахранването на Сливо поле и на Ряхово, така че на територията на областта вече няма населено място без ток. „Това спомогна да бъде възстановено и водоснабдяването на село Борисово, тъй като то беше зависимо от наличието на електрическа енергия. Бедственото положение в община Борово, което беше обявено тази сутрин, също беше частично за няколко населени места. То беше предизвикано също от възможността за връзка между населените места по пътищата“, допълни той и уточни, че след като усилията на Областното пътно управление, които бяха вложени по другите главни пътища, днес поприключиха, те се насочват към Борово, за да може и там да бъде овладяна обстановката и да бъде отменено въведеното бедствено положение. „Кога ще се случи това, не мога да посоча, но се надявам, ако отново не ни сполети и няма нов снеговалеж, в утрешния ден да има вече проходимост и там. Има затворени пътища и в община Русе, и в другите общини като Ценово, Ветово и Борово, но се работи по тях. Техниката, която работи от снощи успя на много места да възстанови връзките между населените места, но има още такива, които едва сега е възможно да се работи след като няма вятър и постоянни навявания“, каза още Валентин Колев.\r\nЛюба АЛЕКСИЕВА", "date": "2018.02.27", "title": "Валентин Колев, областен управител на Русе: Успокои се метеорологичната обстановка в областта, все още има затворени пътища, но електрозахранването е възстановено навсякъде"}
{"url": "http://www.focus-news.net/news/2018/02/27/2493771/dobrich-vazstanoveno-e-elektrozahranvaneto-vav-vsichki-naseleni-mesta-v-oblastta.html", "text": "Възстановено е електрозахранването във всички населени места в областта, останали без ток през изминалото денонощие, по информация на Областния съвет за сигурност, предаде кореспондентът на Радио „Фокус” – Варна. От Националния институт по метеорология и хидрология обаче предупреждават за ново влошаване на времето - снежни виелици, снегонавявания и заледявания. За това информира след своето заседание Щабът за изпълнение на Областния план за защита при бедствия, откъдето призовават да се спазват указанията на служителите на реда и да не се предприемат пътувания, ако не са наложителни. От „Енерго-про“ информират, че навсякъде е възстановено електрозахранването и в цялата област няма населени места без ток. По данни на РД „ПБЗН“ от записаните 25 души за хемодиализа само един не се е явил, за да бъде транспортиран в МБАЛ - Добрич. Все още има нарушено водоподаване в селата Горун, Тюленово, Хаджи Димитър, Камен бряг, Раковски, Поручик Чунчево. По данни на общините без водоснабдяване са селата Царевец, Победа, Полковник Свещарово в Община Добричка. При зимни условия от общинската пътна мрежа са проходими следните участъци с. Дончево – Богдан – Опанец – Драганово, с. Стожер, с. Ломница – Овчарово – Сливенци, с. Добрево – Свобода. Няма населени места без ток и вода в общините Балчик и Генерал Тошево. Нарушено водоподаване има в община Каварна в селата Българево, Топола, Белгун, Поручик Чунчево, Хаджи Димитър; в община Шабла - Дуранкулак, Горичани, Горун, Тюленово. В община Тервел няма населени места без ток и вода. От Община Крушари информират, че е проходим пътят до село Лозенец. Областният управител и председател на Щаба за изпълнение на Областния план за защита при бедствия Красимир Кирилов апелира да не се предприемат пътувания, тъй като се очаква влошаване на метеорологичната обстановка и към 20.00 часа отново пътните артерии от републиканска пътна мрежа ще бъдат затворени за движение за всички МПС.\r\nЖулиета НИКОЛОВА", "date": "2018.02.27", "title": "Добрич: Възстановено е електрозахранването във всички населени места в областта"}
{"url": "http://www.focus-news.net/news/2018/02/27/2493778/kyustendil-trafikat-na-gkpp-gyueshevo-e-s-normalna-intenzivnost-patyat-kam-punkta-e-prohodim-pri-zimni-usloviya.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.02.27", "title": "Кюстендил: Трафикът на ГКПП „Гюешево” е с нормална интензивност, пътят към пункта е проходим при зимни условия"}
{"url": "http://www.focus-news.net/news/2018/02/27/2493775/premierat-boyko-borisov-poiska-bankoviyat-nadzor-v-bnb-da-se-namesi-zaradi-informatsiyata-che-balgarski-banki-uchastvat-v-sdelkata-za-prodazhba-na-chez.html", "text": "Премиерът Бойко Борисов поиска Банковият надзор в БНБ да се намеси заради информацията, че български банки участват в сделката за продажба на ЧЕЗ. Това стана ясно по време на брифинг в Народното събрание, предаде репортер на Агенция „Фокус“. „Няма да им дам да ни петнят репутацията, с подобни игрички да излиза, че някъде витаем зад подобно нещо. Тези хора един път са ме сваляли от власт, сега искат да направят същото - няма да стане“, заяви Борисов. „Нямаме никакво участие във сделката. Толкова хубава операция пак ни спретнаха, използваха времето, когато сме в чужбина и се опитаха да направят тази работа“, коментира той. „Съветвам президента Румен Радев да се обади на президента Земан и да го попита, както аз попитах Бабиш, какво мисли по сделката. Да се поинтересува, защото колегата му също знае. Част от участниците съм ги виждал на снимка и със Земен“, посочи той. „Да вложим цялата мощ на държавата, да приемем, че опозицията е алармирала, а ние сме подценили ситуацията. Да направим това, което е необходимо“, призова Бойко Борисов. „Ще замоля шефа на БНБ веднага да види какви са тези писма и банките, които са ги изпращали. Много интересно - изцяло отричат, а в същото време чеха ми праща, че го има. Банковият ни надзор да се намеси със всички сили, като видим резултатите, ще ви информираме“, каза още премиерът.\r\nБиляна ИВАНОВА", "date": "2018.02.27", "title": "Премиерът Бойко Борисов поиска Банковият надзор в БНБ да се намеси заради информацията, че български банки участват в сделката за продажба на ЧЕЗ"}
{"url": "http://www.focus-news.net/news/2018/02/27/2493782/zoran-zaev-predlozheniyata-za-imeto-sa-severna-gorna-vardarska-i-skopie.html", "text": "Македония е предложила четири варианта за решаване на спора за името с Гърция, заяви премиерът на страната Зоран Заев в интервю пред агенция Reuters, предава скопското електронно издание „Фокус“.\r\n„Предложенията са Република Северна Македония, Република Горна Македония, Република Вардарска Македония и Република Македония (Скопие)“, заяви Заев пред Ройтерс от Лондон, където присъстваше на инвестиционния форум за Западните Балкани, организиран от Европейската банка за възстановяване и развитие.\r\nПревод и редакция:", "date": "2018.02.27", "title": "Зоран Заев: Предложенията за името са Северна, Горна, Вардарска и Скопие"}
{"url": "http://www.focus-news.net/news/2018/02/27/2493777/volen-siderov-obedineni-patrioti-imame-palna-koordinatsiya-s-gerb-za-promeni-v-zakona-za-energetikata.html", "text": "Има пълна координация между ПГ на „Обединени патриоти“ и ГЕРБ. Можем да предложим промени в Закона за енергетиката, така че държавата да има блокираща квота от например 35%, а защо не и повече. Това каза на брифинг в Народното събрание председателят на ПГ на „Обединени патриоти“ Волен Сидеров за сделката за закупуване на ЧЕЗ, предаде репортер на Агенция „Фокус“. „Трябва всичко за сделката да се провери докрай, по най-добрия и пълния начин“, заяви той и припомни, че е бил против продаването на българското Енерго на чужди компании. „Чуваме гласове от Корнелия Нинова, само че не си спомням да е била в битките, които провеждах през годините, и за ЧЕЗ, и за Енергопро, ЕВН. Дружества, които спечелиха доста пари на гърба на българския народ“, коментира Волен Сидеров.\r\nБиляна ИВАНОВА", "date": "2018.02.27", "title": "Волен Сидеров, „Обединени патриоти“: Имаме пълна координация с ГЕРБ за промени в Закона за енергетиката"}
{"url": "http://www.focus-news.net/news/2018/02/27/2493786/premierat-boyko-borisov-nyamame-mehanizam-da-sprem-sdelkata-za-chez-nadyavam-se-deputatite-mnogo-barzo-da-promenyat-zakona-za-energetikata.html", "text": "Нямаме механизъм да спрем сделката, защото е между частни субекти. Този път оставки няма да има, обещавам на тези хора да ги разнищя докрай. Това каза на брифинг в Народното събрание премиерът Бойко Борисов за сделката за закупуване на ЧЕЗ, предаде репортер на Агенция „Фокус“. „Надявам се депутатите много бързо да внесат и да променят Закона за енергетиката. В четвъртък изслушваме всички и ги караме подред“, заяви той. „Всеки може да има приятел, Теменужка Петкова беше достатъчно доблестна да каже - „Да, познавам, я“ и си подаде оставката. Днес, като разговарях с Валери Симеонов, Волен Сидеров и Красимир Каракачанов и те казаха, че не е нужно, не е правилно да се взима оставката преди да проверим всичко, което е станало“, коментира Бойко Борисов. „Това е доста добре скалъпено, доста майсторски, много добър сценарий. Чак като започнах във „Фейсбук“ да виждам как се настройват хората към мен, едва ли не, че ние сме направили тази глупост. Това са хора, които сме им завеждали дела, прокурорите са проверявали, карали сме се със стария чешки премиер заради тях“, посочи той. „Този път ще ги гоня подред докрай, искам хората да го знаят. Господ ми е свидетел - нищо, как може някой да си помисли, че точно на нас ще продадат ЧЕЗ“, заяви премиерът. „Няма как да знаем как един частен субект на кой ще реши да си продаде акциите. Няма как да знаем, нито е редно“, уточни той. „Поемам ангажимент с финансовия министър и с БНБ да видим тези банки и какво значи писмо на комфорт. Този комфорт на нас ни създаде огромен дискомфорт“, каза още Бойко Борисов.\r\nБиляна ИВАНОВА", "date": "2018.02.27", "title": "Премиерът Бойко Борисов: Нямаме механизъм да спрем сделката за ЧЕЗ, надявам се депутатите много бързо да променят Закона за енергетиката"}
{"url": "http://www.focus-news.net/news/2018/02/27/2493779/burgas-okolo-20-dushi-sa-prieti-sas-schupvaniya-i-natartvaniya-v-speshnoto-otdelenie-v-umbal-v-grada-ot-vloshavaneto-na-meteorologichnite-usloviya.html", "text": "Около 20 души са приети в Спешното отделение в УМБАЛ-Бургас от началото на влошаването на метеорологичните условия вчера, съобщиха за Радио „Фокус“-Бургас от пресцентъра на УМБАЛ-Бургас. Сред тях има и деца. Хората са със счупвания на крайници и натъртвания, но няма тежко пострадали. От болницата съветват хората при възможност да не излизат навън.\r\nМария РУСЕВА", "date": "2018.02.27", "title": "Бургас: Около 20 души са приети със счупвания и натъртвания в Спешното отделение в УМБАЛ в града от влошаването на метеорологичните условия"}
{"url": "http://www.focus-news.net/news/2018/02/27/2493789/vidin-vazstanoveno-e-dvizhenieto-po-pat-i-1-vidin-ruzhintsi.html", "text": "Възстановено е движението по път I-1 Видин – Ружинци. Това съобщиха от пресцентъра на Агенция \"Фокус\".", "date": "2018.02.27", "title": "Видин: Възстановено е движението по път I-1 Видин – Ружинци"}
{"url": "http://www.focus-news.net/news/2018/02/27/2493787/pazardzhik-vazstanoveno-e-normalnoto-vodopodavane-po-ulitsa-tsar-shishman.html", "text": "Възстановено е нормалното водоподаване по улица „Цар Шишман“ в центъра на Пазарджик, съобщиха за Радио „Фокус“-Пазарджик от ВиК-Пазарджик. От дружеството уточниха, че е отстранена аварията на магистрален водопровод от екип и специализирана техника на ВиК-Пазарджик.\r\nВаня НИКОЛОВА", "date": "2018.02.27", "title": "Пазарджик: Възстановено е нормалното водоподаване по улица „Цар Шишман“"}
{"url": "http://www.focus-news.net/news/2018/02/27/2493785/kmetat-na-klisura-genka-todorova-osnovnite-ulitsi-sa-idealno-pochisteni-nyama-bedstvashti-hora.html", "text": "Основните улици в Клисура са идеално почистени, няма бедстващи хора. Това съобщи за Радио „Фокус”-Пловдив кметът на града Генка Тодорова. „Въпреки голямата снежна покривка чистим основните улици, подстъпите до детската градина, до училищата, до болницата, до гарата”, каза Тодорова. Снеговалежът е спрял от ранния следобед, с техника се чисти непрекъснато и се опесъчава. Снежната покривка в града е 60 см. Въпреки това градските автобуси се движат по разписание, няма закъсали хора. „В града има електрозахранване и водоснабдяване, ситуацията е нормална”, каза Тодорова.\r\nЦветана ТОНЧЕВА", "date": "2018.02.27", "title": "Кметът на Клисура Генка Тодорова: Основните улици са идеално почистени, няма бедстващи хора"}
{"url": "http://www.focus-news.net/news/2018/02/27/2493790/blagoevgrad-obshtinski-savet-bansko-odobri-obshtinskata-strategiya-za-podkrepa-na-lichnostnoto-razvitie-na-detsata-i-uchenitsite-v-obshtinata.html", "text": "На своето редовно заседание, Общински съвет Банско прие Общинска стратегия за подкрепа на личностното развитие на децата и учениците в община Банско, обхващаща мерки и дейности за периода до 2020 г. Това съобщиха от пресцентъра на Общината. Основен фокус в плановия документ е осигуряването на равен достъп и качествено образование на децата, както и подкрепа на личностното им развитие. За постигането на основната цел, стратегията формулира пет оперативни цели, които следва да бъдат изпълнявани през следващите две години: осигуряване на подходяща среда за обучение и развитие в съответствие с индивидуалните образователни потребности; повишаване капацитета на човешките ресурси; подобряване на достъпността на училищната среда; подобряване на взаимодействието между участниците в образователния процес; подобряване на сътрудничеството с НПО и гражданското общество.\r\nМестният парламент одобри също Годишният отчет на кмета за изпълнението на управленската му програма за мандат 2015-2019 г. Докладът предоставя подробна информация за конкретно предприетите последователни действия от общинското ръководство в изпълнение на заявените в Програмата приоритети.\r\nСъветниците гласуваха изменение и допълнение на Наредбата за платено паркиране на МПС на територията на общината. Предвижда се въвеждане на нов вид такса – т. нар. „месечен абонамент”, който да дава възможност срещу заплащане от 30 лева месечно или 180 лева годишно, да се паркира неограничено на улици и паркинги с въведен режим „синя зона”. Новият вид такса търси повече гъвкавост в предлаганите услуги за регулация и контрол на паркиране в планинския курорт, на приемливи цени. Промените в наредбата предвиждат също почетните граждани на града да бъдат освободени от такси, а паркингът, намиращ се на ул. „Гоце Делчев”, на кръстовището при ул. „Отец Паисий”, отново ще бъде платена „синя зона”.\r\nВ края на заседанието бе взето решение за освобождаването на бившия изпълнителен директор на ПФК Банско, Йордан Баряков, като член на Съвета на директорите на дружеството, управляващо футболния клуб. Общинският съвет в качеството си на принципал на дружествата с общинско участие, оттегли своя кредит на доверие към Баряков след изнесените медийни публикации за финансови нарушения със средства на клуба. Неговото място като член на Съвета на директорите ще бъде заето от Иван Герин, а за изпълнителен директор вече е назначен Крикор Румян. Предстои да бъде извършен одит на дейността на Йордан Баряков в качеството му на директор на ПФК Банско за периода от 2014 до освобождаването му от длъжност.", "date": "2018.02.27", "title": "Благоевград: Общински съвет-Банско одобри общинската стратегия за подкрепа на личностното развитие на децата и учениците в общината"}
{"url": "http://www.focus-news.net/news/2018/02/27/2493784/smolyan-obshtinskiyat-savet-otlozhi-priemaneto-na-srednosrochna-byudzhetna-prognoza-na-obshtina-smolyan-za-perioda-2019-2021-g.html", "text": "Общински съвет – Смолян отложи по време на днешната си сесия приемането на средносрочна бюджетна прогноза на Община Смолян, за периода 2019 – 2021 г., на постъпленията от местни приходи и на разходите за местна дейност за следващо заседание, предаде репортер на Радио „Фокус“ – Смолян. Докладната записка по темата предизвика едночасови дебати и нападки в Сесийната зала.\r\nОбщинският съветник Кирил Хаджихристев заяви, че предоставеният докладът не съдържа подробности, а приложенията към него са били представени по-малко от 24 часа преди заседанието на постоянните комисии и е нямало възможност да се запознае с многобройните цифри и данни в таблиците. Съветникът Филип Топов попита дали предложенията за прогнозата са напарени съобразно с указанията на министъра на финансите и посочи, че според него не са съобразени с тези указания. Той направи предложение докладната записка да бъде отложена да преработване и разглеждане на следващо заседание на Общински съвет – Смолян. Съветникът Стефан Сабрутев пък заяви, че от дребния шрифт на предоставените таблици с прогнози, трудно се разчита написаното и отправи питане към зам.-кмета на община Смолян Венера Аръчкова колко са задълженията на община Смолян към 01.01.2018 г.\r\nВ отговор на поставените питания, Венера Аръчкова заяви, че указанията на Министерството на финансите важат за всички първостепенни разпоредители и при изготвяне на прогнозата са се съобразили с тях и са спазили закона. Тя подчерта, че досега община Смолян е нямала неприети отчети или формуляри от  МФ. „Относно спазване на законодателството и Закона за публичните финанси, община Смолян е спазила всички изисквания и е ясно на всички граждани, че вече не е във финансов план за оздравяване. В справката и в отчетните данни е отчетен дългът на общината и той се следи от МФ. В окончателния отчет за 2017 г ще дам подробна справка с видовете задължения на общината Смолян към контрагенти, банки и други“, посочи Аръкчова. Тя уточни, че отчетната 2017 г. не е приключила и не може да даде точни и ясни цифри за стойността на дълга.\r\nВъпреки получените отговори на всички питания от страна на общинските съветници, докладната записка бе отложена за разглеждане на следващо заседание с 13 „за“, 11 „против“ и без „въздържали се“.\r\nНели ГЕРГЬОВСКА", "date": "2018.02.27", "title": "Смолян: Общинският съвет отложи приемането на средносрочна бюджетна прогноза на Община Смолян, за периода 2019 – 2021 г."}
{"url": "http://www.focus-news.net/news/2018/02/27/2493792/pleven-obyaveno-e-chastichno-bedstveno-polozhenie-v-belene.html", "text": "Частично бедствено положение обяви кметът на Белене в ранния следобед днес. Това съобщиха от пресцентъра на Областна администрация - Плевен. Причината за заповедта е нуждата от оказване на помощ на бедстващ човек в кошара в местността „ХТК”, почистване на общинския път от разклона за с. Кулина вода до самото село и почистване на пътя за местността „Хисарлъка”. Писмено кметът Милен Дулев е поискал от началника на отбраната ген.-лейт. Боцев разрешение военна техника от поделението в Белене да бъде насочена към критичните участъци и да бъде спасен бедстващия мъж. „Разрешение вече има”, увери заместник – областният управител д-р Красимир Трифонов.\r\nСъс заповедта на кмета Милен Дулев се въвежда общинския план за защита при бедствия в частта снегонавявания и обледяване в община Белене. Бедственото положение ще остане до отпадане на обстоятелствата, които са го наложили.\r\nВ община Никопол остава затворен пътя Никопол-Лозица. По настояване на местната власт ръководството на Областна администрация е оказало нужното съдействие за насочване на роторен снегорин за почистване на пътния възел при Любеново. „От областно пътно управление имаме уверението, че машина ще бъде изпратена”, каза още д-р Трифонов.", "date": "2018.02.27", "title": "Плевен: Обявено е частично бедствено положение в Белене"}
{"url": "http://www.focus-news.net/news/2018/02/27/2493780/pernik-patishtata-v-oblastta-sa-prohodimi-pri-zimni-usloviya.html", "text": "Снеговалежите и навяванията в региона са спрели. Метеорологичните условия позволяват пътната инфраструктура да бъде подържана и проходима при зимни условия. Това съобщиха от пресцентъра на Областна администрация Перник. Пътищата са мокри и се обработват, с цел превенция на заледяване през нощта, когато се очакват минусови температури.\r\nПо данни на Областно пътно управление републиканската пътна мрежа и основните пътни артерии в областта са почистени. \r\nНатоварените маршрути по направление Перник-София са добре обработени и чисти.\r\nУчастъкът между селата Мещица и Вискяр по пътя Перник-Брезник е разширен, за да бъде осигурено по-лесното и безпрепятствено преминаване на превозните средства. Останалите пътища в общината също са проходими.\r\nПо информация на кметовете на общините Радомир, Трън и Ковачевци, има достъп до всички населени места и движението е нормално при зимни условия. Главните улици са почистени. Обработват се кварталните и по-малките улици. \r\nНавявания са затруднили почистването на участъци по пътя към селата Одраница и Беренде, община Земен, но пътищата вече са почистени и е осигурен нормален достъп до тях.\r\nПродължава обработването на третокласните пътища. \r\nНяма въведени ограничения и забрани. Дежурните екипи са в готовност за работа при последвал интензивен снеговалеж.\r\nНа територията на област Перник няма регистрирани тежки пътнотранспортни произшествия. Шест са леките произшествия с материални щети – 5 на територията на община Перник и 1 в община Радомир, съобщават от Областна дирекция на МВР Перник.", "date": "2018.02.27", "title": "Перник: Пътищата в областта са проходими при зимни условия"}
{"url": "http://www.focus-news.net/news/2018/02/27/2493791/ria-novosti-v-polsha-zadarzhaha-zapodozreni-za-palezha-na-ofisa-na-sayuza-na-ungartsite-v-uzhgorod.html", "text": "Заподозрени за палежа на сградата на Унгарското културно общество в Ужгород са задържани в Полша, съобщи пред журналистите във вторник прессекретарят на министъра-координатор на полските спецслужби Станислав Жарин, предава РИА Новости.\r\nСпоред думите на Жарин, задържането е проведено от сътрудници на Службата за вътрешна сигурност на Полша.\r\n„Действията на Службата за вътрешна сигурност са предприети в рамките на международно сътрудничество с партньорски служби. Задържаните са Адриан М., Томаш Ш. и Михал П.“, заяви Жарин.\r\nТой съобщи още, че по отношение на двама от задържаните е наложена мярка за тримесечен арест, а по отношения на един от заподозрените – гаранция и полицейски надзор.\r\nПревод и редакция:", "date": "2018.02.27", "title": "РИА Новости: В Полша задържаха заподозрени за палежа на офиса на Съюза на унгарците в Ужгород"}
{"url": "http://www.focus-news.net/news/2018/02/27/2493796/veliko-tarnovo-edin-peshehodets-e-zaginal-a-drugi-12-sa-raneni-pri-patnotransportni-proizshestviya-v-oblastta-ot-nachaloto-na-godinata.html", "text": "Почти 1/3 от тежките пътнотранспортните произшествия, станали на територията на област Велико Търново, са с участието на пешеходци. Това съобщи пред журналисто началникът на Отдел „Охранителна полиция“ към Областната дирекция на МВР комисар Стефан Николов, предаде репортер на Радио „Фокус“ – Велико Търново. Той посочи, че от началото на годината са станали 34 тежки пътнотранспортни произшествия, от които 13 са с участието на пешеходци. Загинал е един човек, а други 12 са ранени. Комисар Николов допълни през изминалата година са регистрирани 195 тежки пътнотранспортни произшествия с 23 убити и 246 ранени граждани. \r\n„Имаме намаление по всички показатели спрямо предходната 2016 година, но имаме значителен ръст на пътнотранспортни произшествия с пешеходци. Допуснати са 61 пътнотранспортни произшествия с пешеходци, при които имаме 10 загинали и 51 ранени лица“, допълни той.  Комисар Николов подчерта, че проблемът със сигнализацията на пешеходните пътеки е изключително важен и актуален. Той посочи, че Областната дирекция на МВР – Велико Търново е предприела редица мероприятия за ограничаване на произшествията. „Ежеседмично провеждаме полицейска операция „Пешеходец“. Голям е броят на санкционираните водачи, неспазващите предимство на пешеходни пътеки и  санкционираните пешеходци, пресичащи неправилно пътното платно, но това очевидно не е достатъчно“, посочи началникът на сектор „Охранителна полиция“.\r\nНадежда КРЪСТЕВА", "date": "2018.02.27", "title": "Велико Търново: Един пешеходец е загинал, а други 12 са ранени при пътнотранспортни произшествия в областта от началото на годината"}
{"url": "http://www.focus-news.net/news/2018/02/27/2493793/vtori-den-voennosluzheshti-ot-suhopatnite-voyski-prodalzhavat-da-okazvat-pomosht-na-naselenieto-v-uslozhnenata-zimna-obstanovka.html", "text": "Военнослужещи от състава на 55-и инженерен полк – Белене продължиха и днес, 27 февруари, да оказват помощ на населението в усложнената зимна обстановка. Намесата на военнослужещите се наложи след обявяване на частично бедствено положение на територията на община Белене. Това съобщиха от пресцентъра на Министерство на отбраната. В 17.15 ч. група от военнослужещи със специализираната военна техника се насочи към местността „Хидротехнически комплекс”, за да окаже помощ на бедстващ човек, намиращ се в района. \r\nМодулното формирование с ръководител капитан Николай Йорданов ще разчиства от снежни преспи и снегонавявания общински път от разклона на село Кулина вода до самото село, както и пътя за местността „Хисарлъка”.\r\nВоеннослужещите се включиха в спасителните действия след отправена молба от заместник-областния управител на област Плевен д-р Красимир Трифонов до началника на отбраната генерал-лейтенант Андрей Боцев и заповед на командира на Сухопътните войски генерал-майор Михаил Попов.", "date": "2018.02.27", "title": "Втори ден военнослужещи от Сухопътните войски продължават да оказват помощ на населението в усложнената зимна обстановка"}
{"url": "http://www.focus-news.net/news/2018/02/27/2493794/pregled-na-mezhdunarodnite-novini-do-18-chasa-agentsiya-fokus.html", "text": "Руският патриарх Кирил между 2 и 4 март ще участва на честванията в София на 140-тата годишнина от Освобождението на България от Османско робство.\r\n„Патриарх Кирил от 2 до 4 март ще посети България по покана на българския патриарх Неофит и Светия синод на Българската православна църква по случай празнуването на 140-тата годишнина от Освобождението на България от Османско иго. В рамките на посещението патриархът ще участва в паметните мероприятия, ще отдаде почит на паметта на войните, паднали за освобождението на България по време на Руско-турската война от 1877-1878 г., ще извърши молебен в храм-паметника „Рождество Христово“ на Шипка“, заяви прессекретарят на руския патриарх свещеник Александър Волков. \r\n„Посещението на патриарх Кирил ще послужи за укрепването на двустранните отношения между руската и българската църкви, ще засвидетелства особената роля на православието в многовековните братски отношения на нашите народи“, поясни той. \r\nОчаква се, че патриарсите Кирил и Неофит ще проведат съвместна литургия в храм-паметника „Александър Невски“ в София. Също така руският патриарх ще се поклони на светите мощи на св. Серафим в българската столица.\r\n*** По време на сблъсъци с привърженици на бившия грузински президент Михаил Саакашвили пред сградата на украинския парламент в Киев са пострадали десетима служители на украинската полиция, съобщи съветникът на министъра на вътрешните работи на Украйна Зорян Шкиряк.\r\nПо-късно е станало известно, че броят им се е увеличил до 14.\r\n„Няколко от тях имат счупвания. Задържани са девет нарушители на реда“, написа Ширяк на своята страница във Фейсбук.\r\nСпоред неговите думи, протестиращите са използвали взривни пакети, бутилки със запалителна смес, бухалки и метални предмети, като освен това са се опитали да запалят гуми. В момента се провежда разследване и полицията изяснява всички обстоятелства около случилото се.\r\nРИА Новости припомня, че във вторник сутринта пред сградата на Рада-та е имало сблъсъци между силите за сигурност и демонстранти от палатковия лагер, организиран от „Движението на новите сили“, оглавявано от Саакашвили.\r\nСпоред информацията на полицията, привържениците на опозиционера са се държали агресивно, искали са пред тях да се яви председателят на парламента Андрей Парубий, а след това са се опитали да нахлуят в сградата на народното събрание.\r\nСпоред разказа на кореспондента на РИА, присъствал лично на събитията, скандалът се е разразил заради това, че обитателите на палатковия лагер са запалили гуми пред парламента. Полицията се е опитала да ги загаси и е станало сбиване, „започнали са да трошат настилката, полетели са камъни и взривни пакети“.\r\nВ момента ситуацията е спокойна. До парламента са се разположили стотици участници в акцията, които разговарят оживено помежду си. Входът на парламента се охранява от около стотина полицаи и нацгвардейци.\r\nРуската агенция припомня, че самият Саакашвили беше депортиран от украинските власти на 12 февруари. Съдебните защитници на политика подадоха заявление в полицията за неговото похищение и незаконно задържане. Саакашвили определи действията на Киев като противозаконни и увери, че ще намери начин да се върне в Украйна. Политикът даже каза, че нито той, нито неговите привърженици са причастни към сблъсъците пред сградата на украинския парламент.\r\n*** Канцлерът на Германия Ангела Меркел заяви, че страната й насърчава Сърбия да проведе необходимите реформи и поддържа европейската перспектива на Белград.\r\nМеркел даде съвместна пресконференция с президента на Сърбия Александър Вучич след срещата им в Берлин, проведена във вторник, на която заяви, че Германия е впечатлена от начина, по който Сърбия върви по пътя на реформите и похвали Белград за борбата му срещу корупцията.\r\nТя, според цитата на RTS, е изтъкнала, че Германия иска да продължи да подкрепя европейския път на Сърбия и е подчертала, че преговорите за присъединяване към ЕС могат да бъдат успешни при по-нататъшни реформи в областта на върховенството на закона и в светлината на въпроса за отношенията с Косово.\r\nОсвен това, Меркел е добавила, че преговорите в Берлин са били посветени на това, как може да се постигне правнообвързващо споразумение между Белград и Прищина и на разговори за региона, като цяло.\r\n„Оценявам работата на Александър Вучич, що се отнася до сътрудничеството със страните от Западните Балкани и му пожелавам успех в тази област, което не винаги е лесно“, е заявила Меркел, според цитата на RTS.\r\nГерманският канцлер е съобщила, че е постигнато Споразумение за военните паметници и местата на жертвите от войните на територията на Сърбия и бивша Югославия.\r\nОт своя страна, президентът на Сърбия Александър Вучич е заявил, че за него е чест, като президент на относително малка държава, да е гост на германския канцлер.\r\n„Това показва колко е голяма нейната решителност да реши европейските проблеми. Не искам да обидя никой, но без Меркел и нейните усилия и ангажименти, опасявам се, че бихме имали тежка ситуация в тази част на Европа“, заяви Вучич, като добави, че се страхува, че без нейната заинтересованост, нещата биха изглеждали по-зле.\r\n„Сърбия и Германия имат рекорден търговски обмен от 4,4 млрд. евро и германските инвестиции в Сърбия са много големи. Нашият износ за Германия достигна до 1,9 млрд. евро“, посочи сръбският държавен глава, като добави, че за германските компании в Сърбия работят 43 хиляди души.\r\n„Немците ни помогнаха да превъзмогнем тежката икономическа ситуация. Изкачихме се с 50 места в класацията на Световната Банка“, изтъкна Вучич.\r\nВ заключение сръбският президент увери, че е наясно колко тежки задачи стоят пред него.\r\n„Имаме да свършим много работа и да решим тежката задача за отношенията между Белград и Прищина. Не скрих пред госпожа Меркел с колко проблеми се сблъскваме по този въпрос“, заяви Вучич. Той увери, че „Сърбия е готова за компромисно решение, но не и за такова решение, в което Сърбия ще е абсолютен губещ във всичко“.\r\n***В понеделник \"Газпром\"  е подобрил за шести път подред дневния рекорд за внос на газ в Европа, който е достигнал до 666,8 млн. куб. м., се казва в съобщение от руския газов холдинг.\r\n„\"Газпром\" продължава да поставя абсолютни рекорди за внос на газ в рамките на един ден за чужбина (извън бившия СССР – бел. ред. ). На новия исторически максимум – 666,8 млн. куб. м. – компанията е излязла на 26 февруари, за шести път в последните шест дни, подобрявайки показателя за деня. Предишното пиково постижение, зафиксирано на 25 февруари, е превишено с 6,2 млн. куб. м.“, съобщава компанията.\r\nТАСС уточнява, че в европейските страни се е установило аномалийно студено време. Западните медии са нарекли явлението Beast from the East (звяр от Изток), тъй като студовете са дошли от Сибир.\r\nОт \"Газпром\" отбелязват, че рекордните показатели са достигнати в почивните дни (24 и 25 февруари), когато потреблението на газ от чуждестранните вносители, по принцип, се понижава до минималните показатели за седмицата.\r\nПо-рано ръководителят на Газпром Алексей Милер съобщи, че през 2017 година холдингът е увеличил добива на газ с 12,4% в сравнение с 2016 година – до 472 млрд. куб. м., а износът на газ в Европа – с 8,1% до 193,6 млрд. куб. м.\r\n***Македония е предложила четири варианта за решаване на спора за името с Гърция, заяви премиерът на страната Зоран Заев в интервю пред агенция Reuters.\r\n„Предложенията са Република Северна Македония, Република Горна Македония, Република Вардарска Македония и Република Македония (Скопие)“, заяви Заев пред Ройтерс от Лондон, където присъстваше на инвестиционния форум за Западните Балкани, организиран от Европейската банка за възстановяване и развитие.\r\n*** Непрестанният сняг, падащ над Босна и Херцеговина  причинява хаос в страната.  Образувала се е покривка, на места достигаща до 188 сам, много села  за затрупани, има проблеми при почистването на пътищата.\r\nСъобщава се за срутени покриви на къщи, както и на строяща се спортна зала.\r\n***  Световноизвестният алжирски писател и литератор Камел Дауд публикува открито писмо до турския президент и генерален председател на управляващата Партия на справедливостта и развитието (ПСР) Реджеп Тайип Ердоган в навечерието на  днешната му официална визита в страната.\r\nРоманите на Камел Дауд са преведени на 20 различни езика; носител е на най-престижната френска литературна награда на Академия „Гонкур” за 2014 година. Писмото до Ердоган е озаглавено: „Не сте добре дошъл в нашата страна”. В него турският президент и лидер на ПСР е обвинен, че „прилага това, което е научил от организацията „Мюсюлмански братя”; както  и собствените си стари методи”. „Ислямът е само една стъпка за вас. Бог е вашият търговски продукт. Модерността е ваш враг. Палестина за вас е само една витрина. Ислямистите са вашите озадачени стада. … В Близкия изток едновременно плачете с жертвите и подписвате бизнес споразумения с техните екзекутори. … Вие защитавате собственото си спокойствие, а не нашето достойнство,”, пише в писмото на Камел Дауд. Освен това световноизвестният писател не пропуска да спомене сегашната ненормална обстановка вътре в Турция – непрекъснати задържания и арести; брутално нарушаване на основни човешки права; постоянните заплахи, насилие и смърт в страната, посочва още „Джумхуриет”.\r\n*** Турският министър-председател Бинали Йълдъръм призова Чешката република да екстрадира Салех Муслим, бивш съпредседател на смятаната в страната му  за терористична организация сирийска кюрдска „Партия на демократическия съюз“ (PYD).\r\n„Днес се провежда изпит за нашия съюзник в НАТО Чешката република“, заяви Йълдъръм. „Надявам се, че тя вижда смисъл в борбата срещу тероризма и че ще екстрадира този терорист в знак на солидарност с нас“, допълни той. \r\nСлед като силите за сигурност на Чешката република задържаха Муслим в Прага в неделя, турските съдебни власти поискаха той да бъде екстрадиран. Той е обвинен за опит да наруши териториалната цялост на Турция, в убийство, опит за убийство и за трафик на опасни субстанции.\r\n***  Комисията на Европейския парламент по икономическите въпроси гласува в полза на назначаването на испанския министър на финансите Луис де Гиндос за вицепрезидент на Европейската централна банка.\r\nРешението е одобрено с 27 гласа „за“ срещу 17 „против“ и 13 въздържали се, след като Еврогрупата и финансовите министри от ЕС го подкрепиха. Окончателното решение ще бъде взето от лидерите на ЕС следващия месец.", "date": "2018.02.27", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/02/27/2493797/dokazan-e-ptichi-grip-v-dve-ot-ptitsite-unishtozheni-pri-razkrivaneto-na-nelegalno-transportirane-na-zhivotni.html", "text": "Доказан е птичи грип в две от птиците, унищожени при разкриването на нелегално транспортиране на животни, съобщиха от пресцентъра на БАБХ. След унищожаването на 119 птици, открити в транспорт, превозващ нелегално животни и птици, Областната дирекция по безопасността на храните - София град предостави за изследване от Националната референтна лаборатория по инфлуенца и Нюкясълска болест по птиците проби от евтаназираните екземпляри. \r\nПървоначалните изследвания са доказали наличие на птичи грип в две от птиците – лебед и патица. Окончателните резултати за щама на заболяването ще бъдат оповестени до дни.\r\nПо Закона за ветеринарномедицинската дейност Зоопарк \"София\" е поставен под карантина. В тази връзка изпълнителният директор на Българската агенция по безопасността на храните разпореди директорът на ОДБХ – София-град да организира изпълнението на следните мерки с оглед ликвидиране и ограничаване на разпространението на болестта Инфлуенца по птиците:\r\n1.\tНалагане на възбрана за придвижване на птици от и към Зоологическа градина- София.\r\n2.\tНалагане на възбрана за придвижване на яйца, фуражи за птици, отпадъци, тор от птици, оборудване, използвано в обекта и имащо досег с птици от Зоологическа градина - София.\r\n3.\tЗатваряне и отглеждане на закрито по стада на видовете птици, за които това е възможно, с цел предотвратяване на контакта с диви птици.\r\n4.\tЗасилване на мерките за биосигурност и съхранение на всички фуражи за изхранване на птици на закрито.\r\n5.\tОрганизиране на клинични прегледи на птиците, намиращи се в Зоологическа градина- София.\r\n6.\tОрганизиране на вземане на фекални проби от всички волиери и помещения, в които се отглеждат птици в обекта.\r\n7.\tНалагане на забрана за достъп на външни лица до Зоологическа градина - София, до приключване мерките.\r\nИзпълнителният директор на БАБХ е разпоредил за изпълнението на тези дейности да се представя ежеседмичен доклад .", "date": "2018.02.27", "title": "Доказан е птичи грип в две от птиците, унищожени при разкриването на нелегално транспортиране на животни"}
{"url": "http://www.focus-news.net/news/2018/02/27/2493795/varna-izlozhba-chestvaniyata-na-balgarskata-svoboda-e-podredena-v-muzeya-na-vazrazhdaneto-v-grada-za-natsionalniya-praznik-na-balgariya-3-mart.html", "text": "Изложба „Честванията на Българската Свобода“ е подредена в Музея на Възраждането във Варна за Националния празник на България – 3 март, предаде репортер на Радио „Фокус“ – Варна. Изложбата е традиционна и представя експонати, свързани с годишнини, отбелязващи бележитата дата. Включени са юбилейни монети, медали, значки, отсечени за чествания на Българското освобождение. Наградните отличия са връчвани на български опълченци за тяхното участие във войната и най-вече геройството при Ст. Загора, Шипка и Шейново. \r\nСред атрактивните предмети е сребърна чаша с монограм на руския император Николай II. Чашата е с позлата отвътре, а на дъното й е изписано името на нейния притежател – опълченеца Иван Илиев Владиков. Тези чаши са част от празненствата по повод 25-тата годишнина от Освобождението на България. Те са специален дар от руския император към българските опълченци – носители на Георгиевски кръст за храброст, като на дъното на всяка чаша е гравирано името на опълченеца, на когото тя принадлежи. \r\nИнтересни са и двете керамични чаши с изображения от шипченските боеве, дело на сливенския клон на ПОД „Шипка“, изработени през 1902 г. За пръв път в изложба е включена снимка, представяща щафетната лекоатлетическа обиколка, която се провежда вече 55 години във Варна. Снимката е част от фонда на отдел „Най-нова история“ на РИМ-Варна. В изложбата са включени покани от 30-те, 60-те, 70-те, 80- те години на XX в. Експонатите ще могат да се видят до 16 март 2018 г. в сградата на Музея на Възраждането.\r\nМарияна ВАЛЕНТИНОВА", "date": "2018.02.27", "title": "Варна: Изложба „Честванията на Българската Свобода“ е подредена в Музея на Възраждането в града за Националния празник на България – 3 март"}
{"url": "http://www.focus-news.net/news/2018/02/27/2493800/ministerstvo-na-turizma-v-postoyanna-vrazka-sme-s-naematelite-na-plazhove-v-nesebar-i-slanchev-bryag-koito-byaha-chastichno-zaleti-ot-moreto.html", "text": "Министерството на туризма изпрати проверка на място веднага след постъпилите сигнали, че огромни вълни от морето са залели плажове в Несебър и Слънчев бряг, съобщиха от пресцентъра на министерството. \r\nУстановено е, че поради лошото време охраняемата дига е поддала при плаж Слънчев бряг-север, като е наводнила ивицата и крайбрежната алея. Има обаче наводнени заведения.\r\nВ останалата част дигата е намалила височината си, но все пак е успяла да спаси обектите. На Южния плаж в Несебър морето е стигнало до хотелите. Дигата е изчезнала и на практика е „изядена“ от морето. След като то се отдръпне, ще се види точно какви са пораженията.  \r\nМинистерството на туризма поддържа постоянна връзка с наемателите на двата морски плажа. Те увериха, че ще разчистят морските  ивици.", "date": "2018.02.27", "title": "Министерство на туризма: В постоянна връзка сме с наемателите на плажове в Несебър и Слънчев бряг, които бяха частично залети от морето"}
{"url": "http://www.focus-news.net/news/2018/02/27/2493783/obstanovkata-s-elektrozahranvaneto-v-yugoiztochna-balgariya-se-normalizira.html", "text": "Обстановката с електрозахранването в Югоизточна България се нормализира. Това съобщиха от Електроразпределение Юг. Към 17.00 часа екипите на дружеството възстановиха електрозахранването за засегнатите от снегонавяванията села. Единични повреди са регистрирани за някои малки села и махали в Странджа. Екипите на дружеството продължават работа до тяхното отстраняване.", "date": "2018.02.27", "title": "Обстановката с електрозахранването в Югоизточна България се нормализира"}
{"url": "http://www.focus-news.net/news/2018/02/27/2493798/obshtina-svishtov-sled-36-chasa-denonoshten-trud-osnovnite-ulitsi-i-bairi-v-grada-sa-izchisteni-do-asfalt.html", "text": "Интензивните валежи от сняг и силните снегонавявания през последните две денонощия създадоха извънредна обстановка в област Велико Търново, където беше обявен оранжев код. На територията на град Свищов, всичката налична техника, беше изкарана на терен и в продължение на 36 часа непрестанен труд, служителите на ОП „Чистота – Свищов“ работиха за справянето с усложнената зимна обстановка, съобщиха от пресцентъра на Общината. Към 16.00 часа на 27 февруари всички основни улици и баири в град Свищов са изчистени до асфалт, а спирането на снега дава възможност да се почистят добре и всички останали улици в града.\r\nОбщинското ръководство благодари на своите служители и гражданите, които помогнаха за справянето с извънредната ситуация, за тяхното разбиране и съдействие по време на обилния снеговалеж.", "date": "2018.02.27", "title": "Община Свищов: След 36 часа денонощен труд основните улици и баири в града са изчистени до асфалт"}
{"url": "http://www.focus-news.net/news/2018/02/27/2493799/smolyan-otpadnaha-ogranicheniyata-za-dvizhenie-s-verigi-po-povecheto-patishta-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Няма затворени пътища от републиканската пътна мрежа. Снеговалежът спря още преди обяд. Повечето ограничения за движение с вериги по пътищата в областта отпаднаха. Остава с сила ограничението за движение на товарните автомобили над 12 тона с ремаркета и полуремаркета през прохода Превала, както и по направленията Батак – Доспат и Доспат – Девин. По пътя Рожен – Лъки и Момчиловци – местност „Момина вода“ остава ограничението за движение с вериги, а товарните автомобили трябва да са без ремаркета и полуремаркета. През деня не са получавани сигнали за инциденти по пътищата или за закъсали автомобили.\r\nВ Смолян централните улици са почистени до асфалт, заснежени са малките улици в кварталите на града и част от тротоарите. Автомобилният трафик е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.27", "title": "Смолян: Отпаднаха ограниченията за движение с вериги по повечето пътища в областта"}
{"url": "http://www.focus-news.net/news/2018/02/27/2493804/inzh-doncho-atanasov-prez-2018-g-api-shte-startira-targove-za-stroitelstvo-za-nad-35-mlrd-lv.html", "text": "През 2018 г. Агенция „Пътна инфраструктура“ ще стартира тръжни процедури за строителство за над 3,5 млрд. лв., каза председателят на Управителния съвет на АПИ инж. Дончо Атанасов на XIII-та Годишна конференция „Стратегическа инфраструктура и инвестиции 2018 – кохезия и свързаност“, съобщиха от пресцентъра на АПИ. Със средства от фондовете на ЕС ще се финансира изграждането на участъка от АМ „Струма“ през Кресненското дефиле. Всички останали проекти ще бъдат реализирани с национално финансиранe и затова е важно колкото се може по-бързо да заработи тол системата, която ще осигури средства за развитието и модернизирането на пътната мрежа, заяви инж. Атанасов.\r\n\"Най-голямата поръчка, която предстои да стартира тази година е за изграждането на лот 3.2 от АМ „Струма“ през Кресненското дефиле. Индикативната й стойност е над 830 млн. лв. Построяването на пътя през дефилето е национална кауза и в следващите месеци ще стартираме обществените поръчки за избор на строители и надзор за отсечката между Крупник и Кресна. Целта ни е през следващата година да започнат строителните работи и да не загубим и евро от осигуреното финансиране от ЕС\", подчерта председателят на АПИ. Той съобщи, че напредва строителството на лот 3.3 между Кресна и Сандански и се очаква до края на годината обектът да бъде готов, което е с около 6 месеца предсрочно. Работата в участъка от Благоевград до Крупник също се изпълнява в график. \r\n\"Другият важен проект е доизграждането на АМ „Хемус“. Поели сме ангажимент до 2025 г. автомагистралата да бъде готова, защото строителството и на „Хемус“, и на АМ „Русе - Велико Търново“, и на Видин - Ботевград ще даде сериозен тласък в развитието на Северна България\", заяви инж. Атанасов. През т. г. ще стартират търгове за изграждането на 6 участъка от АМ „Хемус“ и ще започне строителството на отсечките Ябланица - Боаза и Белокопитово - Буховци /общо 26 км/. За тях има избрани изпълнители и подписани договори. \r\nЗа три участъка, с обща дължина 50 км, за които м. г. беше възложено проектиране, тази година е предвидено да стартират процедурите за строителство и надзор. Това са отсечките Боаза – пътен възел „Дерманци“, п. в. „Дерманци“ - п. в. „Каленик“ и от „Каленик“ до пресичането с пътя Плевен - Ловеч. Индикативната стойност за строителството на трите участъка е 457 млн. лв. без ДДС. Другите три участъка от АМ „Хемус“ ще бъдат възложени на инженеринг. Това са отсечките от път II-35 Плевен - Ловеч до пресичането с път III-301 Александрово - Летница, от път III-301 до пресичането с път III-303 Бутово – Павликени и от път III-303 до пресичането с път I-5 Русе – Велико Търново. Общата дължина на тези отсечки е 85 км. Индикативната стойност на търговете е 700 млн. лв. \r\nТази година ще стартират и обществените поръчки на инженеринг за АМ „Русе - Велико Търново“, в участъка от Русе до обхода на Бяла и обходният път на Бяла. \"Това са 75 км от общо 133 км от дължината на автомагистралата\", каза инж. Атанасов. Индикативната стойност на поръчките е близо 550 млн. лв.\r\nДруг ключов проект е Видин – Ботевград, тъй като с цялостното хомогенизиране и модернизация на трасето от Дунав мост II ще се осигури бърза и удобна връзка с автомагистралите „Хемус”, „Тракия” и „Струма”. Трасето е с дължина 167 км и тази година ще стартират тръжните процедури за строителство и надзор на 85 км от направлението. Ще започнем от най-сложните участъци Мездра – Ботевград /33 км/ и Видин – Ружинци /52 км/. Общата индикативна стойност на търговете за двете отсечки, които ще са с магистрален габарит, е 760 млн. лв. \"Проектът ще бъде изпълнен със средства от републиканския бюджет. Работим и по подготовката на останалите отсечки от направлението Видин - Ботевград и целта е през следващата година да открием тръжните процедури и за тях\", заяви инж. Атанасов. Той съобщи, че стартира и прединвестиционно проучване за тунел под „Петрохан“, с който ще се осигури най-къса връзка на Северозападна България със столицата.", "date": "2018.02.27", "title": "Инж. Дончо Атанасов: През 2018 г. АПИ ще стартира търгове за строителство за над 3,5 млрд. лв."}
{"url": "http://www.focus-news.net/news/2018/02/27/2493806/sofiya-na-28-fevruari-se-vavezhda-vremena-organizatsiya-na-dvizhenieto-za-otrazyavane-na-kontsert-v-zala-balgariya.html", "text": "На 28 февруари се въвежда времена организация на движението за отразяване на концерт в зала „България”, съобщиха от пресцентъра на Столична община. От 15.00 до 20.00 часа на 28 февруари се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент” на ул. „Георги Бенковски” между бул. „Цар Освободител” и ул. „Аксаков”.", "date": "2018.02.27", "title": "София: На 28 февруари се въвежда времена организация на движението за отразяване на концерт в зала „България”"}
{"url": "http://www.focus-news.net/news/2018/02/27/2493803/varna-patyat-suvorovo-vetrino-ostava-zatvoren-ostanalite-patishta-v-oblastta-sa-prohodimi-pri-zimni-usloviya.html", "text": "Всички пътища на територията на Варненска област са проходими при зимни условия, с изключение на участъка Суворово – Ветрино, който остава затворен. Това съобщи за Радио „Фокус“ – Варна дежурният оперативен при Областна администрация – Варна. За пътя Варна – Бургас е в сила ограничение за движение на тежкотоварни автомобили над 12 тона в участъка Старо Оряхово – Обзор, но пътят е отворен за леки автомобили. Ограничено е движението за всички моторни превозни средства по пътя Юнец – Дюлино заради затворения Дюлински проход. Отворени за движение са участъците Варна – Шумен и Варна - Добрич. На територията на областта няма населени места без ток и вода или райони с обявено бедствено положение.\r\nМарияна ВАЛЕНТИНОВА", "date": "2018.02.27", "title": "Варна: Пътят Суворово – Ветрино остава затворен, останалите пътища в областта са проходими при зимни условия"}
{"url": "http://www.focus-news.net/news/2018/02/27/2493788/dobrich-prohodim-pri-zimni-usloviya-e-patyat-za-varna.html", "text": "Проходим при зимни условия е пътят за Варна, по информация на Областния съвет за сигурност, предаде кореспондентът на Радио „Фокус” – Варна. От Областно пътно управление в Добрич съобщават, че няма промяна в пътната обстановка от сутринта – работи се във всички направления, но не са завършени и остава ограничено движението на всички автомобили до 12 т по републиканската пътна мрежа по път I-9 Дуранкулак – Кранево. Въведени са и ограничения и забрани по пътищата II и III клас. С ограничение за движение на МПС до 12 т II-27 Балчик – Добрич, II-71 Албена – Добрич. Към момента без ограничение е отворено движението по път II-29 Добрич – Ген. Тошево – ГКПП Йовково. Все още е затворен за движение път II-71 Добрич – Силистра, като по направлението може да се стигне от Добрич до Карапелит само. Затворени за движение са пътищата от трети клас - III-207 Жегларци – Тервел – Честименско, III-293 Добрич – Крушари, III-296 Генерал Тошево – Каварна, III-2075 Орляк – Зърнево, III-2077 Честименско – Каблешково – Шумен, III-2702 Ген.Киселово – Одринци, III-2903 Ген. Тошево – Росица, III-2904 Кардам – Дуранкулак, III-2932 Крушари – Росица,III-7005 Добрич – Житница – Балик, III-7103 Оногур – Крушари, III-9002 Ген. Тошево – Царичино, III-9701 Добрич – Сърнино. Без ограничение към момента е движението по път III-7102 Тервел – Ангеларий, а по път III-7106 Карапелит – Кочмар е въведено ограничение за движение на МПС до 12 т. В областта в момента във всички направления работят 49 машини, като за по-сложни участъци съдейства специализирана техника от Велико Търново.\r\nЖулиета НИКОЛОВА", "date": "2018.02.27", "title": "Добрич: Проходим при зимни условия е пътят за Варна"}
{"url": "http://www.focus-news.net/news/2018/02/27/2493801/kathimerini-gratskata-politsiya-e-zalovila-105-kilograma-albanska-marihuana.html", "text": "Полицията в Северна Гърция е конфискувала 105 килограма марихуана с произход от съседна Албания и е арестувала албански гражданин, заподозрян, че е внесъл наркотика в своята кола, пише електронното издание на гръцкия вестник Kathimerini.\r\nМъжът, на 26 години, е спрян и задържан в близост до КПП Кристалопиги във вторник, съобщават от полицията.\r\nВъпреки опитите на местните власти да спрат нелегалното отглеждане на индийски коноп, Албания продължава да е един от най-големите производители на марихуана, коментират от гръцкото издание.\r\nПреди конфискацията във вторник, властите в Северна Гърция са заловили най-малко 1,3 тона от албанска трева за 2018 година, сочат данни на полицията.\r\nKathimerini припомня, че през 2017-а година са конфискувани общо 10,9 тона, а през 2016-а – около 4.\r\nПревод и редакция:", "date": "2018.02.27", "title": "Kathimerini: Гръцката полиция е заловила 105 килограма албанска марихуана"}
{"url": "http://www.focus-news.net/news/2018/02/27/2493781/valentin-kolev-oblasten-upravitel-na-ruse-sluzhiteli-na-pbzn-s-tehnikata-si-okazaha-pomosht-na-grazhdani-podlezhashti-na-hemodializa-da-stignat-do-bolnitsata.html", "text": "Служителите от „Пожарна безопасност и защита на населението“ (ПБЗН) положиха много усилия и благодарение на техния труд в тези лоши атмосферни условия сутринта в отделни населени места със специфичната тяхна техника, бяха изведени от община Иваново 8 граждани, които подлежаха на процедурата за хемодиализа. Това каза за Агенция „Фокус“ областният управител на Русе Валентин Колев. „Оказаха съдействие и на един микробус, който се движеше от град Цар Калоян също с граждани за хемодиализа. Успяха да се преборят със стихията и да заведат тези хора до болницата. Други хора, застрашени по някакъв начин от бедствието не е имало“, заяви Колев. \r\nТой призова гражданите да не шофират моторни превозни средства, ако това не се налага по някаква изключителна причина. „Във вчерашния ден, когато не се допускаха по пътищата моторни превозни средства и всички бяха абсолютно затворени, нямахме по никой начин изоставени по пътищата автомобили. Снощи, когато след края на работното време хората тръгнаха, се оказа, че по пътищата има вече изоставени автомобили, защото са закъсали“, допълни Колев. По думите му това много е затруднило, заедно с атмосферните условия, фирмите, които почистват пътя. \r\nЛюба АЛЕКСИЕВА", "date": "2018.02.27", "title": "Валентин Колев, областен управител на Русе: Служители на „ПБЗН“ с техниката си оказаха помощ на граждани, подлежащи на хемодиализа, да стигнат до болницата"}
{"url": "http://www.focus-news.net/news/2018/02/27/2493812/sofiya-vavezhda-se-vremenna-organizatsiya-na-dvizhenieto-za-provezhdaneto-na-22-ri-mezhdunaroden-filmov-festival-sofiya-film-fest.html", "text": "Въвежда се временна организация на движението за провеждането на 22-ри Международен филмов фестивал София Филм Фест, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- От 08.00 часа на 13 март до 08.00 часа на 16 март на бул. „Витоша” между бул. „Пенчо Славейков” и ул. „Христо Стамболски”. \r\n- От 08.00 часа на 13 март до 08.00 часа на 16 март на ул. „Екзарх Йосиф” № 37, пред Дома на киното. \r\n- От 08.00 часа на 13 март до 08.00 часа на 16 март да се разреши престоят и паркирането на пътните превозни средства на участниците в мероприятието на бул. „Фритьоф Нансен” между бул. „Васил Левски” и бул. „Патриарх Евтимий”, от страната на НДК.", "date": "2018.02.27", "title": "София: Въвежда се временна организация на движението за провеждането на 22-ри Международен филмов фестивал София Филм Фест"}
{"url": "http://www.focus-news.net/news/2018/02/27/2493811/vidin-koloni-ot-tezhkotovarni-avtomobili-se-dvizhat-po-glaven-pat-e-79-v-posoka-ot-i-za-granichen-punkt-dunav-most-2.html", "text": "Колони от тежкотоварни автомобили се движат по главен път Е-79 в посока от и за граничен пункт „Дунав мост 2“, съобщиха за Радио „Фокус“ – Видин от Областно пътно управление-Видин. Натоварен е трафикът в участъка между Дунавци и Видин, където на платени места за паркиране и на отбивки по пътя има много спрели тежкотоварни автомобили. Пътната настилка в този участък е почистена до асфалт, но има и заледявания на места.\r\nАнна ЛОЗАНОВА", "date": "2018.02.27", "title": "Видин: Колони от тежкотоварни автомобили се движат по главен път Е-79 в посока от и за граничен пункт „Дунав мост 2“"}
{"url": "http://www.focus-news.net/news/2018/02/27/2493807/plovdiv-za-parvi-pat-v-balgariya-detsa-ot-obshtinski-uchilishta-v-grada-uchat-programirane-po-obrazovatelnata-programa-za-osnovni-printsipi-na-programiraneto-microbit.html", "text": "Пловдив. Деца от втори и трети клас на училище „Христо Г. Данов“ демонстрираха знания и умения по нова образователна програма за основни принципи на програмирането – „Micro:bit“, предаде репортер на Радио „Фокус”-Пловдив. Това стана в присъствието на кмета Иван Тотев, заместник-кмета Стефан Стоянов, кмета на район „Северен“ Ральо Ралев, гости от Британския съвет, представители на отдел „Образование“ и медиите. Проектът е резултат от съвместните усилия на Община Пловдив и Британския съвет и стартира за първи път в България.  \r\n„За реализирането на програмата Община Пловдив е закупила 350 устройства, които са предоставени на 13 общински училища от началото на месец декември 2017 г.”, обясни зам.-кметът Стефан Стоянов. „Технологиите през последните години са толкова напреднали, че са напълно достъпни за деца дори в трети клас. Днес виждаме един микропроцесор, който има всички базови възможности на големите процесори. Виждаме 8-битово програмиране с използване на Java. В обучението е вплетена и игра. Тази програма позволява развитието на знания и умения, които децата могат да се развият в друга посока“, посочи кметът Иван Тотев. По думите му това е една реална среда за програмиране, направена по детски начин. Той увери, че догодина ще бъде увеличени броят на училищата, които ще използват устройството.\r\n„Дълго време търсихме правилната програма, която да въведем за изграждане на първите основи на програмирането в училищата в Пловдив. Програмата Micro:bit е насочена към всички училища и преподаватели. С нея може да работи всеки един от учителите по всеки един предмет“, уточни заместник-кметът Стефан Стоянов.\r\n„Пособието вдъхновява най-младите поколения на Обединеното кралство и на други страни по света да се превърнат в дигитални иноватори. В Обединеното кралство Би Би Си го доставя до всички ученици между 12-15г., които са приблизително 1 милион“, обясни Любов Костова, директор на Британския съвет и допълни, че устройството е функционално, евтино и достъпно. Създава условия за деца със специални образователни нужди да се концентрират на случващото се в час.\r\nMicro:bit e хардуерно устройство с размери колкото половин кредитна карта (43 mm × 52 mm), което може да бъде свързано към компютър или мобилен телефон и да се ползва за програмиране и създаване на най-различни проекти – от роботи до музикални инструменти. Продуктът е иновативно и гъвкаво учебно и творческо пособие, което допълва класната и извънкласна работа. Той стъпва на знанията на учителите и уменията на учениците и отговаря на елементарните и прогресиращи знания за програмиране.\r\nМалкото на размер устройство има много вградени функции – 25 червени LED лампички за създаване на текстови съобщения. Разполага с два бутона, които могат да бъдат програмирани и да се ползват, например за игри или за управление на музикална плейлиста. Може да разпознае движение и да отгатне посоката, в която човек се движи. Разработено е специално мобилно приложение за Мicro:bit, което позволява програмирането му през Bluetooth връзка – даже без USB кабел. Micro:bit устройството e изключително лесно за ползване, което означава, че без никакви затруднения може да се ползва във всяко училище, във всеки клас и по всички предмети, в това число природните науки, математика, музика, изобразително изкуство, часовете по Бит и техника или ИКТ.\r\nВ рамките на образователната програма „Micro:bit“ и финансовата подкрепа на Община Пловдив се проведе и обучение на 38 пловдивски учители, за което специално пристигна Стюарт Бол – международен лектор от Фондация „Micro:bit“. В процеса на обучение и най-вече за продължаващо съдействие на учителите бяха приобщени и СофтУни Kids, които вече използват успешно Мicro:bit в своите курсове.\r\nЦветана ТОНЧЕВА", "date": "2018.02.27", "title": "Пловдив: За първи път в България деца от общински училища в града учат програмиране по образователната програма за основни принципи на програмирането „Micro:bit“"}
{"url": "http://www.focus-news.net/news/2018/02/27/2493810/blagoevgrad-ostava-ogranicheno-dvizhenieto-za-mps-nad-12-tona-s-remarketa-i-poluremarketa-po-vtoroklasen-pat-razlog-velingrad.html", "text": "Остава ограничено движението за МПС над 12 тона с ремаркета и полуремаркета по второкласен път Разлог – Велинград. Това каза за Радио „Фокус“ – Пирин дежурният служител в Областно пътно управление – Благоевград. Нормално е движението по основните пътни направления в областта – автомагистрала „Струма“ и главен път Е-79. Няма регистрирани тежки пътни инциденти през деня. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nПериодично се почистват улиците в град Благоевград, трафикът е натоварен в централна градска част. Техника на Общинска фирма „Биострой“ отстранява снегът от пътното платно и обработва настилките със смеси срещу заледяване. Трафикът по основните улици и булеварди в централна градска част е натоварен, като колони от автомобили има на места в района на жп гарата и автогарата, както и по булевардите „Св. Димитър Солунски“ и „Васил Левски“. Градският транспорт се движи по разписание. През деня няма регистрирани тежки пътни инциденти в града.\r\nЛора КАЛЧЕВА", "date": "2018.02.27", "title": "Благоевград: Остава ограничено движението за МПС над 12 тона с ремаркета и полуремаркета по второкласен път Разлог – Велинград"}
{"url": "http://www.focus-news.net/news/2018/02/27/2493808/inzh-deyan-ivanov-kmet-na-beloslav-patishtata-v-obshtinata-sa-prohodimi-pri-zimni-usloviya.html", "text": "Пътищата на територията на община Белослав са проходими при зимни условия. Това каза за Радио „Фокус“ – Варна инж. Деян Иванов, кмет на Община Белослав. Почистват се стръмните участъци в града. Заради ремонта на бул. „Левски“ във Варна има забавяне в графика на автобусите по направлението Варна – Белослав, допълни кметът. Няма населени места с прекъснато електрозахранване или водоподаване. Детските градини функционират нормално, а учебните занятия са прекратени.\r\nМарияна ВАЛЕНТИНОВА", "date": "2018.02.27", "title": "Инж. Деян Иванов, кмет на Белослав: Пътищата в общината са проходими при зимни условия"}
{"url": "http://www.focus-news.net/news/2018/02/27/2493816/rosen-marinov-obshtina-svishtov-vsichki-malki-zhiteli-na-grada-koito-se-vklyuchat-v-chestvaniyata-za-3-ti-mart-shte-poluchat-balgarsko-zname-kato-podarak.html", "text": "Стотици български знаменца е подготвила Община Свищов за най-малките жители и гости на града, които ще се включат в общоградските чествания за трети март. Това съобщи за Радио „Фокус“ – Велико Търново Росен Маринов, директор на Дирекция „Култура и културно наследство“ в Общината. Той уточни, че през настоящата година ще бъде продължена традицията за украсяване на Свищов с трибагреници. „Те ще са поставени главно в централната градска част, тъй като не можем да обхванем цялата територия. Но , освен трибагрениците, които ще украсяват главните улици, сме предвидили и малки знаменца, които ще раздаваме предимно на нашите най-малки граждани, които ще присъстват на нашите чествания“, уточни Росен Маринов. Той допълни и,че специални официални гости не се очакват, но покани са изпратени до всички висши държавници у нас. „Приканвам гражданите и гостите да посетят празнините мероприятия, посветени на 3-ти март, а на самия Ден, който не стигне до връх Шипка, да заповяда в центъра на Свищов и заедно да отбележим националния празник“, призова още Росен Маринов.\r\nЛуиза ТРАНЧЕВА", "date": "2018.02.27", "title": "Росен Маринов, Община Свищов: Всички малки жители на града, които се включат в честванията за 3-ти март, ще получат българско знаме като подарък"}
{"url": "http://www.focus-news.net/news/2018/02/27/2493802/blagoevgrad-na-gkpp-kulata-trafikat-e-intenziven-v-dvete-posoki.html", "text": "На ГКПП \"Кулата\" на българо-гръцката граница трафикът е интензивен в двете посоки. Няма въведени ограничения за движение. На ГКПП \"Маказа\" и ГКПП \"Илинден\" е в сила изискването всички автомобили, пътуващи в двете посоки, да са оборудвани с вериги. Нормален е трафикът на останалите пунктове на българо-гръцката граница. Това съобщиха за Радио „Фокус“ – Пирин от ГКПП \"Кулата\".\r\nЛора КАЛЧЕВА", "date": "2018.02.27", "title": "Благоевград: На ГКПП \"Кулата\" трафикът е интензивен в двете посоки"}
{"url": "http://www.focus-news.net/news/2018/02/27/2493809/silistra-otmeneno-e-chastichnoto-bedstveno-polozhenie-v-obshtina-glavinitsa.html", "text": "Отменено е частичното бедствено положение в община Главиница, обявено рано сутринта днес от кмета на общината заради проблеми с обстановката в 4 от населените места. Това съобщиха от Областна администрация- Силистра. От читалището в град Главиница съобщиха, че  поради лошите метеорологични условия театралната постановка „Великденско вино “ се отлага за 7 март. Отворени са пътищата по три направления в Североизточна България: Русе – Силистра, Силистра – Добрич и Силистра – Шумен – само за МПС до 3,5 т.", "date": "2018.02.27", "title": "Силистра: Отменено e частичното бедствено положение в община Главиница"}
{"url": "http://www.focus-news.net/news/2018/02/27/2493818/gabrovo-pochisteni-i-prohodimi-sa-patnite-nastilki-na-teritoriyata-na-oblastta.html", "text": "Почистени и проходими са пътните настилки на територията на област Габрово. Това съобщиха за Радио „Фокус“ – Велико Търново от Областно пътно управление – Габрово. Пътят към връх Шипка и останалите пътища от областта са заснежени, на места заледени, но почистени. Няма въведени допълнителни ограничения. Времето е облачно. Температурата на въздуха е минус 6°. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nОт Община Габрово съобщиха, че се почистват второстепенните улици, както и тротоарите. Разчистени са повечето от основните  и стръмни улици. Общински пътнически транспорт изпълнява междуселищните и градски курсове по разписание, като на места са възможни закъснения предвид тежката зимна обстановка.\r\nПочистени са пътищата до всички габровски села, към момента се почистват и улиците в тях. През нощта ще бъде опесъчено, а при необходимост ще бъде отново разчистено.\r\nНадежда КРЪСТЕВА", "date": "2018.02.27", "title": "Габрово: Почистени и проходими са пътните настилки на територията на областта"}
{"url": "http://www.focus-news.net/news/2018/02/27/2493820/nimh-prez-noshtta-snegovalezhite-shte-se-aktivizirat-minimalnite-temperaturi-shte-sa-mezhdu-minus-12-i-minus-7.html", "text": "През нощта снеговалежите ще се активизират и ще са по-интензивни в югоизточната половина на страната. Вятърът все още ще е от север-североизток, в Източна България ще е умерен до силен. Минималните температури ще са между минус 12° и минус 7°, по южното Черноморие до минус 3-4°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.\r\nУтре още сутринта от югозапад валежите ще спират и облачността ще започне да се разкъсва. Вятърът ще се ориентира от север-северозапад, ще е умерен до силен и с него ще нахлува още студен въздух. До края на денонощието снеговалежите ще спрат, най-късно в крайните североизточни райони. Остава студено с максимални температури между минус 7° и минус 2°, малко по-високи в крайните югозападни и югоизточни райони.\r\nАтмосферното налягане ще се повишава и вечерта ще се доближи до средното за февруари.\r\nНад Черноморието ще бъде предимно облачно, с валежи от сняг, в южните райони примесени с дъжд, които след обяд ще започнат да спират. Ще духа умерен до силен север-северозападен вятър. Максималните температури ще са между минус 4° и 1°. Температурата на морската вода е 4-5°. Вълнението на морето ще е 3-4 бала.\r\nНад планинските масиви на Югозападна България валежите сутринта ще спрат, а облачността ще се разкъса и намалее, след обяд и до предимно слънчево.  В останалите планини все още ще превалява сняг, в процес на спиране, най-късно, вечерта, в Източна Стара планина. Ще духа умерен и силен западен вятър. Температурите още ще се понижат и максималната на височина 1200 метра ще е около минус 7°, на 2000 метра – около минус 13°.\r\nМесец март ще започне с ниски температури – предимно между минус 15° и минус 10°, в отделни райони по-ниски. Облачността ще е разкъсана, на места и до предимно слънчево. Вятърът ще е от запад-югозапад, слаб до умерен. Ще започне затопляне. Още през нощта срещу петък облачността отново ще се увеличи и през деня на места ще има слаби валежи, от дъжд и от сняг, ще има и поледици. Вятърът от югозапад в Източна България временно ще се усили. Повишението на температурите ще продължи. В събота времето ще е променливо, ще има и превалявания, предимно слаби и предимно от дъжд, но в нощните часове и рано сутрин, на места в северозападните райони е възможно да превали и сняг, и отново ще има условия за поледици и заледявания.", "date": "2018.02.27", "title": "НИМХ: През нощта снеговалежите ще се активизират, минималните температури ще са между минус 12° и минус 7°"}
{"url": "http://www.focus-news.net/news/2018/02/27/2493821/sport-grigor-dimitrov-malek-zhaziri-11-seta.html", "text": "Световният номер 4 Григор Димитров и съперникът му Малек Жазири играят при резултат 1:1 сета в мач от втория кръг на турнира от сериите ATP 500 в Дубай. Димитров успя да спечели първия сет срещу 117-ия в света с 6:4, но загуби концентрация в края на втория сет и допусна пробив за 5:6, а след това и загуби сета. Ако стигне до финала на турнира, българинът ще се върне на трето място в световната ранглиста.", "date": "2018.02.27", "title": "Спорт: Григор Димитров – Малек Жазири 1:1 сета"}
{"url": "http://www.focus-news.net/news/2018/02/27/2493805/plovdiv-11-dushi-sa-raneni-pri-katastrofi-v-oblastta-prez-izminaloto-denonoshtie.html", "text": "11 души са ранени при катастрофи в Пловдив и областта, станали през изминалото денонощие. Станали са и 108 пътни произшествия с материални щети, 86 от които са в Пловдив. Това съобщи за Радио „Фокус”-Пловдив говорител на ОДМВР-Пловдив.\r\nОт полицията призоваван водачите на автомобили да се съобразяват с усложнената пътна и метеорологична обстановка, да тръгват на път с подготвени за условията моторни превозни средства, да се шофира със съобразена за зимните условия скорост, да се спазвт стриктно въведените забрани и ограничения, както и разпорежданията на полицейските служители, при попадане в задръстване да се проявява толерантност към останалите участници в движението.", "date": "2018.02.27", "title": "Пловдив: 11 души са ранени при катастрофи в областта през изминалото денонощие"}
{"url": "http://www.focus-news.net/news/2018/02/27/2493824/prezidentat-rumen-radev-ne-mozhem-da-govorim-za-modernizirane-na-balgariya-bez-razvitie-na-informatsionnite-tehnologii.html", "text": "Президентът Румен Радев връчи специалната награда на Българската асоциация по информационни технологии (БАИТ) за 2017 г. на преподавателя д-р  Светлин Наков, запалил хиляди млади хора да се насочат към програмиране и информационните технологии. Той преподава в няколко университета и изгражда частни школи за обучение по програмиране, и е един от инициаторите за създаването на Софтуерния университет (СофтУни), в който 30 000 души се обучават годишно по програмиране и дигитални умения. Това съобщиха от прессекретариата на държавния глава. \r\nОтличието се присъжда за значим принос в развитието на информационните и комуникационни технологии. Д-р Светлин Наков е носител и на наградата „Джон Атанасов“ на президента на Република България за неговия принос за развитие на информационните технологии и информационното общество през 2004 година.   \r\n„За мен е огромна чест да връча тази награда на господин Наков. Той е поел една просветителска мисия – да работи за младите хора, за нашето бъдеще, да работи за формиране на съзнание и отговорности у младите хора, защото истината е в дигиталното бъдеще. Програмистът вече няма отговорност само към своя софтуерен продукт, неговата отговорност е в залагането на ценности и алгоритми на поведение в обществото“, подчерта държавният глава на церемонията по награждаването.   \r\nПрезидентът отбеляза, че времето, в което се гледаше на програмирането като на „странно занимание на странни хора“ отдавна вече е в историята. „Не можем да говорим за модернизиране на България без развитието на информационните и комуникационните технологии. Това е най-бързо развиващият се сектор в нашата икономика и то с едни много смели крачки и с най-голяма добавена стойност“, добави Румен Радев.   \r\n„Без информационни технологии и комуникации няма бъдеще. И аз много се радвам, че именно благодарение на хора като вас България постига такива успехи. Ние имаме своите традиции. Имаме своя огромен потенциал и нещо много ценно – упоритостта и таланта на българската нация“, заяви в словото си президентът и пожела на отличените да продължават с решителни крачки напред да дават пример на младото поколение.  \r\nКонкурсът на БАИТ се провежда за седма поредна година под патронажа на държавния глава. Наградите се връчват на личности, институции или компании в 11 различни категории за принос в развитието на информационните и комуникационните технологии.", "date": "2018.02.27", "title": "Президентът Румен Радев: Не можем да говорим за модернизиране на България без развитие на информационните технологии"}
{"url": "http://www.focus-news.net/news/2018/02/27/2493817/veliko-tarnovo-prohodimi-pri-zimni-usloviya-sa-patnite-nastilki-na-teritoriyata-na-oblastta.html", "text": "Проходими при зимни условия са пътните настилки на територията на област Велико Търново, предаде репортер на Радио „Фокус“ – Велико Търново. Почистването и обработването на отсечките срещу заледявания продължава. Снеговалежът спря. Времето е облачно. Температурата на въздуха е минус 6º. Отпадна забраната за движение на тежкотоварни автомобили през Прохода на Републиката. Остава в сила забраната за движение на тежкотоварните автомобили по направление Велико Търново – Русе. Нормализира се обстановката и на територията на община Свищов, където всички основни улици са изчистени до асфалт. Нормална е обстановката и на територията на община Велико Търново – няма населени места, до които достъпът да е затруднен. Времето в града е облачно. Трафикът към този час е интензивен. Допълнително въведени ограничения и нови затворени участъци няма. Светофарите работят нормално.\r\nНадежда КРЪСТЕВА", "date": "2018.02.27", "title": "Велико Търново: Проходими при зимни условия са пътните настилки на територията на областта"}
{"url": "http://www.focus-news.net/news/2018/02/27/2493825/vratsa-vremenno-dvizhenieto-po-po-pat-i-1-beli-izvor-vratsa-v-posoka-beli-izvor-se-osashtestvyava-v-edna-lenta-poradi-avariral-tezhkotovaren-avtomobil.html", "text": "Временно движението по по път I-1 Бели Извор - Враца в посока Бели Извор се осъществява в една лента поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.02.27", "title": "Враца: Временно движението по по път I-1 Бели Извор - Враца в посока Бели Извор се осъществява в една лента поради аварирал тежкотоварен автомобил"}
{"url": "http://www.focus-news.net/news/2018/02/27/2493813/danas-zhan-klod-yunker-i-ana-barnabich-za-strategiyata-za-razshiryavane-na-es-v-regiona-na-zapadnite-balkani.html", "text": "Премиерът на Сърбия Ана Бърнабич е разговаряла във вторник с председателя на Европейската комисия Жан-Клод Юнкер за осъществяването на Стратегията за разширение на ЕС и за бъдещите действия на Сърбия по нейния европейски път, предава електронното издание на белградския вестник Danas.\r\nБърнабич е изтъкнала, че приемането на Стратегията за разширение е обнадеждаващо послание за целия регион на Западните Балкани. Тя е подчертала, че обстоятелството, че регионът отново е в центъра на вниманието на Съюза е окуражаващо. Освен това, сръбският премиер е подчертала важността на предстоящите срещи на върха за Западните Балкани, първо в София, а след това и в Лондон, които се провеждат рамките на Берлинския процес.\r\nСръбският министър по европейските въпроси Ядранка Йоксимович, която е присъствала на срещата, е похвалила Юнкер, първо за новата риторика и импулс, който е дала политиката на разширение, а освен това за факта, че Сърбия е припозната като най-вероятния кандидат за членство в Европейския съюз. Тя е изтъкнала, че Белград ще продължи да осъществява реформи и че срокът за присъединяване изглежда реалистичен.\r\nКакто се казва в правителственото съобщение, председателят на ЕК отново е подчертал важността на решаването на отворените двустранни въпроси чрез диалог със съседите, не само, защото това е условие за присъединяване към ЕС, а и защото е от голямо значение за гражданите на Сърбия и региона.\r\nОсвен това, той е приветствал напредъкът в диалога Белград – Прищина на техническо ниво и е изразил надежда, че страните ще подходят активно и отговорно към прилагането на ангажиментите, предвидени в споразумението.\r\nСъбеседниците са подчертали значението на прилагането на миналогодишният План за действие за Регионално икономическо развитие на Западните Балкани, приет на срещата на върха в Триест, се казва още в съобщението.\r\nСпоред Юнкер, целта на плана е в следващия период да се подкрепи още по-силно икономическото развитие и сътрудничеството в региона и да се подпомогне за свързването на инфраструктурата.\r\nПревод и редакция:", "date": "2018.02.27", "title": "Danas: Жан-Клод Юнкер и Ана Бърнабич за Стратегията за разширяване на ЕС в региона на Западните Балкани"}
{"url": "http://www.focus-news.net/news/2018/02/27/2493826/predstoyashti-sabitiya-v-stranata-za-28-fevruari-agentsiya-fokus.html", "text": "***\r\nОт 10.00 часа на „Дондуков“ 2 държавният глава Румен Радев ще се срещне с министъра на външните работи на Иран д-р Мохаммад Джавад Зариф.\r\n***\r\nОт 13.00 часа в зала „Рубин“ на хотел „Рамада“ президентът ще участва в тържествената част на 31-ото общо събрание на Националното сдружение на общините в България. Брифинг за журналисти с председателя на Управителния съвет /УСБ на НСОРБ Даниел Панов и членове на УС ще се проведе в 12.00 ч. От 17.10 часа Николай Нанков, министър на регионалното развитие и благоустройството и Румен Порожанов, министър на земеделието, храните и горите ще участват в панел 2 на дискусионния форум за актуални проблеми и визия за бъдещите общински проекти.  \r\n***\r\nОт 9.00 часа Народното събрание ще проведе заседание. \r\n***\r\nОт 10.00 часа ще се проведе заседание на Министерския съвет. \r\n***\r\nОт 9.30 часа в НДК ще се проведе Неформален съвет по образование, младеж, култура и спорт - \"Култура\". Встъпителни думи ще произнесат министърът на културата Боил Банов, Тибор Наврачич, комисар по образование, култура, младеж и спорт и Петра Камерверт, председател на Комитета по Култура и образование на Европейския парламент. От 13.10 часа ще се проведе пресконференция. \r\n***\r\nОт 8.30 часа в София Балкан Хотел заместник-министърът на транспорта, информационните технологии и съобщенията Велик Занчев ще открие първото авиационно събитие от програмата на Българското председателство на Съвета на Европейския съюз „Въздушният транспорт – двигател за просперитет“.\r\n***\r\nОт 9.00 часа в зала Витоша на Inter Expo Center, ще започне официалното откриване на 13-а национална конференция по е-Здравеопазване.\r\n***\r\nОт 9.00 часа 7 състав на Специализирания наказателен съд ще гледа делото срещу Бойко Б., Емил Б., Емил Д. и др., обвинени в организиране и ръководене на организирана престъпна група. \r\n***\r\nОт 9.30 часа 14 състав на Специализирания наказателен съд ще гледа делото срещу Борислав В., Петър А. и др., обвинени в организиране и ръководене на организирана престъпна група.\r\n***\r\nОт 9.30 часа 16 състав на Специализирания наказателен съд ще гледа делото срещу Милко М., Росен Д. и др., обвинени в организиране и ръководене на организирана престъпна група.\r\n***\r\nОт 9.30 часа в изложбената зала на Държавна агенция „Архиви“ (ул. Московска № 5) ще се проведе възпоменателна конференция, посветена на финландското участие в Руско-турската освободителна война през 1877 -1878 г.\r\n***\r\nОт 10.00 часа в зала 5 на „Московска“ 33 в Столична община Екологично сдружение „За Земята“ ще проведе обсъждане с граждани по повод намерението за поемане на общински дългосрочен дълг, свързан с изпълнението на проект за изграждане на инсталация за изгаряне на отпадъци в „Топлофикация-София“ (зад Централна гара).\r\n***\r\nОт 10.00 часа 6 състав на Специализирания наказателен съд ще гледа делото срещу Даниел Б., Христо П. и др., обвинени в организиране и ръководене на организирана престъпна група.\r\n***\r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.\r\n***\r\nОт 10.00 часа в Ателието на Регионалния исторически музей – София (пл. \"Бански\" 1) Регионален исторически музей – София организира Ателие \"Мартеничка\".\r\n***\r\nОт 11.30 часа в аудиторията на Клиниката по нервни болести на УМБАЛ „Александровска“ ще се проведе пресконференция, на която ще бъдат дискутирани достиженията, както и проблемите, свързани с функционирането на експертните центрове, липсата на медикаменти и недофинансирането на редките болести в България.\r\n***\r\nОт 13.00 часа 3 състав на Специализирания наказателен съд ще гледа делото срещу Ивайло Б., молба за изменение на мярка за неотклонение. \r\n***\r\nОт 13.00 часа 7 състав на Специализирания наказателен съд ще гледа делото срещу Ивайло Ст., Венцислав Д., Петко Ст. и др., обвинени в организиране и ръководене на организирана престъпна група.\r\n***\r\nОт 14.00 часа 5 състав на Специализирания наказателен съд ще гледа делото срещу Мирослав В., Живко И. и др., обвинени в организиране и ръководене на организирана престъпна група.\r\n***\r\nОт 18.00 часа в Галерия „Академия“, ул. „Шипка“ 1, ще бъде представена изложба на дипломираните магистри от Факултет за изящни изкуства – НХА.\r\n***\r\nОт 18.30 часа в Биологическия факултет на Софийския университет холандският еко експерт Франк Зандеринк ще представи предимствата на Статут „Див“ за природата и хората на Родопите и България, както и за Европа.\r\n***\r\nОт 18.30 часа в Литературния клуб на библиотеката ще бъде представена Екатерина Йосифова – поет на февруари в Столична библиотека.\r\n***\r\nВ Техническия университет – София ще се проведат „Дни на отворените врати - 2018“.\r\n***\r\nВ Maxi Club (бул. Симеоновско шосе 110) на първото по рода си изложение \"Български традиции на нов глас\" ще бъдат представени модерни дрехи, аксесоари, керамика и бижута с български шевици и нестандартни мартеници от дърво, хартия, кожа, плат, вълна и лего елементи.\r\n***\r\nОт 10.30 часа в сградата на Областна администрация – Бургас, етаж I, Сдружение „Зелена Странджа“ започва инициатива за разработване и популяризиране на нов многодневен маршрут през цяла Странджа за пешеходен и велосипеден туризъм, който да обхване възможно повече забележителности и населени места в планината.\r\n***\r\nОт 10.30 часа в сградата на Колежа по туризъм Проф. д-р „Асен Златаров“ – Бургас в зала 311 ще се проведат специализирани лекции, свързани с два от най-важните аспекти, които засягат бизнеса днес – дигиталната трансформация и новата европейска регулация GDPR. \r\n***\r\nОт 13.00 часа в заседателната зала на Община Бургас ще се проведе пресконференция по повод приключването на проект „Подкрепа в семейна среда за независим живот чрез индивидуален подход“.\r\n***\r\nОт 18.00 часа в кв. „Долно Езерово“, ОУ „Христо Ботев“, ще бъде представен патриотичният спектакъл „Време е … Свобода!“\r\n*** \r\nОт 10.30 часа в СУ „Емилиян Станев“ ще се проведе откриване на ново мозаечно платно.  От 11.00 часа ще се проведе тържествен концерт за 111-годишнината от рождението на Емилиян Станев и 36-годишнината от основаването на училището. \r\n*** \r\nОт 11.00 часа в пресклуба на БТА ще се проведе Пресконференция по проект „Съхранена и автентична градска среда на град Велико Търново“. \r\n*** \r\nОт 11.00 часа в Зала 302 на Общината ще се проведе работна среща – Превантивен център. \r\n*** \r\nОт 18.00 часа в Голяма зала на Общината ще се проведе среща със Стоянка Мутафова. \r\n***\r\nОт 10.30 часа в конферентна зала на Община Враца ще се проведе Форум „Карта на времето”-минало, настояще и бъдеще на библиотеките.\r\n***\r\nОт 17.00 часа в малка зала на ХГ „Иван Фунев“ ще се проведат XIX Зимни четения - „Глинените съдове в обредния свят на българина“ - Недка Димитрова.\r\n***\r\nОт 17.30 часа в Регионална библиотека „Хр. Ботев”- читалня ще се проведе среща с Калин Терзийски.\r\n***\r\nОт 19.00 часа в камерна зала на ДКТ ще бъде представен спектакълът „Женитба“ от Н. В. Гогол.\r\n*** \r\nОт 16.00 часа в НЧ „Съединение - 1888“ ще се проведе „Мартенска работилничка“ - изработване на мартеници с учениците от ОУ „Климент Охридски“. \r\n***\r\nОт 11.30 часа в Народно читалище „Йордан Йовков – 1870 г.“, Зала „Зорница“, ще се проведе „Любовта е...\" - спектакъл по текст на Валери Петров на Театрална студия „Зорница\" при Народно читалище „Йордан Йовков – 1870 г.“ с ръководител  Ема Георгиева.\r\n***\r\nОт 20.30 часа в Кино клуб „Икар“ ПП ГЕРБ организира безплатната прожекция на премиерния български филм „Привличане“.\r\n***\r\nОт 11.00 часа в заседателната зала на Община Козлодуй ще се проведе пресконференция по проект: „Обновяване и внедряване на мерки за енергийна ефективност в жилищни сгради в гр. Козлодуй”.\r\n***\r\nОт 11.00 часа в залата на Административен съд – Кюстендил ще се проведе отчетно събрание.  \r\n***\r\nОт 14.00 часа в залата на Община Кюстендил ще се проведе редовно заседание на Общински съвет. \r\n***\r\nОт 11.00 часа пред сградата на Районна прокуратура и съда в град Монтана членове на ЦРОО, СЛРД \"Огоста\", риболовци, ловци от Монтана, Берковица, София, Плевен, Враца, Перник и други се организират на протест пред сградата на Районна прокуратура срещу бракониерството във всичките му форми. \r\n***\r\nОбщинските съветници от  ГЕРБ в град Пловдив ще проведат приемни с граждани. Радослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16:00 до 18:00 часа в офиса на  ГЕРБ в район „Южен” на ул. ”Академик Петър Динеков” №1А; Георги Василев, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” №1А; Д-р Аргир Аргиров, от 17:30  до 18:30 часа в офиса на  ГЕРБ в район „Южен” на ул. ”Академик Петър Динеков” №1А; Ани Лафчиева, от 17:00 до 18:30 часа в офиса на  ГЕРБ в район „Източен” на ул. ”Коста Паница“ №5; Емил Русинов, от 17:30 до 19:00 часа в офиса на  ГЕРБ в район „Източен” на ул. ”Коста Паница“ №5. \r\n***\r\nОт 17.30 часа в къща-музей „Иван Вазов“ ще се проведе среща с потомци на опълченци под надслов „Паметта на кръвта е жива“.\r\n***\r\nОт 12.00 часа в Историческия музей ще бъде открита обновената витрина с мартеници, дарени от Марианка де Монтис\r\n***\r\nОт 11.30 часа в офиса на ГЕРБ на улица „Екзарх Йосиф“ общинските съветници от ГЕРБ-Пазарджик ще проведат приемни за граждани.\r\n***\r\nОт 18.00 часа в офиса на ГЕРБ в кметство „Изток“, на улица „Благой Гебрев“ №20, общинските съветници от ГЕРБ Ивайло Богданов и Мирослава Николова ще проведат приемен ден.\r\n***\r\nОт 11.00 часа в панорама „Плевенска епопея“ посланикът на Русия в България Анатолий Макаров ще вземе участие в откриване на изложба на литографиите от личната си колекция, посветени на Руско-турската война 1877-1878 години и издадени по време на войната във водещи западни списания.\r\n***\r\nОт 11 часа в Дом на културата „Борис Христов“, Малка конферентна зала, ет.2 ще се проведе пресконференция по повод предстоящото 13-то издание на Международния филмов фестивал „София Филм Фест в ПЛОВДИВ“, който ще се проведе от 15 до 25 март 2018 г.  в LUCKY Дом на киното. \r\n***\r\nОт 15 часа в заседателната зала на Община Пловдив ще бъде подписан договорът за обслужване на 13 линии от масовия градски транспорт в града. \r\n***\r\nОт 13.00 часа, пред Института по редки болести в  ж.к.“Тракия“, ул. „Маестро Г. Атанасов“ 22 ( зад Община Тракия) ще бъде отбелязан Международния ден на редките болести, като присъстващите ще се включат в масовото вдигане на ръце, което ще се осъществи по едно и също време в цяла Европа като знак на съпричастност към болните. \r\n***\r\nОт 11.00 часа под Стария бряст с информационна кампания, в която се раздават материали за редките заболявания ще бъде отбелязан Световният ден на хората с редките болести. Точно в 13. 00 часа всички участници ще пуснат в небето балоните на надеждата и ще вдигнат ръце в знак на съпричастност.\r\n***\r\nОт 18.30 часа в зала „Сливен“ ще се проведе втори концерт за юбилея на Добри Селиминовски.\r\n***\r\nОт 18.30 часа в НЧ „Христо Ботев-1871” – Смолян ще се проведе „Фолклорна палитра“ – концерт с участието на фолклорните формации при читалището.\r\n***\r\nОт 16.00 часа в Оперен театър известният български художник Иван Яхнаджиев ще проведе занимание по рисуване за деца.\r\n***\r\nОт 17.00 часа в Оперен театър ще бъде представена изложба от картини на Концертен комплекс \"България\".\r\n***\r\nОт 19.00 часа на сцената на Държавна опера-Стара Загора ще се състои премиерата на балета „Фантастичното дюкянче“ по музика на Джоакино Росини/ Оторино Респиги.\r\n***\r\nОт 19.00 часа в Драматичен театър ще бъде представена постановката „Цар последен“ от Райна Томова.\r\n***\r\nОт 11.00 часа във фоайето на Областна администрация Хасково ще се проведе благотворителен базар за мартеници „Мартеничка с кауза”.\r\n*** \r\nОт 13.00 часа пред сградата на  областна администрация ще бъдат пуснати в небето разноцветни балони в знак на съпричастност с хората с редки заболявания.", "date": "2018.02.27", "title": "Предстоящи събития в страната за 28 февруари (Агенция „Фокус“)"}
{"url": "http://www.focus-news.net/news/2018/02/27/2493815/plovdiv-patishtata-v-oblastta-sa-prohodimi-pri-zimni-usloviya-snegovalezhat-sprya-navsyakade.html", "text": "Затворен за всички превозни средства е проходът Троян-Кърнаре. Останалите пътища в областта са проходими при зимни условия, съобщи за Радио „Фокус”- Пловдив говорителят в ОПУ. В момента няма валежи никъде в областта. Отпаднали са ограниченията за автомобили над 12 тона с ремаркета и полуремаркета по пътя Девин – Кричим, Асеновград – Смолян и Новаково – Кърджали, които бяха въведени по-рано заради силния снеговалеж. В момента няма затворени нови пътни участъци в областта, пътищата са почистени и опесъчени. Заснежен е пътят към хижа \"Студенец\", но се опесъчава.\r\nВ Пловдив снеговалежът също спря още преди обяд. Главните булеварди в града са добре почистени и обработени.\r\nЦветана ТОНЧЕВА", "date": "2018.02.27", "title": "Пловдив: Пътищата в областта са проходими при зимни условия, снеговалежът спря навсякъде"}
{"url": "http://www.focus-news.net/news/2018/02/27/2493829/aktsenti-v-sutreshniya-blok-dobro-utro-balgariya-na-28-fevruari.html", "text": "Усложнената метеорологична обстановка след обилните снеговалежи предизвика редица проблеми - прекъсване на електрозахранването и обледяване на елекропроводите, захранващи водоснабдителните обекти; нарушено водоснабдяване в населени места в областите Видин, Добрич, Силистра, Смолян, Стара Загора, Хасково и Шумен. За зимната обстановка в община град Добрич ще разговаряме с кмета на общината Йордан Йорданов. Какво е положението в община Велико Търново ще научим от проф. Георги Камарашев, заместник-кмет \"Строителство и устройство на територията\" в общината. Ситуацията в Шумен ще коментира с инж. Боян Тодоров, зам.-кмет по строителство и екология. За обстановката във Видин ще разговаряме с кмета Огнян Ценков. \r\nЗа оставката на енергийния министър Теменужка Петкова, която беше отложена за следващата седмица след заседание на Коалиционния съвет в МС, и за приоритетите в българската икономика ще разговаряме с Валери Симеонов, вицепремиер по икономическата и демографската политика и председател на Националния фронт за спасение на България (НФСБ).\r\nС няколко проекта в Шумен ще бъдат отбелязани 119 години от рождението на Панчо Владигеров и 25 години от едноименната фондация. Една от ключовите прояви ще се състои на 13 март – рождението на великия български композитор.  Повече за предстоящите събития ще разберем от репортажа на Ивелина Иванова от Радио „Фокус“ – Шумен.\r\nС петметрова мартеница закичиха Община Велико Търново. Червено-белият символ бе монтиран на фасадата на сградата. Повече ще ни разкаже Надежда Кръстева от Радио „Фокус“ – Велико Търново.\r\nТези и още теми в „Добро утро, България“ от 6.00 до 10.00 с водещ Йоланда Пелова.", "date": "2018.02.27", "title": "Акценти в сутрешния блок „Добро утро, България“ на 28 февруари"}
{"url": "http://www.focus-news.net/news/2018/02/27/2493828/vidin-1638-e-ravnishteto-na-bezrabotitsa-v-oblastta-za-mesets-yanuari.html", "text": "16,38% е равнището на безработица във Видинска област за месец януари. Това каза за Радио „Фокус“ – Видин Красимир Иванов, изпълняващ длъжността директор на  Бюрото по труда във Видин. Безработицата във Видинска област е близо два пъти по-висока в сравнение с безработицата в страната, която за януари е 7,2%. Бюрото по труда в Белоградчик отчита близо пет пъти по-висока безработица в сравнение с тази за страната – над, 36%, в Кула равнището на безработица е над 20%. Общият брой на безработните в областта са 6196 души. В сравнение с предходния месец броят им е намалял с 0,06%.Съотношението между търсенето и предлагането е 8 към 1.\r\nАнна ЛОЗАНОВА", "date": "2018.02.27", "title": "Видин: 16,38% е равнището на безработица в областта за месец януари"}
{"url": "http://www.focus-news.net/news/2018/02/27/2493819/tass-rusiya-prizova-grupirovkite-v-iztochna-guta-da-ne-prechat-na-izvezhdaneto-na-mirnite-zhiteli.html", "text": "Русия призова групировките в Източна Гута да спазват режима на примирие и да не пречат на извеждането на мирните жители, съобщи началникът на Центъра за примиряване на враждуващите страни на територията на Сирия генерал-майор Юрий Евтушенко, предава ТАСС.\r\n„Призоваваме лидерите на въоръжените групировки в Източна Гута да спазват режима на примирие и да не пречат на извеждането на мирните жители в безопасни райони“, заяви Евтушенко.\r\nТой подчерта, че бойците са преминали в настъпление в този район. Според неговите думи, във вторник, по време на действието на хуманитарната пауза, от района между населените пунктове Хараста и Дума, от 11:45 до 12:25, терористите са произвели два минометни обстрела по хуманитарния коридор и снарядите са се взривили на 500 метра от пропускателния пункт.\r\n„Освен това, по време на хуманитарната пауза бойците на въоръжените групировки са продължили да атакуват позициите на правителствените войски в райна на населените пунктове Хазрама и Нашабия, а след 13:00 са преминали в настъпление и на други направления. Тези действия са съпроводени с интензивен артилерийски обстрел и огън от стрелково оръжие“, заяви генералът.\r\nТАСС припомня, че по-рано във вторник представителят на руския Център за примиряване на враждуващите страни на територията на Сирия генерал-майор Владимир Золотухин е съобщил, че по време на хуманитарната пауза бойците са обстрелвали коридора за извеждане на мирни жители от Източна Гута на всеки половин час, в резултат от което евакуацията на населението е провалена и за целия вторник нито един мирен жител не е напуснал района на бойните действия.\r\nПревод и редакция:", "date": "2018.02.27", "title": "ТАСС: Русия призова групировките в Източна Гута да не пречат на извеждането на мирните жители"}
{"url": "http://www.focus-news.net/news/2018/02/27/2493832/kyustendil-atelie-rabotilnichka-za-martenitsi-zapochva-rabota-v-sapareva-banya.html", "text": "Ателие „Работилничка за мартеници“ започва работа в Сапарева баня. Това съобщиха за Радио „Фокус” – Кюстендил от читалище „Просветен лъч”. Ателието ще работи до 1 март, а в организацията се включва и Средно училище „Христо Ботев”. В творческата работилница деца и ученици от Сапарева баня изработват традиционните бяло-червени символи за здраве и дълъг живот. Ателието се провежда в малкия салон на читалището в град Сапарева баня. Различни техники за изработване на красиви мартеници на децата показват учители и местни самодейци. С направените бяло-червени символи по време на ателието ще бъдат накичени няколко дръвчета в района на амфитеатър „Гейзера“.\r\nВенцеслав ИЛЧЕВ", "date": "2018.02.27", "title": "Кюстендил: Ателие „Работилничка за мартеници“ започва работа в Сапарева баня"}
{"url": "http://www.focus-news.net/news/2018/02/27/2493830/tass-niderlandiya-prizova-da-se-natisne-rusiya-za-podobryavane-na-situatsiyata-v-iztochna-guta.html", "text": "Нидерландия смята, че е нужно да се окаже натиск над Русия, за да се разреши ситуацията в района на Източна Гута. Със съответстващия призив излезе във вторник постоянният представител на европейската страна в ООН Карел Ян Густав ван Остер, предава ТАСС.\r\nНидерландия е непостоянен член на Съвета за сигурност на световната организация.\r\nСпоред думите на дипломата, страните-членки на СС „са направили, каквото са могли“, приемайки резолюция, която е „установила много точки рамки по отношение на това, което е необходимо да се направи“ за подобряване на положението на мирното население.\r\n„Знам, че в неделя и понеделник много лидери са говорили с руските власти, което е довело до приемането на решение от Путин за временна хуманитарна пауза. Видяхте какво се случи днес (вторник, 27 февруари) сутринта“, заяви ван Остер, коментирайки продължаването на бойните действия в предградието на Дамаск. „Мисля, че за всички нас е нужно да продължим да оказваме натиск на руското правителство чрез своите столици и да се убедим, че те използват своето влияние в Гута за прекратяване на насилието и осигуряването на хуманитарен достъп“.\r\nТАСС припомня, че на 24 февруари СС на ООН прие резолюция, изискваща от страните в сирийския конфликт да прекратят бойните действия за най-малко 30 дни, с цел да се окаже хуманитарна помощ на населението. Документът получи подкрепата на 15 страни-членки на СС, включително Русия. Съгласно резолюцията, примирието не се разпространява над военните операции против „Ислямска държава“ и други.\r\nПревод и редакция:", "date": "2018.02.27", "title": "ТАСС: Нидерландия призова да се натисне Русия за подобряване на ситуацията в Източна Гута"}
{"url": "http://www.focus-news.net/news/2018/02/27/2493831/afp-radovan-karadzhich-obzhalva-40-godishnata-si-prisada-zasedanieto-shte-e-prez-april.html", "text": "Военният лидер на босненските сърби Радован Караджич ще се изправи пред съдиите на трибунала на ООН в Хага през април, когато ще обжалва наложената му 40-годишна присъда, обявиха от трибунала в Хага във вторник, предава AFP.\r\nМеханизмът за международните наказателни трибунали „отсъжда, че изслушването на жалбите ще се проведе... на 23 и 24 април в заседателна зала I“, гласи документът, подписан от председателят на трибунала Теодор Мерон.\r\nПревод и редакция:", "date": "2018.02.27", "title": "AFP: Радован Караджич обжалва 40-годишната си присъда, заседанието ще е през април"}
{"url": "http://www.focus-news.net/news/2018/02/27/2493814/sliven-podnovyavat-se-uchebnite-zanyatiya-v-obshtinata.html", "text": "В община Сливен се подновяват учебните занятия, съобщиха от пресцентъра на Общината. 28 февруари – сряда, ще бъде учебен ден за училищата на територията на община Сливен.", "date": "2018.02.27", "title": "Сливен: Подновяват се учебните занятия в общината"}
{"url": "http://www.focus-news.net/news/2018/02/27/2493833/sport-grigor-dimitrov-otnovo-zagubi.html", "text": "Световният номер 4 Григор Димитров отпадна от турнира от сериите ATP 500 в Дубай още на първото препятствие. Българинът загуби с 6:4, 5:7, 4:6 от 117-ия в света Малек Жазири за два часа и двадесет минути игра. Димитров бе поставен на първо място в схемата на турнира и при достигане до финала щеше да се върне на 3-ото място в световната ранглиста, а сега може да бъде изместен и от 4-ото, ако Александър Зверев стигне до финала на турнира в Акапулко.", "date": "2018.02.27", "title": "Спорт: Григор Димитров отново загуби"}
{"url": "http://www.focus-news.net/news/2018/02/27/2493823/aktualna-patna-obstanovka-kam-1800-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 18.00 часа. Актуалната пътна обстановка в страната е следната:Метеорологична обстановка: \r\nТемпературите са в интервала от –12° до + 4°. Времето над страната е облачно. Вятър духа в областите Бургас, Варна, Велико Търново, Видин, Добрич, Кюстендил, Ловеч, Пазарджик, Перник, Пловдив, Плевен, Разград, Русе, Силистра, Сливен, Смолян, София, Стара Загора, Търговище и Ямбол. Слаб сняг вали в областите Бургас, Варна, Видин, Враца, Монтана, Русе, Силистра и Шумен. Пътните настилки са предимно заснежени и обработени. Намалена видимост до 150 м поради мъгла има на места в област Силистра.Обстановка /състояние/ по републиканска пътна мрежа:Проходи: Ограничения по проходите за текущия период:\r\n- „Дюлински“ – забранен за МПС над 3,5 т;\r\n- „Обзорски“ – затворен за МПС над 12 тона;\r\n- „Пампорово” - забранен за МПС над 3,5 т; \r\n- „Превала“ – забранен за МПС над 12 т с ремаркета и полуремаркета, задължително движение за всички МПС с вериги;\r\n- „Републиката“ – забранен за МПС над 12 тона в посока Велико Търново;\r\n- „Ришки“ – в посока Шумен МПС над 12 т да се движат задължително с вериги.\r\n- „Твърдишки” - забранен за МПС над 10 т;Временни ограничения по проходите:\r\n- „Котленски” – затворен за МПС над 12 тона;\r\n- „Троянски” – забранен за всички МПС;Целогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.\r\n- „Айтоски“ проход – отворен за всички МПС.\r\n- „Предел” – отворен за всички МПС;Автомагистрали: \r\n- АМ „Тракия“: няма ограничения\r\n- АМ „Хемус“:\r\nОПУ София:\r\nВременно движението по АМ „Хемус“ при км 66 в посока Варна е ограничено за МПС над 12 т поради ограничения по републиканската пътна мрежа във вътрешността на страната.\r\n- АМ „Струма“: няма ограничения.\r\n- АМ „Марица“: няма ограничения.\r\n- АМ „Черно море“: няма ограничения.\r\n- АМ „Люлин“: няма ограничения.Ограничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОПУ Видин: \r\nОграничено е движението за МПС над 12 т по път I-1 Видин – Монтана в посока Монтана  поради силни снегонавявания. Без ограничение е движението в посока Видин. Обходен маршрут в посока Монтана: път II-11 Дунавци – Арчар – път III-112 Добри дол – Тополовец - път III-114 Тополовец – Ружинци. \r\n- Ограничено е движението по път III-1412 от разклона за с. Бранковци до с. Раковица от км 2+150 до км 14+000 поради снегонавявания. Обходен маршрут: Кула - Киряево - Раковица. \r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Русе и област Разград:\r\n- Ограничено е движението за всички МПС по път I-2 Русе – Разград поради влошени метеорологични условия.\r\nОбласт Разград и област Шумен:\r\n- Ограничено е движението за МПС над 3,5 т по път Разград – Шумен само в посока Разград поради влошени метеорологични условия.\r\nОбходен маршрут: Разград – Търговище - Шумен\r\n- път І-3 Гара Бяла-Плевен-Луковит-Коритна-Ябланица-Ботевград:\r\n- Временно движението по път I-3 в посока Русе е ограничено за МПС над 12 т поради ограничения по РПМ във вътрешността на страната.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\n- Временно движението по път I-4 в посока Русе е ограничено за МПС над 12 т поради ограничения по РПМ във вътрешността на страната.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\n- Движението на МПС над 12 тона по път I-5 Бяла - Русе е възстановено само в посока от Русе към Бяла, всички автомобили да се движат задължително с вериги. Остава ограничено движението на МПС над 12 тона в посока Бяла - Русе поради ограничение от страна на Румъния.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОПУ Перник: \r\n- Ограничено е движението за МПС над 12 т двупосочно по път I-6 Перник – ГКПП Гюешево.\r\nОПУ Сливен: \r\n- Ограничено е движението за МПС над 12 т по път I-6 Твърдица – Петолъчката.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:\r\nОПУ Шумен и ОПУ Силистра:\r\n- Ограничено е движението за МПС над 3,5 по път Шумен – Силистра само в посока Силистра поради влошени метеорологични условия. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: няма ограничения.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОПУ Добрич: \r\n- Ограничено е движението за МПС над 12 т по път I-9 Дуранкулак – Кранево на територията на област Добрич.\r\nОПУ Варна:\r\n- Ограничено е движението на МПС над 12 т по път I-9 Старо Оряхово - Обзор от км 141+500 до км 165+800 поради влошени метеорологични условия.\r\nОПУ Бургас:\r\n- Ограничено е движението за МПС над 12 т от км 167+000 до км 199+100 Обзор – Сл. бряг поради снегопочистване и намалена видимост.;\r\n- Ограничено е движението за всички МПС по път I-9 Малко Търново - Козият рог от км 311+500 до км 313+000 поради паднали дървета и силен снеговалеж.\r\nОбходен маршрут: Малко Търново - Обход на Малко Търново.Други въведени извънредни ограничения на движението:\r\nОПУ Благоевград: \r\n- Ограничено е движението по път II-84 Разлог – Велинград е ограничено за МПС над 12 тона с ремаркета и полуремаркета \r\nОПУ Бургас:\r\n- Ограничено е движението за всички МПС по път III-906 гр. Варна – Горица затворен за всички МПС поради снегопочистване\r\nОПУ Варна:\r\n- Ограничение на движението за всички МПС по път III-2901 Суворово – Ветрино км 22 до км 34 поради нулева видимост, снеговалеж и силен вятър.\r\nОПУ Велико Търново:\r\n- Ограничено е движението по път III-405 Алеково – Козловец поради снегонавяване и нулева видимост \r\n- Ограничено е движението по път III-407 Павел – Совата за МПС над 12 т поради снегонавяване и нулева видимост \r\nОПУ Видин:\r\n- Ограничено е движението за всички МПС по път III-121 от с. Шишенци до гр. Кула от км 33+400 до км 50+300 поради снегонавяване.\r\n- Ограничено е движението на всички МПС по път III-121 от разклон за с. Раброво до разклон за с. Бориловец от км 20+860 до км 31+300 в двете посоки поради снегонавяване. \r\n- Временно се ограничава движението по път III-1412 разклон Церова вода до разклон с. Бранковци от км 0 до км 2+150 от в двете посоки за всички МПС поради снегонавяване.\r\n- Ограничено е движението за всички МПС по път III-1413 Грамада – Синаговци поради обилен снеговалеж и снегопочистване. \r\nОПУ Враца:няма ограничения.\r\nОПУ Габрово: няма ограничения.\r\nОПУ Добрич: \r\n- Ограничено е движението на всички МПС по: \r\n•\tII-27 Добрич – Владимирово – Бдинци поради обилен снеговалеж и влошени метеорологични условия;\r\n•\tпът III-293 Добрич – Крушари поради обилен снеговалеж и снегонавявания;\r\n•\tпът III-296 Генерал Тошево – Каварна поради обилен снеговалеж и снегонавявания;\r\n•\tпът III-2077 Кочмар – Тервел – Межден поради обилен снеговалеж и снегонавявания;\r\n•\tпът III-2075 Орляк – Зърнево поради обилен снеговалеж и влошени метеорологични условия;\r\n•\tпът III-2702 Генерал Киселово – Ведрина – Добрич поради обилен снеговалеж и влошени метеорологични условия;\r\n•\tпът III-2903 Генерал Тошево – Росица поради обилен снеговалеж и влошени метеорологични условия;\r\n•\tпът III-2904 Кардам – Дуранкулак поради снегонавявания и лоша видимост\r\n•\tпът III-2932 Крушари – Росица поради обилен снеговалеж и влошени метеорологични условия;\r\n•\tпът III-7103 Oногур – Телериг – Крушари поради обилен снеговалеж и влошени метеорологични условия;\r\n•\tпът III-7105 Добрич – Житница – Балик поради обилен снеговалеж и влошени метеорологични условия;\r\n•\tпът III-9002 Балчик – Генерал Тошево поради снегонавявания и лоша видимост\r\n•\tпът III-9701 Добрич – Сърнино поради снегонавявания и лоша видимост\r\nОграничено е движението за МПС над 12 т по: \r\n•\tпът II-27 Добрич – Балчик и по път II-71 Добрич – Карапелит поради обилен снеговалеж и снегонавявания; \r\n•\tпът II-71 Карапелит – Силистра поради обилен снеговалеж и снегонавявания; \r\n•\tпо път III-207 Кочмар –Тервел – Силистра поради обилен снеговалеж и снегонавявания;\r\n•\tпът III-7102 Тервел – Ангеларии поради обилен снеговалеж и влошени метеорологични условия;\r\n•\tпът III-7106 Кочмар – Карапелит поради обилен снеговалеж и снегонавявания;\r\nОПУ Кърджали:\r\n- Движение с вериги на всички МПС по път II-58 Комунига-Тополово-Асеновград в участъка с. Комунига - гр. Асеновград\r\nОПУ Кюстендил: няма ограничения.\r\nОПУ Ловеч:\r\n- Ограничено е движението за всички МПС по път III-358 Шипково – Рибарица, поради обилен снеговалеж и почистване. \r\nОПУ Пазарджик: \r\n- Временно движението по път II-37 Пещера-Батак-Доспат е ограничено за МПС над 12 т с ремаркета и полуремаркета. Всички останали МПС задължително с вериги.\r\n- Временно движението по път II-84 Разлог – Велинград е ограничено за МПС над 12 т с ремаркета и полуремаркета. Всички останали МПС задължително с вериги. \r\nОПУ Перник: \r\n- Временно движението по път III-1801 Перник – Голямо Бучино е ограничено за всички МПС поради снегопочистване. \r\nОПУ Плевен:\r\n- Временно е ограничено движението на МПС по път II-52 Никопол - Лозица поради снеговалеж и снегопочистване.\r\n- Движението на МПС над 12 тона се осъществява задължително с вериги на територията на цялата област;\r\nОПУ Пловдив: \r\n- Движението на всички МПС по път II-58 Новаково – Кърджали задължително се осъществява с вериги; \r\n- Движението по път III-861 Югово – Лъки се осъществява задължително с вериги за всички МПС поради обилен снеговалеж.\r\n- Движението по път III-8611 Белица – Загражден се осъществява задължително с вериги за всички МПС поради обилен снеговалеж.\r\nОПУ Разград: \r\n- Ограничено е движението за всички МПС поради влошени метеорологични условия по:\r\n•\tпът II-23 Русе – Дулово \r\n•\tпът II-49 Кубрат – Тутракан\r\n•\tпът III-702 Пристое – Лъвино \r\n•\tпът III-2001 Ветово – Глоджево \r\n•\tпът II-2002 Цар Калоян – Захари Стояново \r\n•\tпът ІІІ-2003 Дряновец – Сеново \r\n•\tпът III-2004 път I-2 – Балкански – път III-204 \r\n•\tпът ІІІ-2102 Черешово – Бисерци \r\n•\tпът ІІІ-2302 Сеново – Просторно \r\n•\tпът ІІІ-2304 Малък Поровец – Острово \r\n•\tпът ІІІ-2305 Исперих – Зебил \r\n•\tпът ІІІ-2306 Тодорово – Къпиновци \r\n•\tпът ІІІ-4902 Побит Камък – Веселец \r\n•\tпът ІІІ-7002 Ясенково – Голям извор \r\n•\tпът III-205 Исперих – Стефан Караджа\r\n- Ограничено е движението за МПС над 3,5 т по път II-49 Разград – Кубрат поради влошени метеорологични условия.\r\n- Ограничено е движението за МПС над 12 т поради влошени метеорологични условия по следните пътища:\r\n•\tпът II-49 Търговище – Разград\r\n•\tпът II-51 Дралфа – Чудомир – Лозница – път I-2 \r\n•\tпът III-204 Разград – Попово \r\n•\tпът III-205 Разград – Исперих \r\n•\tпът III-2005 Самуил – Подайва \r\n•\tпът III-206 Пороище-Лозница \r\nОПУ-Русе: \r\n- Ограничено е движението за всички МПС по третокласната пътна мрежа в област Русе поради влошени метеорологични условия.\r\n- Ограничено е движението на всички МПС поради силен снеговалеж и ограничена видимост по:\r\n•\tпът II-21 Сливо поле – Силистра \r\n•\tпът II-23 Русе – Карнобат \r\n- Ограничено движение по път II-51 Бяла-Попово за МПС над 12 тона поради силен снеговалеж и снегонавявания.\r\nОПУ Силистра:\r\n- Ограничава се движението за МПС над 3,5 т по път II-21 Русе – Силистра, поради влошени метеорологични условия;\r\n- Ограничено е движението на всички МПС по път II-49 Старо село – Кубрат поради влошени метеорологични условия.\r\n- Ограничено е движението за МПС над 3,5 т по път II-71 Силистра – Добрич поради обилен снеговалеж и снегопочистване;\r\n- Ограничено е движението на всички МПС по път III-205 Тутракан – Веселец поради нулева видимост и снегонавявания. Обходен маршрут: с. Шуменци, Варненци, Белица, Царев дол.\r\n- Ограничено движението за всички МПС по път III-205 Исперих – Стефан Караджа поради обилен снеговалеж и навявания, като движението се извършва по обходен маршрут Царев дол – Черногор – Главиница – Исперих.\r\n- Ограничено е движението на МПС над 12 тона по път III-207 Алеково – Тервел поради обилен снеговалеж и снегопочистване;\r\n- Ограничено е движението на МПС над 12 тона по път III-2077 Каблешково – Межден поради обилен снеговалеж и снегопочистване; \r\n- Ограничено е движението за всички МПС по път III-2305 Конево-Зебил поради обилен снеговалеж и снегопочистване.\r\nОПУ Сливен:\r\n- Ограничено е движението за МПС над 12 тона по път II-55 Гурково – Нова Загора поради влошена метеорологична обстановка. \r\n- Ограничено е движението за всички МПС път III-662 поради нулева видимост и влошена метеорологична обстановка.\r\nОПУ Смолян:\r\n- Движението по път II-37 граница ОПУ Пз – Барутин е забранено за МПС над 12 т с ремаркета и полуремаркета;\r\n- Движението по път III-197 граница ОПУ Блг - Девин е забранено за МПС над 12 т с ремаркета и полуремаркета;\r\n- Движението по път III-861 Лъки – местност Рожен от км 31+040 до км 42+971 - всички МПС да се движат с вериги, а автомобилите с маса над 12 т без ремаркета и полуремаркета поради обилна снежна покривка.\r\nОбходен маршрут Лъки – Югово – Чепеларе – Рожен и обратно. Движението в района се регулира с пътни знаци. Срок за изпълнение до 31.03.2018 г.\r\n- Движението по път III-8631 Момчиловци – проход Рожен е забранено за МПС над 12 тона с ремаркета и полуремаркета, а всички МПС задължително да се движат с вериги.\r\nОПУ София: няма ограничения\r\nОПУ Стара Загора: няма ограничения.\r\nОПУ Търговище: няма ограничения.\r\nОПУ Хасково: няма ограничения.\r\nОПУ Шумен: няма ограничения.\r\nОПУ Ямбол:\r\n- Ограничено движение за всички МПС по път Стефан Караджово – кръстовище с път II-79 Голямо крушово-Болярово поради снеговалеж, силен вятър и ограничена видимост.", "date": "2018.02.27", "title": "Актуална пътна обстановка към 18.00 часа"}
{"url": "http://www.focus-news.net/news/2018/02/27/2493837/tass-pentagonat-shte-sledi-dali-siriya-ne-poluchava-himichesko-orazhie-ot-severna-koreya.html", "text": "Ръководителят на Централното командване на Въоръжените сили на САЩ (СЕНТКОМ) генерал Джоузеф Вотел заяви във вторник, че Министерството на отбраната на САЩ има намерение да следи отблизо, дали сирийските власти не получават химическо оръжие от Северна Корея, предава ТАСС.\r\nПо-рано вестник The New York Times, позовавайки се на неназован доклад на експертна група на ООН, съобщи за това, че Северна Корея може и да осъществява морски доставки в Сирия на някакви материали, които, както се предполага, са използвани от сирийските власти за производство на химическо оръжие.\r\n„Не съм виждал тези съобщения. Очевидно е, че сме разтревожени от разпространението на оръжие от такъв тип в Сирия, в страна, която вече демонстрира намерението си да го използва“, заяви Вотел, в отговор на въпросите на членове на комитет на американския Конгрес по работите на въоръжените сили.\r\n„Това ще бъде сфера, на която ще продължим да отделяме голямо внимание“, заключи той.\r\nПревод и редакция:", "date": "2018.02.27", "title": "ТАСС: Пентагонът ще следи дали Сирия не получава химическо оръжие от Северна Корея"}
{"url": "http://www.focus-news.net/news/2018/02/27/2493838/gen-andrey-botsev-nachalnik-na-otbranata-balgarskata-armiya-e-gotova-da-izpalnyava-zadalzheniyata-si-po-konstitutsiya.html", "text": "Българската армия е готова да изпълнява задълженията си по конституция. Това каза в интервю за Радио „Фокус“ ген. Андрей Боцев, началник на отбраната, във връзка с подготовката, войсковия ред и дисциплината ѝ. Армията има 93 формирования, които изпълняват служба при различни стихийни бедствия като пожари, земетресения, както и модул за зимни условия. През миналата година Българската армия е участвала в 175 такива мероприятия. \"Нейни формирования участват и в мисии зад граница\", допълни ген. Боцев. \r\n„В мисии зад граница са участвали около 285 български военнослужещи като основните ни мисии са „Решителна подкрепа“ в Афганистан, Босна и Херцеговина, Косово, Мали и Грузия, като тази година с 50 човека сме увеличили мисията за решителна подкрепа в Афганистан. Контингентът, който замина преди 20 дни, е в състав до 160 човека“ , поясни ген. Андрей Боцев.\r\nТой оцени като отлична работата на въоръжените сили по българо-турската граница. Ген. Боцев каза още, че с оглед на подобряване на условията за работа на българските военнослужещи от държавният бюджет са осигурени допълнително над 100 мил. лева, с които да бъдат повишени възнагражденията и назначаването на нови до 1300 военнослужещи.", "date": "2018.02.27", "title": "Ген. Андрей Боцев, началник на отбраната: Българската армия е готова да изпълнява задълженията си по конституция"}
{"url": "http://www.focus-news.net/news/2018/02/27/2493834/burgas-obshtinata-organizira-rabotna-sreshta-s-sobstvenitsite-na-pomeshteniya-s-targovsko-prednaznachenie-v-peshehodnata-zona-na-ul-bogoridi.html", "text": "Община Бургас и Сдружение „Хамалогика“ канят собствениците на помещения с търговско предназначение в пешеходната зона на ул. \"Богориди\" и района на прилежащите й улици, за участие в работна група за обсъждане на идейни предложения, спомагащи изготвянето на модел за устойчиво включване на творческите индустрии, малкия и среден бизнес в сферата на културата и обслужването в град Бургас. Това съобщиха от пресцентъра на Община Бургас.\r\nОбсъждането ще се проведе на 1 март от 18:30 часа в сградата на „Бизнес инкубатор – Бургас“, ул. „Княз Александър Батенберг“ №28.\r\nЦелта, която си поставя Община Бургас, заедно със Сдружение „Хамалогика“, е да комбинира инвестиционните усилия по обновяване на централни градски пространства с подкрепа за творчески личности и индустрии, културни и икономически оператори, социални иновации, образование, малък бизнес и изкуство в градската среда.", "date": "2018.02.27", "title": "Бургас: Общината организира работна среща с собствениците на помещения с търговско предназначение в пешеходната зона на ул. \"Богориди\""}
{"url": "http://www.focus-news.net/news/2018/02/27/2493836/stefan-radev-kmet-na-sliven-gordeem-se-s-nashiya-narod-spasil-48-000-balgarski-evrei-ot-kontsentratsionnite-lageri.html", "text": "Спасяването на 48 000 български евреи от депортация преди 75 години показва, че не просто сме спасили свои съграждани, а сме спасили човешкото в себе си. Това заяви кметът Стефан Радев по време на събитие в зала „Сливен“, с което бяха отбелязани 75 години от спасяването на българските евреи и се почете паметта на над 11 хиляди евреи от Беломорска Тракия, Вардарска Македония и гр. Пирот, съобщиха от пресцентъра на Община Сливен.\r\nПроведе се открит урок, в който участваха ученици в гимназиален клас на сливенските училища и двама души, оцелели в мрачните времена и станали свидетели на дискриминацията – Рефка Соломонова и Йосиф Пелишев. Беше прожектиран филмът „Оптимистите“ на режисьора Джаки Комфорти, който разказва историята на личности, действали по свой начин за осуетяване на плановете за изпращане на българските евреи в концентрационните лагери.\r\n„Въпреки опасностите, българското общество тогава не остава равнодушно и борбата в България достига измеренията на борба за духовното съхраняване на нацията. Най-важно е какво е направил българският народ – спасил е своите съграждани, което не е било лесно заради това, че страната е съюзник на Хитлеристка Германия. Тези хора, които са го направили, са рискували много и са успели. 48 000 наши съграждани не са изпратени към концентрационните лагери и трябва да се гордеем с това“, каза Стефан Радев.\r\nДенят за отбелязване на годишнината от спасяването на българските евреи е 10 март. Председателят на Регионалната организация на евреите „Шалом“ в Сливен – Юлия Гавазова подчерта, че датата е специална не само за България, на и за целия свят. „Почитаме благородството на българския народ, който в продължение на четири години подкрепяше своите сънародници евреи и не позволи те да бъдат качени на вагоните към лагерите на смъртта“, каза Гавазова.\r\nВ знак на признателност към Църквата и сливенските граждани, с плакети бяха удостоени Сливенска Митрополия, Община Сливен и Регионалното управление по образование.\r\nСред официалните гости бяха председателят на Общинския съвет Димитър Митев, директори на институции и др. Своите поздрави изпратиха д-р Александър Оскар – председател на Организацията на евреите в България „Шалом“ и областният управител на Сливен Чавдар Божурски. Организатори на събитието са Регионалната организация на евреите „Шалом“ – Сливен, Организация на евреите в България „Шалом“, Регионалното управление на образованието, Община Сливен и читалище „Зора“.", "date": "2018.02.27", "title": "Стефан Радев, кмет на Сливен: Гордеем се с нашия народ, спасил 48 000 български евреи от концентрационните лагери"}
{"url": "http://www.focus-news.net/news/2018/02/27/2493827/alsat-m-makedoniya-pametnikat-na-kyoseto-se-mesti-v-sopishtei.html", "text": "Общинските съветници от Сопище искат паметникът на Антон Янев – Кьосето да бъде поставен на кръговия път в тяхната община. Шестима представители от ВМРО и „Алианса за албанците“ гласуваха „за“ предложението, докато четиримата съветници от Социалдемократическия съюз на Македония (СДСМ) и Демократическата партия на албанците (ДПА) гласуваха „против“ това Кьосето да се пресели в Сопище, пише излъчващата на албански скопска телевизия „Алсат – М“.\r\nТочката паметникът на Кьосето да бъде преместен в Сопище беше поставена в дневни ред, след като за предложението гласуваха петима съветници от ВМРО-ДПМНЕ и Орхан Гафури от Алианса за албанците, а против бяха тримата съветници на СДСМ и един на ДПА.\r\nСъветниците на СДСМ и ДПА смятат, че тази инициатива е провокация и ще предизвика разделение между албанците и македонците в тази община.\r\n„Без оглед на това, че съветника на Алианса за албанците Орхан Гафури гласува за, аз предлагам паметникът да не се поставя тук, тъй като това представлява провокация“, заяви Байрам Байрами, съветник от ДПА.\r\nПредставителите на сдружението от Лерин, дарители за паметника на Кьосето, не са били достъпни за „Алсат – М“, за да кажат дали ще подарят паметникът на община Сопище.\r\nПревод и редакция:", "date": "2018.02.27", "title": "„Алсат – М“ (Македония): Паметникът на Кьосето се мести в Сопище?"}
{"url": "http://www.focus-news.net/news/2018/02/27/2493840/sliven-samo-v-ednoto-platno-se-osashtestvyava-dvizhenieto-po-patya-nova-zagora-radnevo-zaradi-zadrastvane-ot-spreni-tir-ove.html", "text": "Само в едното платно се осъществява движението по пътя Нова Загора - Раднево заради задръстване. Това съобщиха слушатели на Радио \"Фокус\" - Сливен. Около 10 км е опашката от ТИР-ове в района, предимно с турска и румънска регистрация. Спрени на пътя са камионите, пътуващи към Румъния. Екипи на \"Пътна полиция\" регулират движението в участъка и пропускат само леки и лекотоварни автомобили.", "date": "2018.02.27", "title": "Сливен: Само в едното платно се осъществява движението по пътя Нова Загора - Раднево заради задръстване от спрени ТИР-ове"}
{"url": "http://www.focus-news.net/news/2018/02/27/2493844/ria-novosti-trima-bezdomni-umryaha-zaradi-zhestokiya-stud-v-cheshkiya-grad-ostrava.html", "text": "В резултат от настъпилите на територията на Чешката република студове, достигащи до минус 25 градуса, в североизточния град Острава за умрели трима бездомници, чиито тела са немерени от местни полицейски служители в понеделник и вторник, съобщи пред журналистите представителят на полицията Габриела Голчакова, предава РИА Новости.\r\n„Телата на двама мъже, на възраст 34 и 43 години, умрели заради жестоките студове, са намерени под мост от полицейските служители, а тялото на 50-годишна жена е намерено в склада на един от промишлените обекти в града. В случая става въпрос за обичайни места за нощуване на бездомни“, заяви Голчакова.\r\nПревод и редакция:", "date": "2018.02.27", "title": "РИА Новости: Трима бездомни умряха заради жестокия студ в чешкия град Острава"}
{"url": "http://www.focus-news.net/news/2018/02/27/2493846/sport-botev-plovdiv-zagubi-ot-ludogorets-s-13-na-komatevo.html", "text": "Ботев (Пловдив) загуби от Лудогорец с 1:3 в отложен мач от 22-ия кръг на Първа професионална лига, игран на базата в пловдивското предградие Коматево. Всички голове в срещата паднаха през първото полувреме, като Кешерю и Мисиджан дадоха два гола преднина на шампионите, Кампус намали за 1:2, а Анисе отбеляза за крайното 1:3. Така Лудогорец събра 54 точки и е с 3 преднина във временното класиране пред ЦСКА. Левски е на трето място с 45 точки, Берое е четвърти с 40, а Ботев е пети с 32 точки.", "date": "2018.02.27", "title": "Спорт: Ботев (Пловдив) загуби от Лудогорец с 1:3 на Коматево"}
{"url": "http://www.focus-news.net/news/2018/02/27/2493841/stolichna-obshtina-shte-predlozhi-sobstvenitsite-na-pametnitsi-na-kulturata-da-ne-plashtat-danak-sgradi-obzor.html", "text": "На пресконференция зам.-кметът на София доц. д-р Тодор Чобанов, гл. архитект Здравко Здравков и министърът на културата Боил Банов представиха информация за културно-историческото наследство в столицата. Тодор Чобанов заяви, че чрез депутати от София общината ще предложи законодателни промени, с които собствениците на паметници на културата да не плащат данък сгради. Той обясни, че промените ще бъдат внесени заедно с изготвяните от Министерството на културата промени в Закона за културното наследство. Според СО е крайно време да се стимулират собствениците на паметници на културата да ги опазват по-добре. Тодор Чобанов обърна внимание, че културно наследство без статут не е докрай защитено, затова СО непрекъснато търси обекти, които да предлага на Министерството на културата. Той уточни, че и гражданите могат да предлагат обекти, които да получат статут на паметник на културата. Министър Боил Банов допълни, че министерството е завело преписки по всички предложения на Столична община. Гл. архитект Здравко Здравков заяви, че от 1400 паметници на културата в София повече от половината са възстановени и са в добро състояние. Министър Боил Банов изрази съгласие с механизма за стимулиране на собствениците. Според него законодателството в момента е много рестриктивно, с големи изисквания, без да има механизъм за подкрепа и намиране на най-доброто решение. „Бъдеще без минало - просто няма“, заяви министърът. \r\nГлавният архитект на столицата обяви, че къщата на арх. Фингов на ул. „Шипка“ ще бъде запазена и е постигнато споразумение със собствениците й. Министърът на културата Боил Банов посочи, че „Двойната къща“ на бул. „Васил Левски“ ще бъде възстановена цялостно по одобрения преди няколко години проект. Министерството има разбирателство със собственика, който по думите на министъра е осъзнал ключовата роля на къщата. „Има и добри примери и практики. Усещането е, че все повече хора започват да си дават сметка за важността на това да устоят на тенденцията на бързите пари. Все повече хора започват да осъзнават каква добавена стойност имат такива сгради“, коментира Боил Банов. \r\nОт Столична община бяха категорични, че Царските конюшни трябва да получат статут на паметник на културата. „Изключително важно е обектът да бъде защитен. Очакваме в кратки срокове да имаме развитие“, заяви Тодор Чобанов. Боил Банов обясни, че министерството счита, че Царските конюшни имат качествата да бъдат обявени за паметник на културата. Пуснато е писмо, за да се намерят всички собственици на обекта. „В момента, в който успеем да открием всички собственици на Конюшните, за да ги уведомим, в много оперативни срокове мисля, че ще се постигне желаният резултат“, заяви Боил Банов.\r\nБиляна ИВАНОВА", "date": "2018.02.27", "title": "Столична община ще предложи собствениците на паметници на културата да не плащат данък сгради (ОБЗОР)"}
{"url": "http://www.focus-news.net/news/2018/02/27/2493847/varna-izlozhba-za-140-ata-godishnina-ot-osvobozhdenieto-shte-bade-otkrita-v-gradskata-galeriya-na-1-mart.html", "text": "Изложбата „140 години от Освобождението на България“ през погледа на обектива, четката и перото ще бъде открита на 1 март от 18.00 часа в Градската художествена галерия във Варна. Това съобщиха от Общината. Събитието е под егидата на кмета на община Варна и посолството на Испания в България и почетният консул  в морския град. Експозицията показва табла от Държавна агенция „Архиви“, София с един по-различен поглед върху Руско-турската война от 1877-1878 година с изобразителни материали и документи от фондовете на Централния държавен архив, Софийския държавен архив и държавните архиви в страната. Показани са снимки от бита, градски пейзажи и малко познати лица, участници в героичните събития. Наред с политици и военни, са представени и кореспондентите, акредитирани в Полевия щаб на Действащата руска армия, отразяващи с дописки до световните медии хода на военните действия от мястото на събитията.\r\nЗа първи път във Варна, от Централния държавен архив – София се показват рисунките на чешкия художник проф. Ярослав Вешин /1860 -1915/, майстор живописец, живял и творил в България, един от създателите на българското изобразително изкуство в края на XIX и началото на ХХ век. Вешин прекарва в Шипка около две седмици и прави голямо количество скици с различни сцени на срещи между руски генерали, майори, подполковници и опълченци, участници от войната 1877-1878 година. Това са няколко от многото скици по които Вешин създава  цикъл картини „ Юбилейни маневри при с. Шипка“ през 1902 -1904 година. Гравюрите от България на испанския военен кореспондент – художник Хосе Луис Пелисер  представляват испанската гледна точка към Руско-турската война от 1877 -1878г.  Те са един, безспорно достоверен източник, на който съвременната българска историческа наука би могла да се позовава в своите изследвания от този период.\r\nВ залите на Градската галерия на Варна ще бъдат експонирани и шест портрета на варненски опълченци от художника Иван Йонков, притежание на ХГ „Елена Карамихайлова“ – Шумен и на  РИМ – Варна, отдел Възраждане. Портретите са рисувани през 30-те години на ХХ век, когато авторът е назначен като учител по рисуване във Варненската Мъжка гимназия, днешната Градска художествена галерия.\r\nПортретът „Баща ми“ с автор Александър Мутафов заема специално място в експозицията. Тази творба е рядък образец на портретното майсторство, дело на един от основоположниците на жанра на маринистиката в българското изкуство. Димитър Казаков – Нерон е представен с творбата си „Епопея“, посветена на 100 –годишния юбилей от Освобождението на България. Образите в картината са изведени до знаци – символи, изрисувани като ритмично поставени орнаменти. „Орнаментът не се създава с рационална култура“ са думи на художника. Той е дълбоко закодиран в колективното подсъзнание и действа като свързващ елемент за общността. По този начин художникът осмисля сложните взаимовръзки между история и битие. Композицията „Песен- Освобождение-1878 г.“ на Димитър Киров внушава, че зад художествения жест, налагащ абстрактната фигура стои чистия изказ на идеята.\r\nМащабната живописна композиция „Грабвайте телата“ на Атанас Пацев е визуален цитат  на стих от одата на Иван Вазов „Опълченците на Шипка“, обезсмъртила подвига на българските войни.  Живописните композиции, посветени на темата за Освобождението на България са от колекцията на ХГ „Елена Карамихайлова“ – Шумен.\r\nИзложбата с изобразителни материали и документи, оригинални рисунки на Ярослав Вешин, живописни картини от известни български художници и гравюри на испански кореспонденти от времето на Освободителната война 1877-1878г се реализира с подкрепата на Държавна агенция „Архиви“ – София, Националният военноисторически музей – София, РИМ – Варна, отдел „Възраждане“, Художествена Галерия „Елена Карамихайлова“ – Шумен.\r\nИзложбата може да бъде разгледана до 20 март.", "date": "2018.02.27", "title": "Варна: Изложба за 140-ата годишнина от Освобождението ще бъде открита в Градската галерия на 1 март"}
{"url": "http://www.focus-news.net/news/2018/02/27/2493835/radio-svobodna-evropa-makedoniya-makedonskoto-pravitelstvo-popravi-reuters-predlozheniyata-sa-na-matyu-nimits.html", "text": "От кабинета на македонския премиер Зоран Заев реагираха във връзка с интервюто на министър-председателя пред Reuters.  Съобщението е в реакция на, както пише там, погрешната интерпретация във въведението на новината на агенцията за интервюто със Заев, в което се казва, че „Македония е предложила четири възможности за разрешаване на десетилетния спор за името с Гърция“. В съобщението от македонското правителство се твърди, че това са предложения на посредника Матю Нимиц, предава македонската редакция на Радио „Свободна Европа“.\r\n„Това значи, че тези предложения са направени, както е заявил премиерът Заев, но те не са предложени от страна на Република Македония“, пише в съобщението.\r\nОсвен това, от Скопие реагират и за част от интервюто, предадена от някои медии, в които се казва, както пише в съобщението, че „Република Македония е готова да направи малки промени в Конституцията за името“. От кабинета на Заев  казват, че той не е изказвал подобна позиция в интервюто за Reuters.\r\nРеално, той е казал следното: „остава отворен въпросът, дали има „истинска нужда“ да се променя Конституцията на Република Македония, както иска Гърция през последните месеци“.\r\nПревод и редакция:", "date": "2018.02.27", "title": "Радио „Свободна Европа“ (Македония): Македонското правителство поправи Reuters – предложенията са на Матю Нимиц"}
{"url": "http://www.focus-news.net/news/2018/02/27/2493849/stara-zagora-v-kazanlak-be-postaveno-nachaloto-na-obucheniya-za-roditeli-po-proekt-zaedno-s-nashite-detsa-na-sdruzhenie-badeshte-za-detsata.html", "text": "Поставено бе началото на обучения за родители по проект „Заедно с нашите деца” на Сдружение „Бъдеще за децата”, каза за Радио „Фокус“ Мария Гинева, изпълнителен директор на сдружението. Тя поясни че са проведени четири срещи с родители в детските градини „Еделвайс” и „Слънчице” – партньори по проекта. „Родителите от двете детски заведения имаха възможност да се срещнат с психолог към Центъра за обществена подкрепа и да разговарят с нея на тема „Позитивно родителство“, поясни Мария Гинева.\r\nДве дейности по проекта за деца и родители са реализирани от началото на годината. Поставени са табла за позитивно родителство в двете детски градини, като те са довършени от родителите с изречението „Обичам те, защото...”.\r\nПрез месец февруари са организирани ателиета за мартенички, с участието на деца и родители. \r\nПрез следващите месеци предстоят още разнообразни дейности, насочени към деца и родители. \r\nПроектът „Заедно с нашите деца” се осъществява благодарение на една от големите търговски вериги в партньорство с Фондация „Работилница за граждански инициативи” и Български дарителски форум.\r\nИнициативата има за цел да подкрепи социално значими проекти в цялата страна. Целта на „Заедно с нашите деца” е да създаде позитивна подкрепяща среда за децата, чрез насърчаване на общуването между родителите и децата, и активно взаимодействие на детска градина и семейство.\r\nСлавяна ГАЙДАРОВА", "date": "2018.02.27", "title": "Стара Загора: В Казанлък бе поставено началото на обучения за родители по проект „Заедно с нашите деца” на Сдружение „Бъдеще за децата”"}
{"url": "http://www.focus-news.net/news/2018/02/27/2493850/varna-obshtinskiyat-savet-na-suvorovo-odobri-3-proekta-s-koito-shte-se-kandidatstva-za-evrofinansirane.html", "text": "Общинският съвет на Суворово одобри 3 проекта, с които ще се кандидатства за еврофинансиране. Това каза в интервю за Радио „Фокус“ – Варна Данаил Йорданов, председател на Общинския съвет в Суворово. Решението е взето на последната сесия на Общинския съвет. „Проектите са на обща стойност около 1,4 млн. евро. Те предлагат много добра възможност за инвестиции в благоустрояване, преасфалтиране на улици, ремонт на детска градина „Буратино” в Суворово. Целта е чрез Програмата за развитие на селските райони за периода 2014-2020 г. да се осигури финансиране за обекти, които не са по силите на общинския бюджет, но имат важно местно значение“, подчерта Данаил Йорданов. Суворово кандидатства с проект за приблизително 500 000  евро с амбицията да се подменят покривните конструкции, водоотвеждащите елементи и дограмата на детска градина „Буратино”. Изцяло ще се обновят и мокрите помещения. „Проектът предвижда още преустройство във връзка с обезопасяването на електрическите табла, възстановяването на мълниезащитната инсталация, както и на външната топлоизолация. Нов облик ще има не само фасадата на сградата, но и дворното пространство, където предстои да се ремонтира и оборудва съществуващата спортна площадка. Кътовете за игра на децата ще бъдат преобразени, така че да отговарят на всички нормативни изисквания. Алейните пространства също ще бъдат облагородени, ще се поставят пейки и кошчета. Ще се създадат комфортни, безопасни и привлекателни условия, каквито всички искаме за децата си“, заяви Данаил Йорданов.", "date": "2018.02.27", "title": "Варна: Общинският съвет на Суворово одобри 3 проекта, с които ще се кандидатства за еврофинансиране"}
{"url": "http://www.focus-news.net/news/2018/02/27/2493839/faktor-makedoniya-zapochna-protestat-za-zashtita-na-imeto-makedoniya-v-skopie.html", "text": "Започна протестът в Скопие, организиран от патриотично сдружение „Твърдокорни“ и „Македонски Обединени Сили“ за защита на името „Македония“, пише скопското електронно издание „Фактор“.\r\nПовечето участници в протеста носят македонски знамена. Демонстрантите са категорични, че името не е за продажба и че народът не е попитан дали то да бъде сменено. Те заявяват още, че този, който иска да промени името, ще си тръгне бързо от властта.\r\nПротестиращите искат край на преговорите за името, отмяна на Закона за употреба на езиците, отмяна на Договора за добросъседство с България и освобождаване на арестуваните за нахлуването в македонския парламент на 27 април 2017-а година.\r\n„Фактор“ уточнява, че в понеделник ВМРО-ДПМНЕ са заявили, че не стоят зад протеста. \r\nВ призива за участие на демонстрацията се казва, че е време за отбрана на македонската родина.\r\nПревод и редакция:", "date": "2018.02.27", "title": "„Фактор“ (Македония): Започна протестът за защита на името \"Македония\" в Скопие"}
{"url": "http://www.focus-news.net/news/2018/02/27/2493851/nimh-v-22-oblasti-e-obyaven-zhalt-kod-za-niski-temperaturi-na-28-fevruari.html", "text": "В 22 области е обявен жълт код за ниски температури на 28 февруари. Това показва справка на сайта на Националния институт по метеорология и хидрология (НИМХ) при БАН. Предупреждението е в сила за областите: Видин, Монтана, Враца, София-област, София-град, Плевен, Ловеч, Велико Търново, Габрово, Русе, Търговище, Разград, Силистра, Шумен, Добрич, Варна, Бургас, Сливен, Ямбол, Хасково, Кърджали, Смолян. Очаква се минималните температури да са под минус 8 градуса, а максималните под 0 градуса. В областите Силистра, Добрич, Разград, Търговище, Шумен, Варна, Сливен, Бургас, Ямбол, Смолян, Хасково, Кърджали ще вали сняг. Очакваните количества са 10-20 л/кв. м. Ще се образува и нова снежна покривка – 10-20 см, с изключение на южните райони, където снегът ще се примесва с дъжд. \r\nЗа областите по Черноморието е обявен и жълт код за силен вятър над морето и силно вълнение. Вятърът ще духа от североизток, а следобед от северозапад. Средната скорост на вятъра ще бъде 14-18 м/с с пориви до 19.24 м/с. Вълнението на морето ще бъде 4-5 бала.", "date": "2018.02.27", "title": "НИМХ: В 22 области е обявен жълт код за ниски температури на 28 февруари"}
{"url": "http://www.focus-news.net/news/2018/02/27/2493822/haskovo-dnite-ot-28-fevruari-do-2-mart-vklyuchitelno-sa-obyaveni-za-neuchebni-za-5-uchilishta-v-obshtina-topolovgrad.html", "text": "На основание чл.105, ал.3 от Закона за предучилищно и училищно образование и чл.44, ал. 2 от ЗМДМА, във връзка с усложнените зимни условия и по повод очакваното влошаване на метеорологичните условия в община Тополовград и с цел опазване здравето и безопасността на учениците, кметът на Тополовград Божин Божинов, обяви дните 28 февруари, 1 март и 2 март 2018 година за неучебни за 5 училища на територията на общината. Това съобщиха от пресцентъра на Община Тополовград. \r\nЗаповедта се отнася за следните учебни заведения:\r\n-          СУ “Д-р П.Берон” - Тополовград;\r\n-          НУ “Св.Св.Кирил и Методий” – Тополовград;\r\n-          ОУ “Иван Вазов” - с. Устрем;\r\n-          OУ “Христо Ботев” - с. Синапово;\r\n-          ОУ “Христо Ботев” – с. Хлябово.", "date": "2018.02.27", "title": "Хасково: Дните от 28 февруари до 2 март включително са обявени за неучебни за 5 училища в община Тополовград"}
{"url": "http://www.focus-news.net/news/2018/02/27/2493852/reuters-balgarskiyat-premier-prizova-tsentralnata-banka-i-razuznavatelnite-sluzhbi-da-razgledat-sdelkata-za-chez.html", "text": "Българският премиер Бойко Борисов призова централната банка и разузнавателната служба да разследват придобиването на ключови енергийни активи от слабо известна местна компания във вторник, като отрече да е участвал или да е стоял зад сделката, предава Reuters.\r\nАмериканската агенция припомня, че в петък ЧЕЗ е подписал договор за продажба на енергоразрпеделително дружество, осигуряващо енергия на над три милиона българи, заедно с други активи, на малкият български производител на соларна енергия Инерком.\r\nСделката предизвика тревоги сред всички политически партии, че стратегическите енергийни активи в страна от ЕС преминават в ръцете на собственици, за които не се знае почти нищо.\r\nВ емоционален брифинг в българския парламент, Бойко Борисов заяви, че нито той, нито правителството „участват в тъмната и задкулисна сделка“.\r\n„Не само, че не участваме, ние изобщо нямаме никакво влияние там“, заяви той пред репортерите.\r\nInercom, с активи около 100 милиона лева, трябва да придобие бизнес с ежегоден оборот от около 1,8 млрд. лева, който отговаря за една трета от електрическата мрежа на балканската страна.\r\nСделката, на стойност около 320 млн. евро, трябва да бъде одобрена от българския антимонополен регулатор. От Инерком заявиха, че тя ще бъде финансирана чрез банкови кредити, но отказаха да сътрудничат.\r\nЦените на електроенергията са чувствителна тема в политиката на най-бедната страна в ЕС и рязко покачване в сметките за електричество през 2013 година принудиха първото правителство на Бойко Борисов да си подаде оставката. Той сподели, че сегашният фурор напомня на тези събития, но бе категоричен, че този път няма да си подаде оставката.\r\nТой добави, че е получил секретни документи за сделката от чешкия си колега Андрей Бабиш, които са показали, че в нея участват руско-грузински офшорни компании, както и руски и български банки.\r\nБългарският премиер заяви още, че България няма механизъм, с който да спре сделка между две частни предприятия, но обеща да използва всички ресурси на държавата, за да осигури публичност на сделката и призова държавните институции да се намесят.\r\nПревод и редакция:", "date": "2018.02.27", "title": "Reuters: Българският премиер призова централната банка и разузнавателните служби да разгледат сделката за ЧЕЗ"}
{"url": "http://www.focus-news.net/news/2018/02/27/2493853/sport-sebastiyan-fetel-dade-nay-dobro-vreme-vav-vtoriya-den-ot-predsezonnite-testove-vav-f1.html", "text": "Себастиян Фетел с неговото Ферари даде най-доброто време във втория ден от предсезонните тестове във Формула 1 за стартиращата на 25 март надпревара в най-престижната автомобилна серия. Фетел завъртя 98 обиколки на пистата в Каталуния и най-доброто време за деня. Втори остана Валтери Ботас от Мерцедес с 0,303 секунди изоставане, а трети стана изненадата на деня Стофъл Вандоорн с Макларън с изоставане от 0,6 сек.", "date": "2018.02.27", "title": "Спорт: Себастиян Фетел даде най-добро време във втория ден от предсезонните тестове във Ф1"}
{"url": "http://www.focus-news.net/news/2018/02/27/2493855/plovdiv-svetovniyat-den-na-redkite-bolesti-shte-bade-otbelyazan-v-grada-na-28-fevruari-s-pusnati-100-mnogotsvetni-balona-v-nebeto.html", "text": "Световният ден на редките болести ще бъде отбелязан в Пловдив на 28 февруари с пуснати 100 многоцветни балона в небето. Това каза за Радио „Фокус“ – Пловдив Йорданка Павлова, председател на Асоциацията на пациентите с наследствен ангиоедем. „Основната цел на тази инициатива е по-голямата осведоменост и информираност сред хората относно редките заболявания и тяхното влияние върху пациентите и техните семейства. Те са много голям проблем не само в България и Европа, а в цял свят“, каза Йорданка Павлова. Кампанията е създадена от EURORDIS и нейния Съвет на националните сдружения през 2008г. и постепенно се превръща в световен феномен. Всяка година стотици градове вземат участие в тази мащабна инициатива. Национален алианс на хората с редки болести организира серия от събития в цялата страна. Събитието в Пловдив ще се проведе в жилищен район „Тракия“ пред Института по редки болести. В 13.00 часа, на 28 февруари, в знак на солидарност към милионите болни по света, присъстващите ще се включат в масовото вдигане на ръце, което ще се осъществи по едно и също време в цяла Европа. В небето ще бъдат пуснати 100 разноцветни балона, символизиращи хилядите видове редки болести. Участие в събитието ще вземат представители на пациентски организации, членове на техните семейства и приятели, ученици от Професионална гимназия по хранителни технологии и техника. Ще се проведе и флашмоб с народни танци, в знак на съпричастност към каузата, под звуците на фолклорна група „Персенк”.", "date": "2018.02.27", "title": "Пловдив: Световният ден на редките болести ще бъде отбелязан в града на 28 февруари с пуснати 100 многоцветни балона в небето"}
{"url": "http://www.focus-news.net/news/2018/02/27/2493843/makfaks-makedoniya-vladikata-agatangel-e-nachelo-na-shestvieto-v-zashtita-na-imeto-makedoniya.html", "text": "С патриотични и народни песни, шествието в защита на името „Македония“ тръгна към сградата на македонския парламент, въпреки студа. Начело е владиката Агатангел, който във вторник сутринта е заявил пред македонската държавна агенция „Макфакс“, че ще участва на протеста, но няма да го води.\r\nДемонстрантите викат „Македония, Македония“, „Заев предател“ и други. Веят се македонски знамена, а могат да се забележат и флагове на опозиционната ВМРО-ДПМНЕ. Участниците носят транспаранти „Македонски език за всички у дома и по света“.\r\nШествието, което се движи от сградата на Европейския информационен център към македонския парламент, е съпровождано от полицейски кордон. Пред него се движи автомобил с високоговорители, окичен с македонски знамена. \r\nПревод и редакция:", "date": "2018.02.27", "title": "„Макфакс“ (Македония): Владиката Агатангел е начело на шествието в защита на името „Македония“"}
{"url": "http://www.focus-news.net/news/2018/02/27/2493859/france-24-zapochna-deloto-za-falita-na-golyama-balgarska-banka.html", "text": "Започна делото срещу осемнадесет подсъдими в българската столица София за предполагаемо масово присвояване, довело до фалита на четвъртата по големина банка в страната – „Корпоративна търговска банка (КТБ), през 2014 година, предава френският телевизионен канал France 24.\r\nСпоред обвинението, изложено на 11 хиляди страници, предполагаемите криминални действия „са заплашили стабилността на банковата система и финансовата сигурност на България.\r\nОсновният обвиняем – най-големият акционер в КТБ Цветан Василев и 14 други служители на банката, са обвинени,  че са изтеглили общо 2,6 милиарда лева от нея между 2008-а година и юни 2014-а.\r\nВасилев, който избяга в Сърбия през 2014-а година, не се яви в съда и съдията Вирджиния Петрова отреди той да бъден съден в отсъствие като „глава на организирана престъпна група“ и за „присвояване в особено големи размери“.\r\nПревод и редакция:", "date": "2018.02.27", "title": "France 24: Започна делото за фалита на голяма българска банка"}
{"url": "http://www.focus-news.net/news/2018/02/27/2493848/makfaks-makedoniya-zapaliha-gratsko-zname-na-protesta-sreshtu-promyana-na-imeto-makedoniya.html", "text": "Част от демонстрантите на протеста против промяна на името „Македония“ пред македонския парламент запалиха гръцкото знаме, съобщава македонската държавна агенция „Макфакс“.\r\nУчастниците в демонстрацията искат прекратяване на преговорите за промяна на името на страната и отхвърлят провеждането на референдум по въпроса, коментират от агенцията. Те призоваха македонските власти да се откажат от намеренията си за промяна на името и похвалиха опозицията за това, че защитава името и идентичността на македонската нация.\r\n„Трябва да изпълним историческия си завет. Предателите все някога ще бъдат изправени пред народния съд“, категорични са ораторите на протеста.\r\nПревод и редакция:", "date": "2018.02.27", "title": "„Макфакс“ (Македония): Запалиха гръцко знаме на протеста срещу промяна на името „Македония“"}
{"url": "http://www.focus-news.net/news/2018/02/27/2493858/vratsa-ogranicheno-e-dvizhenieto-v-dvete-posoki-po-pat-i-1-beli-izvor-vratsa-poradi-izteglyaneto-na-avariral-tezhkotovaren-avtomobil.html", "text": "Ограничено е движението в двете посоки по път I-1 Бели Извор – Враца поради изтеглянето на аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Водачите е необходимо да изчакат на място.", "date": "2018.02.27", "title": "Враца: Ограничено е движението в двете посоки по път I-1 Бели Извор – Враца поради изтеглянето на аварирал тежкотоварен автомобил"}
{"url": "http://www.focus-news.net/news/2018/02/27/2493856/api-vazstanoveno-e-dvizhenieto-na-avtomobili-do-12-tona-po-pat-i-2-ruse-razgrad.html", "text": "Възстановено е движението на автомобили до 12 тона по път I-2 Русе - Разград. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "АПИ: Възстановено е движението на автомобили до 12 тона по път I-2 Русе - Разград"}
{"url": "http://www.focus-news.net/news/2018/02/27/2493842/dobrich-28-fevruari-i-1-mart-shte-sa-neuchebni-za-uchenitsite-ot-obshtina-general-toshevo.html", "text": "В Регионалното управление по образование (РУО) в Добрич е получена заповед на министъра на образованието и науката Красимир Вълчев, с която следващите два дни – 28 февруари и 1 март, са обявени за неучебни за учениците от Община Генерал Тошево. Това съобщи началникът на РУО Жоро Тошков. Утрешният ден ще е неучебен за всички училища на територията на област Добрич. Към момента на 1 март няма да учат учениците от общините Добричка и Генерал Тошево. С цел запазване здравето на децата, както и предупреждението за ново влошаване на времето с обилни снеговалежи и силен вятър, днес областният управител Красимир Кирилов и началникът на РУО Добрич Жоро Тошков изпратиха писмо до министър Вълчев с искане ваканцията за училищата в област Добрич да продължи до 2 март, включително. Разпореждане от Министерството на образованието и науката е нужно, тъй като местната власт\r\nе изчерпала възможностите, които й се предоставят по закон.", "date": "2018.02.27", "title": "Добрич: 28 февруари и 1 март ще са неучебни за учениците от община Генерал Тошево"}
{"url": "http://www.focus-news.net/news/2018/02/27/2493861/reuters-upravlyavashtata-familiya-kim-v-severna-koreya-e-izpolzvala-falshivi-brazilski-pasporti-prez-90-te-godini.html", "text": "Севернокорейският лидер и неговият покоен баща са използвали фалшиви бразилски паспорти през 90-те години, за да получат визи и да могат да пътуват на Запад, предава Reuters.\r\nТова са казали агенцията източници от службите за сигурност в Западна Европа. Макар да е известно, че членовете на управляващата фамилия в Северна Корея са използвали фалшиви паспорти, досега не са били показвани фотокопия на такива документи.\r\n„Те са използвали фалшиви бразилски паспорти, на които ясно се виждат снимките на Ким Чен Ун и покойния му баща Ким Чен Ир, за да могат да получат визи за западни държави“, казва висш служител от западноевропейските служби за сигурност, като добавя, че „това показва желанието им да пътуват и вероятно представлява опит за осигуряване на път за бягство“.\r\nПосолството на Северна Корея в Бразилия отказва коментар. Бразилското външно министерство казва, че разследва случая. Юлиян Марков", "date": "2018.02.27", "title": "Reuters: Управляващата фамилия Ким в Северна Корея е използвала фалшиви бразилски паспорти през 90-те години"}
{"url": "http://www.focus-news.net/news/2018/02/27/2493845/mustafa-karadaya-dps-za-sdelkata-za-chez-shte-se-proiznesem-sled-proverkite-na-saotvetnite-organi-i-institutsii-na-darzhavata.html", "text": "Ако е закъсняла реакцията на институциите по тази сделка, според законите, тогава има наистина закъснение, но ако има оценка за закъсняла реакция, според нечии очаквания, това е друга тема. Това каза председателят на ДПС Мустафа Карадайъ в изявление пред журналисти след проведеното заседание на ПГ и ЦОБ на ДПС във връзка с продажбата на ЧЕЗ, съобщиха от пресцентъра на партията.  „За да проведем днешното заседание тук има няколко предпоставки. Първо имаше едни призиви за стабилност по време на европредседателството. В тази връзка ние тази стабилност я разбираме като стабилност на държавата и в този смисъл даваме своя принос за стабилността на държавата. От друга страна последните два месеца наблюдаваме, че властимащите непрекъснато генерират различни видове скандали и конфликти-дори между институциите“, каза Карадайъ.\r\n„Другата темата, която беше важна за нас е, че ни предстои един семинар на 5 март за отворено управление. Това е важна тема за нас и не само за нас. От тази гледна точка можете да го приемете дори като един вид подготовка за управление на страната от наша страна“, изтъкна председателят на ДПС.\r\nЗапитан относно предсрочни избори Мустафа Карадайъ каза, че такова нещо още от ДПС не са казали. „Ние работим и даваме своя принос за стабилност на държавата. Някои хора се опитват да го разбират като стабилност на властта. Стабилността на властта е част от стабилността на държавата, но тези две неща не са еднозначно равни. От друга страна, обаче властимащите непрекъснато да генерират скандали, дори конфликти между институциите, това са тревожни неща, с оглед стабилността на страната. Тези скандали пораждат  напрежение в обществото“, посочи още Мустафа Карадайъ.\r\nЛидерът на ДПС коментира още, че очакват темата за оставката на енергийния министър да дойде до НС, където ще изложат мотивите и аргументите си по нея. Карадайъ коментира сделката с ЧЕЗ като заяви:  „Според нас за сделката за ЧЕЗ предстоят съответните органи и институции на държавата в рамките на закона, правилата и процедурите, да се произнесат, и да се запознаем с техните констатации и решения, и от там нататък и ние ще се произнесем.”", "date": "2018.02.27", "title": "Мустафа Карадайъ, ДПС: За сделката за ЧЕЗ ще се произнесем след проверките на съответните органи и институции на държавата"}
{"url": "http://www.focus-news.net/news/2018/02/27/2493877/api-vazstanoveno-e-dvizhenieto-po-pat-i-1-beli-izvor-vratsa.html", "text": "Възстановено е движението по път I-1 Бели извор – Враца, съобщават от Агенция Пътна инфраструктура.", "date": "2018.02.27", "title": "АПИ: Възстановено е движението по път I-1 Бели извор – Враца"}
{"url": "http://www.focus-news.net/news/2018/02/27/2493878/sport-neymar-e-reshil-da-se-podlozhi-na-operatsiya-za-da-uchastva-na-svetovnoto-parvenstvo-v-rusiya.html", "text": "Най-скъпият футболист на света Неймар е взел решение да се подложи на операция, след като миналата седмица счупи костица в петата си и изкълчи глезен в мач на ПСЖ. След консултация с лекари, бразилецът е решил да си постави метална пластина и да се възстанови за Световното първенство през лятото, тъй като алтернативното лечение е можело да доведе до усложнения и да постави под въпрос участието му за „селесао“ в Русия.", "date": "2018.02.27", "title": "Спорт: Неймар е решил да се подложи на операция, за да участва на Световното първенство в Русия"}
{"url": "http://www.focus-news.net/news/2018/02/27/2493879/afp-varhovniyat-sad-na-sasht-reshi-che-migrantite-mogat-da-badat-zadarzhani-za-neopredelen-srok.html", "text": "Във вторник Върховният съд на САЩ реши, че мигрантите могат да бъдат задържани за неопределен срок, предава AFP.\r\nС пет срещу три гласа  решението гласи, че мигрантите могат да бъдат задържани в САЩ без право на периодични изслушвания за освобождаване  под гаранция. То отмени решение на Апелативния съд в Сан Франциско, което определяше максимален срок от шест месеца за задържане без право на изслушване за пускане под гаранция. Юлиян Марков", "date": "2018.02.27", "title": "AFP: Върховният съд на САЩ реши, че мигрантите могат да бъдат задържани за неопределен срок"}
{"url": "http://www.focus-news.net/news/2018/02/27/2493881/amerikanskiyat-general-dzhouzef-votel-sasht-ne-sa-v-siriya-za-da-se-protivopostavyat-na-iran-no-ima-nachini-da-obarnat-vnimanie-na-destablizirashtite-deystviya-na-teheran.html", "text": "Ръководителят на Централното командване на Въоръжени сили на САЩ (СЕНТКОМ) генерал Джоузеф Вотел подчерта, че американските войници са изпратени в Сирия единствено с цел да победят близкоизточната радикална групировка \"Ислямската държава\", а не да се противопоставят на влиянието на Иран, отбелязва изданието Washington Examiner.\r\n\"Борбата срещу Иран не е сред мисиите на коалицията в Сирия\", увери Вотел в изявление пред Комисията за въоръжените сили на Камарата на представителите на САЩ. Въпреки това генералът предложи американските военни части да имат индиректно въздействие в отблъскването на Иран.\r\n\"Мисля, че едно от най-ефективните неща, които можем да направим в тази конкретна област, е изграждането на силни взаимоотношения\", заяви генерал Вотел.\r\nМиналия месец държавният секретар на САЩ Рекс Тилерсън изтъкна продължаващото присъствие на американските войски в Сирия като противовес на правителството на Башар Асад и неговия поддръжник в лицето на Техеран.\r\n\"Оттеглянето от Сирия ще даде на Иран възможността да продължи да укрепва позициите си в страната\", предупреди Тилерсън в речта си от 17 януари в Станфордския университет.\r\n\"Както вече видяхме, Иран се стреми към господство в Близкия изток и унищожението на нашия съюзник Израел. Като дестабилизирана нация и страна, която граничи с Израел, Сирия представлява възможност, която Иран прекалено много се стреми да използва\", бяха думите на Тилерсън. \r\nВотел разграничи военната си мисия от по-широките дипломатически цели на САЩ.\r\n\"Когато държавният секретар изложи това, той го направи не с оглед на да го постави като военна цел на САЩ, но все пак - като цел на САЩ. Така че със сигурност има други начини, по които можем да обърнем внимание на дестабилизиращите действия на Иран\", изрази увереност генералът. \r\nВотел увери, че САЩ не искат военна конфронтация с Иран, но подчерта, че силите, подкрепяни от Вашингтон, може да блокират непряко Иран в Сирия и Ирак. \r\n\"Нашите отношения със Сирийските демократични сили на изток и в северната част на страната ни поставят  в позиция, в която можем да възпрепятстваме целите на Иран\", отбеляза Вотел.\r\nСАЩ имат около 2 000 войници в Сирия. Пентагонът не разкрива точният им брой, припомнят от редакцията.   Тереза Герова", "date": "2018.02.27", "title": "Американският генерал Джоузеф Вотел: САЩ не са в Сирия, за да се противопоставят на Иран, но има начини да обърнат внимание на дестаблизиращите действия на Техеран"}
{"url": "http://www.focus-news.net/news/2018/02/27/2493882/bbc-shte-bade-izgrade-izgradena-4g-mobilna-mrezha-na-lunata.html", "text": "Компаниите Водафон и Нокиа планират изграждането на 4G мобилна мрежа на Луната през 2019 година, съобщава BBC.\r\nМрежата ще бъде използвана за предаване на  данни от луноходите към базовата станция. Юлиян Марков", "date": "2018.02.27", "title": "BBC: Ще бъде изграде изградена 4G мобилна мрежа на Луната"}
{"url": "http://www.focus-news.net/news/2018/02/27/2493880/sport-real-madrid-pretarpya-zaguba-s-01-pri-gostuvaneto-si-na-espanyol.html", "text": "Реал Мадрид претърпя загуба с 0:1 при гостуването си в Барселона на Еспаньол в мач от 26-ия кръг на испанската Примера дивисион, игран на RCD Stadium. Така мадридския гранд остана с  51 точки и е на 3-о място във временното класиране, а каталунските им противници вече са с 31 точки на 15-ото място. Лидер е Барселона с 65 точки, а втори са Атлетико Мадрид с 58.", "date": "2018.02.27", "title": "Спорт: Реал Мадрид претърпя загуба с 0:1 при гостуването си на Еспаньол"}
{"url": "http://www.focus-news.net/news/2018/02/27/2493857/blagoevgrad-dvizhenieto-na-tovarni-avtomobili-nad-12-t-e-ogranicheno-prez-prohod-predel-poradi-obilen-snegovalezh.html", "text": "Движението на товарни автомобили над 12 т е ограничено през проход Предел поради обилен снеговалеж. Това съобщиха от пресцентъра на Агенция \"Пътна инфраструктура\".", "date": "2018.02.27", "title": "Благоевград: Движението на товарни автомобили над 12 т е ограничено през проход Предел поради обилен снеговалеж"}
{"url": "http://www.focus-news.net/news/2018/02/27/2493883/global-times-kitay-pekin-nyama-da-varvi-po-stapkite-na-vashington-v-politikata.html", "text": "Напоследък западните медии отделят голяма внимание на китайската политическа система. Техните материали и анализи имат едно общо нещо: Те оценяват китайската политическа система през типичната западна призма и правят заключенията си на тази база, пише китайското правителствено издание за външна политика Global Times.\r\nКитай наистина се възползва от съвременните западни постижения, включително политически, за да направи забележителните си постижения след реформите и отварянето. Но фазата, в която Пекин беше ученик свърши.\r\nКитай има свой собствен политически път, който се различава чувствително от западната практика и е силно повлиян от традиционната китайска култура и политическа обстановка. Китай успя и в полето на икономиката, и в това на политиката, но успехите в никакъв случай не са резултат от сляпо следване на западния политически модел.\r\nСлед пет века на експанзия на Западната цивилизация, западната политическа практика почти се превърна в универсален стандарт за останалата част от света. Но Китай не е такъв случай. Еднопартийната система на страната, която не се вписва в западните критерии, на практика работи отлично, както е видно от значителни прогрес на нацията. Пекин няма да бъде като Вашингтон и да си позволи да се впусне в политическа партизанска война, която да нанесе чувствителна вреда на националното развитие.\r\nДнес Китай стои на ключов кръстопът. Целта за обновление на китайската нация трябва да бъде реализирана. Страната трябва да прецени кой е правилният път напред на основата на социалните и управленските практики и не може да си позволи да загуби връзка с реалността.\r\nЗа съжаление, Западът изглежда не може да води конструктивен разговор с Китай относно неговата политическа система, тъй като не мисли по един и същи начин с него. Когато западняците се опитват да гледат на Китай през собствените си очила и се опитват да говорят по техния начин, неизбежно ще се стигне до конфликти, неразбирателства и противоречия. Това ще се интензифицира, тъй като Китай все повече започва да действа според собствената си реалност, отколкото следвайки западните стандарти. За да се справи с този проблем, Китай трябва да разбере западната менталност и по-важно, Западът трябва да разбере какво прави Китай различен.\r\nЗападът има много да догонва. Те трябва да разширят и задълбочат познанията си за китайската история, култура и за Китайската комунистическа партия (ККП), да разчупят стереотипите си за втората икономика в света и да променят своите впечатления на базата на китайската реалност.\r\nНай-вече, Западът трябва да научи повече за китайската политическа система след 18-ия Национален конгрес на ККП. Много от западните политици, които коментират Китай, всъщност си нямат понятие от китайската политика. Как може техните коментари да са надеждни и заслужаващи доверие?\r\nЗападът има голямо домашно и размишления, за да навакса изоставането си, след като ясно показва, че смята Китай за една от най-важните страни. В бъдеще Пекин ще прави все повече политически изненади за Запада и ще става все по-ясно, че Пекин никога не е бил последовател на Вашингтон.\r\nПревод и редакция:", "date": "2018.02.27", "title": "Global Times (Китай): Пекин няма да върви по стъпките на Вашингтон в политиката"}
{"url": "http://www.focus-news.net/news/2018/02/27/2493860/prof-aleksandar-marinov-ne-e-vazmozhno-balgarskoto-pravitelstvo-i-spetsializiranite-organi-da-ne-sa-znaeli-kakvo-se-sluchva-sas-sdelkata-s-chez.html", "text": "Не в възможно българското правителство и специализираните органи да не са знаели, какво се случва със сделката с ЧЕЗ. Това каза в интервю за Радио „Фокус“ политологът проф. Александър Маринов във връзка с продажбата на активите на ЧЕЗ България. Той допълни, че, когато една сделка застрашава националната сигурност, е странно държавата да не се намеси. Проф. Александър Маринов заяви, че това е политическа сделка, която може да доведе до правителствена и парламентарна криза. „Ако някой е мислил, че този въпрос ще може да бъде тихомълком прокаран, значи е, с извинение, много глупав човек. Така, както (не правя директна аналогия между двата случая) се опитаха да прокарат Истанбулската конвенция. Това е все пак сделка, която не е продажба на един дюкян. Аз не знам как са си представяли, че ще се случи това нещо и няма да се вдигне шум. Със сигурност работата е мътна, как си представяте тези банки, които се споменават, една от тях въобще не може да вземе подобно решение без санкция от страна на правителството“, коментира проф. Александър Маринов. Политологът каза още, че върху българската държава господства тесен кръг от хора с политически и икономически профил, който превзема страната. И поясни, че ако сделката се окаже факт, това ще доведе до предсрочни избори и бурна реакция на българските граждани.", "date": "2018.02.27", "title": "Проф. Александър Маринов: Не е възможно българското правителство и специализираните органи да не са знаели, какво се случва със сделката с ЧЕЗ"}
{"url": "http://www.focus-news.net/news/2018/02/27/2493854/sdelkata-za-chez-predizvika-politicheski-sporove-obzor.html", "text": "Сделката за продажбата на активите на електроразпределителното дружество ЧЕЗ-България предизвика политически спорове. В петък енергийният министър Теменужка Петкова подаде оставката си, за да няма съмнение по отношение на сделката. Тогава тя заяви, че в случая най-достойната постъпка е подаването на оставка. В събота вечерта стана ясно, че министър-председателят Бойко Борисов е възложил на Държавната агенция “Национална сигурност” и Националната агенция по приходите да направят пълна проверка на сделката по продажбата на електроразпределителното дружество ЧЕЗ, както и на дружеството купувач - \"Инерком България\". Премиерът също така е поискал в разследването на всички обстоятелства да се включат Комисията за енергийно и водно регулиране и Комисията за финансов надзор.\r\nВъв вторник председателят на КЕВР доц. Иван Иванов заяви, че енергийният регулатор може да провери новия собственик на ЧЕЗ чак след приключване на продажбата на активите на дружеството. Той уточни, че това се прави, за да се осигури на българските граждани и българския бизнес сигурност на доставките на електроенергия и качество на услугата. „Българските граждани трябва да бъдат спокойни, че няма да има катаклизми при определяне на цените след покупката на ЧЕЗ. Заемът, който ще вземе г-жа Гинка Върбакова, няма да натовари потребителите и няма да се плаща през цената на тока“, обясни доц. Иванов.Президентът Румен Радев също взе отношение по темата, като подчерта, че по закон ЧЕЗ е част от националната европейска инфраструктура с пряко отношение към въпросите на националната сигурност. Според него това е една банална сделка на едно търговско дружество и нещо, с което заблуждават хората. По думите му светкавичната оставка на министъра на енергетиката не приключва случая, напротив - генерира още повече въпроси. Според Радев явно става въпрос за схема за скрито придобиване на дружеството. Радев подчерта, че правителството дължи отговори на всички потребители, които плащат сметки за ток. Държавният глава посочи, че в момента събира информация и ще прецени дали да свика Консултативен съвет за национална сигурност. Лидерът на БСП Корнелия Нинова поиска спиране на сделката за ЧЕЗ чрез всички възможни законови механизми. Според БСП тя е неясна и задкулисна, тъй като не се знае кой е крайният купувач, кой я финансира и какво ще е бъдещето на дружеството. Според Нинова при откриване на нова процедура, държавата трябва да участва на пазарен принцип на равно с други купувачи и да кандидатства за закупуването на ЧЕЗ. От БСП ще внесат и искане за анкетна комисия в парламента, която да изясни всички обстоятелства около сделката, како и, че Корнелия Нинова ще се срещне с чешкия посланик в четвъртък в 11.00 часа, за да му връчи писмо до чешкия премиер във връзка с ЧЕЗ. Нинова подчерта, че има досието за приватизацията на ЧЕЗ и то ще бъде дадено на прокуратурата. \r\nМеждувременно след заседание на Политическия консултативен съвет председателят на ПГ на ГЕРБ Цветан Цветанов обяви, че ще бъде предложено на съвместно заседание на Комисията по енергетика и Комисията за наблюдение на специалните служби да бъдат изслушани органите, които имат отношение към проверката на сделката за ЧЕЗ. Той добави, че по време на срещата министър-председателят Бойко Борисов е провел телефонен разговор с чешкия си колега Андрей Бабиш, за да бъдат предоставени документи по сделката с активите на ЧЕЗ. По думите на Цветанов оставката на Теменужка Петкова ще бъде разгледана на по-късен етап – по всяка вероятност следващата седмица. Той увери, че управляващата коалиция е стабилна. В отговора си до Борисов премиерът Бабиш е посочил, че е информиран от Надзорния съвет на дружеството, че продажбата е напълно законосъобразна и не представлява риск за никоя от страните. Извършени са проверки на купувача и по отношение на способността му да управлява електроенергийното дружество в България, и по отношение на произхода на средствата за заплащане на активите, които са показали, че не съществуват проблеми за осъществяване на сделката. Министър-председателят на Чехия е изразил готовност да предостави на българските власти материалите с резултатите от проверките. \r\nМалко по-късно на извънреден брифинг в парламента премиерът Бойко Борисов заяви, че няма да има оставки заради сделката за ЧЕЗ. Според него някой иска да повтори февруарските събития от 2013 година, по друг сценарий, със същите изпълнители- пак с ЧЕЗ и популистки изказвания. Премиерът беше категоричен, че тези хора веднъж са го сваляли от власт, но това няма да стане отново. Той обясни, че според информацията, изпратена му от чешкия премиер сделката за ЧЕЗ не е приключила. Различни банки просто са изпратили писма, затова Бойко Борисов настоя БНБ да ги провери. Той посъветва президента Румен Радев да се обади на чешкия президент и да го попита какво мисли за сделката. Премиерът уточни, че в момента няма законов механизъм за спиране на сделката за ЧЕЗ. Затова ГЕРБ ще инициира промени в Закона за енергетиката. Волен Сидеров допълни, че „Обединени патриоти“ са в пълна координация с ГЕРБ за законовите промени. Според премиера Теменужка Петкова е била достатъчно доблестна да подаде оставка. Той поясни, че коалиционните му партньори не смятат, че трябва да я приема преди сделката да се провери. \r\nВ изявление пред журналисти след проведено заседание на ПГ и ЦОБ на ДПС председателят на ДПС Мустафа Карадайъ коментира казуса с думите: „Според нас за сделката за ЧЕЗ предстоят съответните органи и институции на държавата в рамките на закона, правилата и процедурите, да се произнесат, и да се запознаем с техните констатации и решения, и от там нататък и ние ще се произнесем.”  \"Ако е закъсняла реакцията на институциите по тази сделка, според законите, тогава има наистина закъснение, но ако има оценка за закъсняла реакция, според нечии очаквания, това е друга тема\", каза още той.", "date": "2018.02.27", "title": "Сделката за ЧЕЗ предизвика политически спорове (ОБЗОР)"}
