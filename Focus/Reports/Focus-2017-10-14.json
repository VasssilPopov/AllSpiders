{"url": "http://www.focus-news.net/news/2017/10/14/2446653/ria-novosti-severna-koreya-obeshta-da-unishtozhi-vseki-koyto-zastane-na-patya-na-stranata-kam-mira.html", "text": "Северна Корея е готова да унищожи всеки „враг“, който застане на пътя на страната към „мирен живот“, заяви лидерът на севернокорейската делегация на асамблеята на Междупарламентарния съюз, заместник-говорителят на парламента на КНДР Ан Дон Чхун, цитиран от РИА Новости.\r\n„Нашата страна иска да имаме мирно бъдеще. Ето защо, за да си осигурим мир, сме готови да унищожим всички врагове, които искат да нарушат това бъдеще“, заяви Ан Дон Чхун в отговор на журналистически въпрос дали Северна Корея е готова на прям диалог със САЩ.\r\nПредставителят на Северна Корея не отговори на други въпроси свързани с политиката. Той заяви, че е пристигнал в Петербург, за да се „полюбува“ на града, както и да снима забележителностите му. Симеон Миланов", "date": "2017.10.14", "title": "РИА Новости: Северна Корея обеща да унищожи всеки, който застане на пътя на страната към „мира“"}
{"url": "http://www.focus-news.net/news/2017/10/14/2446621/petya-georgieva-rdpbzn-kyustendil-podgotovkata-za-otoplitelniya-sezon-e-zadalzhitelna-po-otnoshenie-na-pozharnata-bezopasnost.html", "text": "Подготовката за отоплителния сезон е задължителна по отношение на пожарната безопасност. Това каза пред Радио „Фокус” – Кюстендил Петя Георгиева, инспектор в Регионална дирекция „Пожарна безопасност и защита на населението”. По думите й е задължително почистването на комините и димоотводните тръби, преди започване на отоплението с твърдо гориво. Натрупаните сажди и отлагания трябва да се премахват по механичен начин, без да се използват горими и леснозапалими вещества и материали. „Хората продължават да проявяват небрежност при използването на отоплителни и нагревателни уреди, както и неправилно почистване на комините, което води до произшествия”, каза Петя Георгиева. По думите й трябва да се обърне внимание на местата за складиране на твърдото гориво, както и на изправността на електрическите отоплителни уреди.\r\nВенцеслав ИЛЧЕВ", "date": "2017.10.14", "title": "Петя Георгиева, РДПБЗН - Кюстендил: Подготовката за отоплителния сезон е задължителна по отношение на пожарната безопасност"}
{"url": "http://www.focus-news.net/news/2017/10/14/2446622/afp-i-chuzhdestrannite-i-siriyskite-teroristi-ot-islyamska-darzhava-shte-se-evakuirat-ot-rakka-sled-sklyucheno-sporazumenie.html", "text": "И родените в Сирия и чуждестранните терористи от „Ислямска държава“ ще се евакуират от град Ракка според споразумение, сключено от племенните водачи, предаде  AFP, позовавайки се на местни високопоставени източници. \r\nСъпредседателят на общинския съвет на Ракка Омар Алуш съобщи, че споразумението ще позволи на бойцитне да евакуират града, който съвсем скоро ще бъде превзет от подкрепяните от САЩ Сирийски демократически сили.\r\n„Чуждестранните бойци са включени в споразумението“, заяви той.  Виктор Турмаков", "date": "2017.10.14", "title": "AFP: И чуждестранните, и сирийските терористи от „Ислямска държава“ ще се евакуират от Ракка след сключено споразумение"}
{"url": "http://www.focus-news.net/news/2017/10/14/2446623/deutsche-welle-etsb-planira-oshte-dalgo-vreme-da-zapazi-niskite-lihveni-protsenti.html", "text": "Председателят на Европейската централна банка Марио Драги смята, че ниските основни лихвени проценти „ще се запазят за дълъг период от време“, предаде  Deutsche Welle  в своята рускоезична редакция. \r\nСпоред прогнозите на ЕЦБ през 2017 г. равнището на инфлацията в Еврозоната ще бъде 1,5%, а през 2018 ще се снижи до 1,2%. \r\nПрез март т.г. ЕЦБ реши да запази рекордно ниския основен лихвен процент на 0%.  Виктор Турмаков", "date": "2017.10.14", "title": "Deutsche Welle: ЕЦБ планира още дълго време да запази ниските лихвени проценти"}
{"url": "http://www.focus-news.net/news/2017/10/14/2446624/burgas-na-19-oktomvri-shte-se-sastoi-premierata-na-nay-noviya-spektakal-na-tf-petlite.html", "text": "На 19 октомври, четвъртък, от 19:00 часа в залата на Бургаската опера ще се състои премиерата на най-новия спектакъл на танцова формация „Петлите“ – „Циганката“, съобщиха от пресцентъра на Община Бургас. \r\nСъбитието се организира със съдействието на Общината. Режисьор е Станимир Карагьозов, а хореографията е дело на Десислава Скъкълова, Николай Парушев, Марияна Трифонова и Катя Йорданова. „Циганката“ – красива, магнетична, непокорна, изящна! Такава са я виждали не един поет и художник. Такава ли я виждаме ние днес? Можем ли да я приемем като равна, можем ли да й бъдем приятели, можем ли да я обичаме“ – това са част от въпросите, които задават младите танцьори в най-новата си постановка.\r\nСъвременната бургаска „Кармен“ е прототип на децата, възпитаници на ръководителя на състава Георги Димитров. Самият той е израснал в социалния дом „Александър Георгиев Коджакафалията“ и стремежът му е децата от малцинствата да се интегрират в обществото.\r\nСъс средствата на изкуството и танца мисията му е успешна и се превърна в запазен бургаски модел за социализация на деца без родители и такива от социално слаби семейства в риск.\r\nБилетите с цена 10, 12 и 15 лева са в продажба на касата на Операта.", "date": "2017.10.14", "title": "Бургас: На 19 октомври ще се състои премиерата на най-новия спектакъл на ТФ „Петлите“"}
{"url": "http://www.focus-news.net/news/2017/10/14/2446625/pozharnikari-i-ministar-otnovo-ne-se-razbraha-za-zaplatite-obzor.html", "text": "Пожарникарите и министъра на вътрешните работи Валентин Радев отново не се разбраха за това с колко точно ще се повишат заплатите им. По този повод националният синдикат на пожарникарите и спасителите „Огнеборец“ към КНСБ излезе на протест в градината на „Св. Седмочисленици”. В началото на протеста протестиращите почетоха с едноминутно мълчание загиналите пожарникари.\r\nПредстои среща между министър Радев и представители на протестиращите, която ще се проведе в сградата на МВР. Причината за протеста са „неадекватните“ политики, прилагани от политическото ръководство на МВР, водещи до закриване на районни и участъкови служби и недостатъчното финансиране на Главна дирекция „ПБЗН“ – МВР и Дирекция „Национална система 112” за предстоящата 2018 г. Основен акцент в протеста бяха замразените доходи на служителите в МВР. При протестиращите дойде и министърът на вътрешните работи Валентин Радев, който уточни пред журналисти, че ще проведе срещи с представители на протестиращите.\r\nПрезидентът на Националния синдикат на пожарникарите и спасителите „Огнеборец“ инж. Венцислав Станков обясни, че предвидените 55 млн. лв. за увеличение на заплатите в МВР в бюджета за 2018 г. са крайно недостатъчни. По думите му предвижданото увеличение на възнагражденията на служителите от МВР с 5% от 1 януари 2018 г. е крайно неудовлетворително. Той припомни, че протестират от 5 юли и искат драстично увеличение на възнагражденията на служителите в това ведомство. „Говорим за минимум 15%. В Бюджет 2018 г. за МВР са предвидени 55 млн. лв. за увеличаване на възнагражденията на служителите по перо \"персонал\". С такъв ресурс възнагражденията на служителите ще бъдат увеличени с горе-долу 4% по наши изчисления, а ние искаме 15%“, каза още той.\r\nОт своя страна министърът на вътрешните работи Валентин Радев заяви, че пожарникарите нямат основание за протести. Според него закриването на 12-те служби е управленски въпрос, който не трябва да ги вълнува, тъй като има професионално ръководство, което е взело своето решение. По думите му България е на първо място по брой на пожарникари на глава от население. Именно затова трябва да ги намалят и да увеличат доброволните отряди. По думите му ще се закриват служби в райони, където по статистика има по-малко пожари. Радев добави, че ако служителите на МВР излязат на протест по време на председателството, ще се справят със сигурността, тъй като има много хора, които са на друго мнение. „За да си зарежат семействата и да дойдат в събота, в това хубаво време тук, значи нещо ги боли. Затова дойдох да ги питам кое точно. Не може да ги боли за закриването на службите, това е управленски въпрос, тях не трябва да ги вълнува. Кой ви каза, че ще реагират по-бавно? Дали ще стигнат по-бавно, дали ще стигнат вместо двама, трима, дали ще свършат бързо работата, това го решава професионалното ръководство“, каза още Валентин Радев. \r\nМинути по-късно министърът на вътрешните работи прие в сградата на МВР протестиращите пожарникари, които му представиха исканията си. И вътре той им подчерта, че синдикатите не могат да се занимават с управленски решения. Протестиращите уточниха, че има незает щат и са малко като бройка. Те посочиха, че разполагат с до 1 час за реакция извън урбанизираните територии и по думите им са необходими 192 щата за ГД „ПЗБН“, за да има по трима души в екип. По думите им последният конкурс за назначаване на пожарникари на терен е бил през месец януари. Според тях доброволчеството не е развито в Източна Европа на достатъчно добро ниво за разлика от Западна Европа и има затруднения за изграждането на доброволни формирования. Радев заяви, че професионалното ръководство му е обяснило, че закриват 12-те пожарникарски служби заради това, че в екипите трябва да има по 3-ма служители. Той призова синдикатите да не минават границата, защото влизат в процес, който не познават. „Забраних назначението всички, които не са на терен или с полицейски правомощия да не бъдат назначавани. Пищят тук, много искат, обаче няма да стане. 1050 човека вече сме назначили, само 200 са напуснали. Ще назначаваме тези действащите на терен, докато стане онзи структурно-функционален модел“, заяви той. \r\nСиндикатите обаче отговориха, че не вярват на ръководството на ПБЗН. Според тях министъра на вътрешните работи е подведен с това, че в България има най-много пожарникари на глава от населението в Европа. Синдикатите отново му предадоха папката с исканията си относно възнагражденията, осигуряването на финансов ресурс за структурите. Те го призоваха да вземе политическото адекватно решение да не съкращава тези 12 структури на ПБЗН. Инж. Венцислав Станков отново подчерта, че Валентин Радев е подведен и че загубите от пожари ще нараснат значително. \r\nОт своя страна Валентин Радев заяви, че предполага, че синдикатите не виждат цялата картина. „Опитвам се да ви кажа моята логика. Аз вярвам на това ръководство. Ако считате, че всички те не са прави, дайте да ви слагаме вас и да ги махаме тях. Защо не е станало това досега питам аз? Цялата информация стига до мен и ви я казвам в момента. МВР не е само пожарна, трябва да намерим баланса. Бях на Кресна и видях какво правите – чудеса от геройство, но има полицаи, „Гранична полиция“ и ред други неща. Министърът трябва да гледа за всичките си деца – това се опитвам да направя. 55 млн. лв. – вие ще кажете на кой 15%, на кой 5%, на кой 1% увеличение на заплатите“, каза още Валентин Радев. \r\nСлед срещата инж. Венцислав Станков коментира, че продължават с протестите и че въобще не са доволни от срещата с министъра на вътрешните работи, но му благодариха, че ги е приел. Относно изказването на Валентин Радев, че синдикатите се намесват в управленческите решения по повод решението за затваряне на пожарникарски служби, той коментира, че не се наместват, но знаят, че ще се отрази негативно върху техните служители, които ще бъдат изпратени да служат в други районни служби, тъй като ще се наложи да пътуват по 50-80 км. Той уточни, че е останал с впечатлението, че вече нещата са в напреднал стадий по отношение на съкращаване на хората в пожарната. По думите му финансовите им искания са за увеличаване на бюджета на МВР за персонал с 277 млн. лв. и да се предвидят 25% увеличение на служителите. „Вторите искания са увеличаване на сумите за издръжка на ГД „ПБЗН“ с 9,3 млн. лв. за 2018 г. и увеличаване на сумата за капиталови разходи с 2,6 млн. лв. За Дирекция „Национална система 112“ да се предвиди увеличение на бюджета до достигане на сумата от 4,6 млн. лв. за издръжка и 3,8 млн. лв. за капиталови разходи. За заплатите нашето предложение е 25% увеличение, но искаме преговори. Ако не стигнем до този процент, когато започнат преговорите и извадим сметките, тогава ще се разберем до какъв процент можем да достигнем – евентуално до 15%“, каза още инж. Станков. \r\nСлед срещата с министъра на вътрешните работи протестиращите пожарникари тръгнаха на шествие до сградата на Министерството на финансите, тъй като според тях отпуснатите 55 млн. лв. за заплати са подигравка. Те опитаха да влязат в сградата на Министерството, но вратата бе заключена. Протестиращите попитаха дали министър Горанов се страхува от тях и скандираха „Елате при нас”. В протеста се включиха около 1000 души. Акцията бе подкрепена от Синдиката на гражданската администрация в МВР, както и от Синдикат „Охрана“ към Министерство на правосъдието.Агенция „Фокус“ припомня: На 15 юни синдикатите се срещнаха със зам.-министъра на вътрешните работи Стефан Балабанов и след срещата обявиха, че с ръководството на министерството са се обединили около увеличение на заплатите в сектора. Ден по-късно, вътрешният министър Валентин Радев заяви, че заплатите на служителите на МВР ще бъдат увеличени само ако бъдат представени аргументи за това. На 19 юни в декларация по повод изказването на министъра синдикатите обявиха готовност за протест, ако вътрешното министерство не изпълни исканията им за 15% увеличение на заплатите. На 29 юни те се срещнаха с Валентин Радев, но не постигнаха съгласие за увеличение на заплатите. Така навръх професионалния си празник – 5 юли служителите на МВР излязоха на национален протест в столицата. Техните искания бяха свързани с увеличение на заплатите, пари за униформи и нов закон за МВР. По-късно народните представители приеха промени в Закона за МВР и на полицаите бяха изплатени 16,7 млн. лева за униформи. На 14 септември, професионалния празник на пожарникарите, служителите на МВР отново протестираха за по-високи заплати и нов закон за министерството. На 21 септември от МВР обявиха, че евентуалното увеличение на заплатите тепърва ще бъде обсъждано при отварянето на процедурата за бюджет 2018. На 6 октомври в парламента вътрешният министър Валентин Радев заяви, че увеличение на заплатите на полицаите ще има, въпросът е кога, с колко и как.\r\nЛюба АЛЕКСИЕВА", "date": "2017.10.14", "title": "Пожарникари и министър отново не се разбраха за заплатите (ОБЗОР)"}
{"url": "http://www.focus-news.net/news/2017/10/14/2446626/huan-ignasio-soido-vatreshen-ministar-na-ispaniya-ispaniya-shte-poeme-kontrol-nad-kataloniya-ako-otgovorat-na-vlastite-y-za-nezavisimostta-e-dvusmislen.html", "text": "Испанският вътрешен министър Хуан Игнасио Соидо заяви, че правителството на страната ще поеме контрол над Каталуния, ако регионалният ѝ лидер Карлес Пучдемон даде двусмислен отговор на въпроса, дали е обявил независимост от Испания, предаде Politico.\r\n„Отговорът трябва да бъде без каквато и да е двусмисленост. Той трябва да каже „да“ или „не“, заяви Соидо. „Ако отговори двусмислено, това значи, че не иска диалог и следователно испанското правителство ще трябва да предприеме действие“, добави той.\r\nВъв вторник вечерта лидерът на Каталуния заяви, че въпреки, че референдумът от миналия месец да е дал мандат на правителството му да създаде суверенна република, той няма веднага да стартира процеса на независимост от Мадрид. Той обяви символично независимост, само за да я отмени след броени секунди и да призове към преговори с Испания за бъдещето на региона.  Виктор Турмаков", "date": "2017.10.14", "title": "Хуан Игнасио Соидо (Вътрешен министър на Испания): Испания ще поеме контрол над Каталония, ако отговорът на властите й за независимостта е двусмислен"}
{"url": "http://www.focus-news.net/news/2017/10/14/2446627/vladimir-putin-svetovnata-obshtnost-tryabva-da-se-zamisli-veche-za-sledvoennoto-vazstanovyavane-na-siriya.html", "text": "Президентът на Русия Владимир Путин заяви, че световната общност вече трябва да се замисли за следвоенното възстановяване на Сирия, предаде ТАСС.\r\n„Световната общност вече трябва да се замисли за следвоенното възстановяване на държавата, за това как, в какви форми и обеми да се оказва помощ на Сирия, как ефективно да се съдейства за нейното социално-икономическо развитие и укрепване на държавните институции, в т.ч. и законодателното разклонение на властта“, заяви Путин. Той отбеляза, че тези задачи „са достойни за обсъждане на парламентарно и на междупарламентарно равнище“. \r\nРуският президент напомни, че в Астана са постигнати договорености за създаването на четири зони за деескалация в Сирия. Според него „те създават условия за изпълняването на резолюциите на Съвета за сигурност на ООН №2254 въз основата на пряк диалог между правителството и опозицията, а също така за обединението на усилията в интерес на скорошното ликвидиране на терористите, установяването на мир и запазването на единството на Сирия“.  Виктор Турмаков", "date": "2017.10.14", "title": "Владимир Путин: Световната общност трябва да се замисли вече за следвоенното възстановяване на Сирия"}
{"url": "http://www.focus-news.net/news/2017/10/14/2446628/blagoevgrad-nad-145-000-leva-e-stoynostta-na-otpusnatite-sotsialni-pomoshti-v-oblastta-do-kraya-na-avgust.html", "text": "145 290. 32 лева е стойността на отпуснатите социални помощи в област Благоевград до края на август. Това каза пред Радио „Фокус“ – Пирин Станка Михова, експерт в Регионална дирекция „Социално подпомагане“ – Благоевград. През отчетения период по Закона за социалното подпомагане и Правилника за неговото прилагане с месечна социална помощ са подпомогнати 1 949 лица и семейства. „За отпускането на помощта общинските администрации по места организират полагането на обществено полезен труд, не по-малко от 14 дни месечно. През месец август полагането на обществено полезен труд е положено от 1 727 лица. Не са насочени да отработват майки, отглеждащи деца до 3-годишна възраст, самотни родители, лица в надтрудоспособна възраст, бременни след третия месец и лица с представен протокол от ЛКК“, каза още Михова. \r\nЛивия НИНОВА", "date": "2017.10.14", "title": "Благоевград: Над 145 000 лева е стойността на отпуснатите социални помощи в областта до края на август"}
{"url": "http://www.focus-news.net/news/2017/10/14/2446629/klaus-yohanis-rumaniya-nyama-da-prieme-predlozheniya-koito-da-dovedat-do-evropa-na-nyakolko-skorosti.html", "text": "Президентът на Румъния Клаус Йоханис заяви, че страната му няма да приеме предложения, които да доведат до Европа на няколко скорости, предаде Agerpres. Той заяви това на посетилия Букурещ председател на Европейския съвет Доналд Туск.\r\nСпоред официално заявление на румънското президентство Туск в момента изготвя пътна карта за мерките, необходими за консолидирането на ЕС. \r\n„По време на разговора президентът Йоханис постави силно ударение върху румънската позиция, че няма да приеме предложения, които да доведат до Европа на две или повече скорости или до Европа на концентричните кръгове. Подобни алтернативи единствено биха задълбочили разделението между страните членки“, пише в официално заявление на президентството. Йоханис е добавил, че принципът на включването трябва да играе ключова роля в процеса на засилването на Европейския съюз. \r\n„Движението напред под формата на единство и кохезия, без фрагментация сред страните членки трябва да бъде основна цел на европейско равнище“, убеден е Йоханис. Той призова към единна, силна и кохерентна Европа, близка до гражданите си и силно представена в света.  Виктор Турмаков", "date": "2017.10.14", "title": "Клаус Йоханис: Румъния няма да приеме предложения, които да доведат до Европа на няколко скорости"}
{"url": "http://www.focus-news.net/news/2017/10/14/2446630/plovdiv-informatsionna-kampaniya-zashtitete-kostite-si-zashtitete-vasheto-badeshte-shte-se-provede-v-sgradata-na-regionalnata-zdravna-inspektsiya.html", "text": "Информационна кампания „Защитете костите си – защитете вашето бъдеще!“ ще се проведе в сградата на Регионалната здравна инспекция в Пловдив. Това съобщиха за Радио „Фокус“ – Пловдив от ръководството на здравната институция. Кампанията ще се проведе на 17 октомври за времето между 14.00 и 17.00 часа. Част от програмата ще бъдат презентации за профилактика на остеопорозата при жени и мъже, тестове за определяне на личните рискови фактори, индекса на телесна маса, съдържанието на калций в диетата и други. Входът за информационната кампания ще бъде свободен за всички посетители. Срещу заплащане желаещите ще могат да си направят комбинирани измервания на костна плътност – телесен състав.  Информационната кампания се осъществява със съдействието на Асоциация „Жени без остеопороза“.\r\nТони МИХАЙЛОВ", "date": "2017.10.14", "title": "Пловдив: Информационна кампания „Защитете костите си – защитете вашето бъдеще!“ ще се проведе в сградата на Регионалната здравна инспекция"}
{"url": "http://www.focus-news.net/news/2017/10/14/2446631/tass-siriyskata-armiya-e-priklyuchila-operatsiyata-po-likvidiraneto-na-teroristite-ot-islyamska-darzhava-v-grad-mayadin.html", "text": "Сирийската правителствена армия е приключила операцията за унищожаването на терористите от „Ислямска държава“ в град Маядин, предаде  ТАСС.\r\n„Щурмовите подразделения на сирийската армия под командването на ген. Хасан Сухел, сломявайки ожесточената съпротива на терористите в централните и  южните квартали, напълно освободиха града“, заяви прессекретарят на руското министерство на отбраната генерал-майор Игор Конашенков, добавяйки, че Маядин е представлявал „най-мощния укрепен район на терористите в Източна Сирия. Той посочи, че в момента щурмовите отряди на ген. Сухел при поддръжката на руската авиация развива настъпление срещу позициите на „Ислямска държава“. \r\n„Разгромът на терористите в Маядин създаде необходимите условия за прерастването на тактическия успех на сирийската армия в оперативен“, добави Конашенков.  Виктор Турмаков", "date": "2017.10.14", "title": "ТАСС: Сирийската армия е приключила операцията по ликвидирането на терористите от „Ислямска държава“ в град Маядин"}
{"url": "http://www.focus-news.net/news/2017/10/14/2446632/kyustendil-6-horovi-sastava-shte-uchastvat-v-osmoto-izdanie-na-festivala-na-mazhkite-horove-sv-ivan-rilski-v-dupnitsa.html", "text": "6 хорови състава ще участват в осмото издание на фестивала на мъжките хорове „Св. Иван Рилски”. Това каза пред Радио „Фокус” – Кюстендил Таня Камбурова, ръководител на мъжки хор „Свети Иван Рилски” – Дупница. Фестивалът ще се проведе на 21 и 22 октомври в Дупница. От 2010 година фестивалът е включен в културния календар на Министерство на културата, а от 2013 година град Дупница е обявен за Национален център на мъжкото и момчешко хорово пеене. Фестивалът се провежда под патронажа на кмета на Община Дупница Методи Чимев. Организатор на проявата е Община Дупница, а съорганизатори са Български хоров съюз, Балкански хоров форум и Съюз на българските композитори. Началото на хоровото изкуство в Дупница е поставено през 1894 година.\r\nВенцеслав ИЛЧЕВ", "date": "2017.10.14", "title": "Кюстендил: 6 хорови състава ще участват в осмото издание на фестивала на мъжките хорове „Св. Иван Рилски” в Дупница"}
{"url": "http://www.focus-news.net/news/2017/10/14/2446633/balgariya-privetstva-priznavaneto-na-natsionalnoto-ni-maltsinstvo-v-albaniya-obzor.html", "text": "След 104 години очакване Албания призна българското малцинство с приетите от парламента промени в Закона за малцинствата. Промените бяха приети с 104 гласа „за“, 10 „против“ и 1 „въздържал се“. Със закона правно се регламентира статутът на албанските граждани с българско самосъзнание и признаването им като малцинство. По смисъла на този закон национални малцинства в Албания са гръцкото, македонското, влашкото/румънското, ромското, египетското, черногорското, босненското, сръбското и българското. На 10 октомври представителите на управляващата Социалистическа партия и опозиционната Демократическа партия, в правната комисия на албанския парламент, приеха поправка в Проектозакона за малцинствата, като добавиха „българи“ сред официално изброените. \r\nПремиерът Бойко Борисов пръв от политиците съобщи новината във „Фейсбук“. „Положихме изключителни дипломатически усилия, за да стигнем до този успех и да защитим правата на българите, които са били част от формирането на нашия народ, но остават извън съвременните ни граници“, написа той и благодари на премиера на Албания Еди Рама, че е спазил обещанието си страната му да не нарушава интересите на българската общност. „България ще подпомага европейската интеграция на Албания, в която виждаме наш истински партньор и близък приятел“, коментира Бойко Борисов.\r\nВицепремиерът и външен министър Екатерина Захариева в официална позиция определи признаването на българското малцинство от албанската държава като знак за политическа зрялост и европейски подход на държавническо мислене. Според нея това е потвърждение на отличните двустранни отношения и отваря нови възможности за сътрудничество. „Принципната позиция на България е, че гарантирането и създаването на условия за упражняване на правата на малцинствата е един от ключовите показатели за готовността на Албания да започне преговори за членство в ЕС“, заяви Екатерина Захариева. Тя припомни, че въпросът за официалното признаване на българското малцинство в Албания е повдигнат в телефонен разговор на министър-председателя Бойко Борисов с албанския премиер Еди Рама на 28 септември, както и от нейна страна по време на срещата й с президента Илир Мета в Тирана в края на месец юли и при последната й среща с албанския й колега Дитмир Бушати преди седмица в Солун.\r\nПреди заминаването си на работно посещение във Великобритания, Екатерина Захариева заяви, че с признаването на българското малцинство в Албания се възстановява историческата справедливост. Тя обясни, че в проекта за Закон за малцинствата са били признати осем малцинства, без българското, но правителството е положило доста усилие то да бъде включено. Външният министър посочи, че най-важното в една демократична държава, която иска да бъде член на ЕС, е да не се пречи на хората да се самоопределят.\r\nЕвродепутатът от ЕНП/ГЕРБ Андрей Ковачев заяви, че с приемането на Закона за малцинствата Албания е направила стъпка напред към евроинтеграцията. Според него острите реакция от страна на Македония са провокирани от минали събития, които трябва да бъдат изчистени в процеса на европейската интеграция. „Благодарение на приятелството между двамата премиери Еди Рама и Бойко Борисов, благодарение на активната българска активна външна политика и благодарение на общата работа на евродепутати, депутати, министри- успяхме“, коментира евродепутатът.\r\nЕвродепутатът от ЕНП/ДСБ Светослав Малинов обясни, че защитата на малцинствата ще играе все по-важна роля с оглед на европейската перспектива на Албания и региона. „Мирното съжителство в рамките на Европейския съюз изисква от всяка държава кандидат-член максимална толерантност и дълбоко разбиране на този принцип“, заяви той. \r\nРъководителят на Делегацията на българските социалисти в ЕП Сергей Станишев заяви: „Признаването на българското малцинство в Албания е сериозен успех - нашите сънародници категорично не трябва да бъдат използвани като разменна монета в чужди геополитически сметки или да стават жертва на натиск от кръгове, приближени до Никола Груевски“.\r\nЕвродепутатът от ЕКР/ВМРО Ангел Джамбазки посочи, че признаването на българското малцинство в Албания е историческа крачка, която разбива тежки фалшификации за българските общности на Балканите. Според него, спазвайки европейските препоръки, Албания е показала, че има желанието и волята да работи активно за бъдещо членство в ЕС.\r\nЕвродепутатът Филиз Хюсменова обясни, че групата на алианса на либералите и демократите в Европа и особено делегацията на ДПС работят последователно в защита на правата на малцинствените групи в Европа.  „Фокус“ припомня: След като през февруари ЕП прие резолюцията за Албания, в която се потвърждават правата на българското население в Мала Преспа, Голо Бърдо и Гора, на заседание на 11 октомври албанската парламентарната комисия по правни въпроси, публична администрация и права на човека с пълно единодушие прие включването на българско малцинство в промените в Закона за защита на малцинствата. Решението за промяна е в резултат на проведената миналата седмица дискусия по проектозакона с представители на малцинствата, както и на писмо на български евродепутати. \r\nПо неофициални данни българите в Албания са между 50 и 100 хиляди души и чакат от десетилетия да бъдат признати за етническа група. Медиите в Тирана отразиха широко включването на българското малцинство в Закона за защита на малцинствата. Темата бе водеща и за македонските медии, които реагираха гневно на новината. Голяма част от тях разпространяват декларацията на партия Алианс на македонците в Албания за европейска интеграция (МАЕИ), в която се протестира срещу т.нар. \"асимилация на македонците в Албания и за превръщането им в българи\". От македонски медии в края на септември беше разпространена фалшивата новина, че във внесения в албанския парламент проектозакон не фигурира българско малцинство. Тогава в телефонен разговор албанският премиер Еди Рама пое ангажимент пред българския му колега Бойко Борисов, че Албания няма да наруши интересите на българското малцинство. \r\nБиляна ИВАНОВА", "date": "2017.10.14", "title": "България приветства признаването на националното ни малцинство в Албания (ОБЗОР)"}
{"url": "http://www.focus-news.net/news/2017/10/14/2446634/the-hill-iranskiyat-vanshen-ministar-zayavi-che-reshenieto-na-donald-tramp-za-yadrenoto-sporazumenie-shte-navredi-na-amerikanskiya-imidzh-pred-mezhdunarodnata-obshtnost.html", "text": "Иранският външен министър Мохамад Джавад Зариф заяви, че решението на Доналд Тръмп да обяви Иран за неспазващ ядреното споразумение, ще навреди на американския имидж и надеждност пред международната общност, пише The Hill.\r\nВ интервю пред американска медия Зариф каза, че всяка американска външнополитическа линия трябва да бъде разглеждана като такава със срок на годност от четири години.\r\n„Никой няма да вярва, на която и да е американска администрация за дългосрочни преговори, заради продължителността на ангажирането им. Продължителността на всяко ангажиране с американските администрации отсега нататък, ще бъде докато дадения президент е на власт“, каза Зариф.\r\nТой добави, че Иран ще остане в ядреното споразумение от 2015-та година. Иранският външен министър подчерта, че редица други страни подкрепят споразумението, което значи, че то може да продължи да се спазва, въпреки решението на американския президент да не го продължи. Симеон Миланов", "date": "2017.10.14", "title": "The Hill: Иранският външен министър заяви, че решението на Доналд Тръмп за ядреното споразумение, ще навреди на американския имидж пред международната общност"}
{"url": "http://www.focus-news.net/news/2017/10/14/2446635/pazardzhik-gradat-shte-bade-domakin-na-parvoto-izdanie-na-tedxpazardjik.html", "text": "Пазарджик ще бъде домакин на първото издание на TEDxPazardjik под наслов “Мисли глобално, действай локално”, съобщиха за Радио „Фокус“ – Пазарджик от общинската администрация в града.  TEDx е най-популярният международен формат за споделяне на идеи и опит, разказване на истории, представяне на възгледи и теории. Конференцията събира на едно място ярки умове, говорители, които се качват на сцената с една и съща цел – да мотивират публиката, да я срещнат с нови гледни точки и да разпалят смислена дискусия. Подобно събитие ще се проведе за първи път в Пазарджик, а за целта се издава лиценз от световната ТЕД организация, която одобрява и следи изпълнението на събитието. Гост-лектори ще бъдат професионалисти в сферите на предприемачеството, спорта, дизайна, изкуството и други. Откриването е на 28 октомври в 10,00 часа в ДКТ “Константин Величков”  – Пазарджик.", "date": "2017.10.14", "title": "Пазарджик: Градът ще бъде домакин на първото издание на TEDxPazardjik"}
{"url": "http://www.focus-news.net/news/2017/10/14/2446383/predstoyashti-sabitiya-v-stranata-za-14-oktomvri-agentsiya-fokus.html", "text": "***\r\nОт 10.00 часа на паркинга пред КЦМ областният управител Здравко Димитров и министърът на регионалното развитие Николай Нанков ще направят инспекция на реконструкцията на Асеновградско шосе. По-късно министър Нанков ще се включи в храмовия празник на мулдавския манастир „Св. Петка”.\r\n***\r\nОт 09.30 часа в Университета по архитектура, строителство и геодезия ще бъде открита ежегодната технологична конференция MUFFIN 2017. \r\n***\r\nОт 09.30 часа в киносалона на ул. „Позитано“ №20,  ще се проведе XVIII фестивал на патриотичната и антифашистката песен „Сребърните чучулиги” и XV фестивал на фронтовата песен „Альоша”.\r\n***\r\nОт 09.30 часа в НУЛЦ на БЧК – село Лозен ще се проведе състезание за възрастни хора по бедствена готовност и първа помощ.\r\n***\r\nОт 10.00 часа в Интер Експо Център ще бъде открито 23-тото издание на Автомобилен салон София.\r\n***\r\nОт 11.00 часа в зала „Киев“ на парк-хотел „Москва“ ще се проведе заседание на Националния съвет на БСП. \r\n***\r\nОт 11.00 часа в парк „Княз-Борисова градина“ ще бъде открита новата Алея на птиците.\r\n***\r\nОт 11.00 часа в СТЦ  „Интерпред“ за шеста поредна година ще бъде открито изложението „Дни на италианското образование“.\r\n***\r\nОт 11.00 часа Интер Експо Център София ще бъде домакин на международния Форум Key@SWISS – специално издание на Форум КЛЮЧ.\r\n***\r\nОт 11.00 часа в „Студио 5“ ще бъде представена книгата „Планетата на дядовците“ на Здрава Каменова.\r\n***\r\nОт 12.00 до 13.00 часа в градината на „Св. Седмочисленици” пред Министерство на вътрешните работи ще се проведе протест на националния синдикат на пожарникарите и спасителите „Огнеборец“  към КНСБ.\r\n***\r\nОт 14.00 часа в зала „Триадица“  на  Гранд Хотел София ще се състои пресконференция с примабалерината на „Болшой театър”, „Марински театър” и „Ла Скала Милано “ – Светлана Захарова преди премиерата на спектакъла „Жизел“ в НДК на 16 октомври.\r\n***\r\nОт 11.45 часа в зала „Скаптопара“ ще бъде открит Първият турнир по художествена гимнастика за „Купата на Кмета на община Благоевград“.\r\n***\r\nОт 12.30 часа в двора на храма „Св. Петка“ в селото ще бъде отслужен водосвет по повод 92 години от построяването и функционирането на църквата в селото.  \r\n***\r\nОт 10.00 часа от пл. „Кирил и Методий” ще тръгне Походът за свободата, който ще премине по централните улици на града. Инициативата е по повод Европейския ден за борба с трафика на хора.\r\n***\r\nОт 11.00 до 19.00 часа в експозиционен център „Флора” ще се проведе благотворителен базар в подкрепа на Божидар Кръстев, който се нуждае от помощ за лечение в чужбина.\r\n***\r\nОт 08.00 часа по туристически маршрути Велико Търново – хижа „Ксилифор“ ще се проведе вторият етап от есенната кампания „Движи се и победи“.\r\n***  \r\nОт  11.00 часа в зала „Европа” на ВТУ ще се състои среща на възпитаниците от випуск 1967 година, специалност „Българска филология“, които ще честват 50 години от дипломирането си. \r\n***\r\nОт 11.00 часа в спортна зала „Фестивална” ще се проведе волейболният турнир „Купа Видин“.\r\n***\r\nВраца ще отбележи Световния ден на ходенето с емблематичния за града поход - събор „Речка”, който ще се проведе за 32 пореден път. От 08.00 часа пешеходен лъч от ученици и любители на туризма ще потегли от паметника „Лъвчето”.\r\n***\r\nОт 09.30 часа пред сградата на стадион „Христо Ботев“ или от 10.00 часа на терена до управлението на ОП „БКС“ – Враца ще започне почистването на терена, предоставен от Община Враца за изграждане на парк за разхождане на домашни любимци. \r\n***\r\nОт 09.30 часа в ППМГ „Академик Иван Ценов” ще бъде открита Code Week Враца, част от Европейската седмица на програмирането.\r\n***\r\nОт 10.30 часа в залата на НЧ „Развитие 1869” за осемнадесети пореден път ще се проведе Празникът на старата градска песен „Мара Врачанка”.\r\n***\r\nВ Младежки център – Добрич ще бъдат прожектирани студентски филми в подкрепа на кампанията „Нека да помогнем на едно българско семейство“ в подкрепа на Любомир Райков с диагноза Детска церебрална парализа и епилепсия.\r\n***\r\nОт 15.00 часа в комплекс „Изида” Националният изпълнителен съвет на МГЕРБ ще проведе работно заседание с участието на структурите на младежката организация на партията от областта.\r\n***\r\nОт 11.00 часа ще бъде открито облагороденото междублоково пространство „_The Spot“.\r\n*** \r\nОт 08.00 часа в храм „Св. Петка“ ще бъде отслужена Света божествена литургия по повод Петковден, празник на Нови пазар.\r\n***\r\nОт 11.00 часа в местността Рупите ще се състои тържествена Света литургия по повод 23-годишнина от освещаването на храм „Св. Петка“. \r\n***\r\nОт 09.30 часа в зала „Империал“ на хотел Империал ще се проведе конференция „Адвокатурата и правата на човека“.\r\n***\r\nОт 11.00 часа в квартал „Секирово“ заместник-министърът на земеделието, храните и горите д-р Лозана Василева ще открие изложението „Фермер Експо Раковски“.\r\n***\r\nОт 09.00 часа в в конферентната зала „Естрея” на хотел „Естрея резиденс” ще бъдат открити пленарните сесии на Първия Конгрес на Българското дружество по съдебна медицина (БДСМ).\r\n*** \r\nОт 10.00 часа в салона на НЧ „Иван Вазов- 1941“ ще се състои четвъртият фолклорен събор „Срацимир към корените“. \r\n*** \r\nОт 10.00 часа в на площада в селото ще се проведе 9-тият събор \"Иширково пее и танцува\".\r\n***\r\nОт 08.00 часа в църквата „Св. Петка“ в село Полена ще бъде отслужено утринно богослужение. В 09.30 часа ще се състои празнична литургия. \r\n***\r\nОт 12.30 часа в село Полена ще се проведат традиционни народни борби. \r\n***\r\nОт 16.00 часа  на стадиона в село Полена ще бъде играна футболна среща между ФК „Ветрен” Полена и  ФК „Левуново 2014”. \r\n***\r\nОт 17.00 часа в село Полена, ученици от СУ „Св. Св. Кирил и Методий” село Крупник, Танцов състав с ръководител Мария Дюлгерска и Спорттен клуб „Малки шампиони“, МФГ „Изворите”,сестри Ковачки,  Оркестърът на Панчо Иванов и фолклорната певица Радостина Паньова  ще изнесат концерт. \r\n***\r\nОт 11.00 часа в зала 105 на общинската администрация, ще се състои пресконференция с Димитър Митев и зам.-председателите на Общинския съвет, по повод предстоящото на 17 октомври заседание на ОбС. \r\n***\r\nОт 12.30 часа в концертната  зала „Сливен” на Община Сливен първият випуск медицински сестри и акушерки в Сливен ще получи своите дипломи на специална церемония.\r\n***\r\nОт  10.00 чaca, в CУ„Cв.Cв.Kиpил и Meтoдий” – Cмoлян ще се проведе Oблacтнo мaтeмaтичecĸo cъcтeзaниe „Cтoян Πoпpaтилoв”, пocвeтeнo нa 105-тaтa гoдишнинa oт Ocвoбoждeниeтo нa Poдoпитe. \r\n***\r\nОт  10.30 чaca, от пл. „Cвoбoдa” до  Peзepвaт „Aмзoвo“ ще се проведе поход по повод Cвeтoвния  дeн нa xoдeнeтo и в чecт нa 105 гoдини oт Ocвoбoждeниeтo нa Poдoпитe. \r\n***\r\nОт 11.00 до 13.00 часа ще се проведе Кръгла маса по въпросите на Домовете за възрастни хора, вкл. за болни от Алцхаймер и Възстановяването след онкотерапия.\r\n***\r\nОт 09.30 часа в Народно читалище „Св. Климент Охридски-1858г.”\r\n***\r\nОт 10.00 часа в ZaraLab ще се проведе събитието „ZaraDesign Forum”.\r\n***\r\nОт 19.30 часа  в Държавна опера Стара Загора ще се проведе Гала вечер Августиада.\r\n***\r\nОт 10.00 часа ще се проведе Трети фолклорен събор на сватбената обредност „Трепнали са девет сита, вдигнала сай тежка сватба“.\r\n***\r\nОт 11.30 часа в Регионалния исторически музей официално ще бъде открито изложението на вино и кулинарни продукти в рамките на шестото издание на Августиада.\r\n***\r\nОт 17.00 часа ще се проведе Празник на ориза.\r\n*** \r\nОт 10.00 часа в Драматичния театър ще се състои официалното откриване на Националния детско-юношески фолклорен фестивал „Мисионис пее и танцува”.\r\n*** \r\nОт 10.00 часа пред читалището в селото ще се състои Празник на терлика.\r\n***\r\nОт 10.00 часа в сградата на ОУ „Христо Ботев” ще се проведе откриващото събитие от проекта „Грамотко”. Целите на проекта са да подкрепи учениците от селото, които имат значителни пропуски в своята базисна грамотност, с целенасочени извънкласни занимания през учебната година и иновативен подход.", "date": "2017.10.14", "title": "Предстоящи събития в страната за 14 октомври (Агенция „Фокус“)"}
{"url": "http://www.focus-news.net/news/2017/10/14/2446384/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган говори на разширено съвещание на партийните структура в централата на ПСР в Анкара, пише вестник „Милиет”. Изказването му започна с препратка към негови думи отпреди десетина дни,. А именно, че „Турция неочаквано може да влезе военно в Сирия или в Ирак”; което от снощи вече е факт в сирийската провинция Идлиб.\r\nЕрдоган не пропусна да критикува и да се опълчи и срещу ЕС, по-специално за отпадането на визите за турски граждани. „ЕС постоянно отлага нашето право за свободно придвижване в държавите от Общността, като само ни залъгва и ни отвлича вниманието. Ние няма да избягаме от тепиха на борбата; вие ще избягате. Заемете вече ясна позиция, за да приключи най-накрая тази работа (в смисъл – сагата на преговорния процес; бел. на „Фокус”).”, откровеничи още Ердоган,\t цитиран от „Милиет”.\r\n*** Началникът на иранската ядрена програма заяви, че ако САЩ класифицират Революционната гвардия като „терористична организация“, това ще бъде равнозначно на „обявяване на война“, пише The Times of Israel.\r\nНачалникът на Организацията за атомна енергетика на Иран Али Акбар Салехи заяви в реч, че „ястребовият“ подход на Доналд Тръмп към Техеран и класифицирането на Революционната гвардия като „терористична“, е с цел натиск срещу страната.\r\n„Предвид, че армията и другите въоръжени сили на страната са гаранти на сигурността й, възможният ход от страна на САЩ е равнозначен на обявяването на война“, заяви той.\r\n*** След предизборна кампания фокусирана на имиграцията и политическите скандали, се очаква австрийските избиратели да направят завой вдясно на предстоящите избори, пише The New York Times.\r\nАко анкетите и социологическите проучвания са верни, то дясната „Партия на свободата“ може да излезе на второ място след изборите, което ще й даде шанс да се върне в правителството за първи път от десетилетие като партньор на консервативната „Народна партия“.\r\nДанните показват, че 31-годишният външен министър и лидер на консервативната „Народна партия“ Себастиан Курц ще спечели изборите. Настоящите управляващи социалдемократи могат не само да загубят властта, но и второто място на изборите. „Народната партия“ има около 33 % електорална подкрепа, според проучванията.\r\n*** Турският президент Реджеп Таийп Ердоган заяви, че Турция няма нужда от Европейския съюз, само един ден, след като направи подобно изказване за отношенията на Анкара с Вашингтон, провокиран от разразилата се дипломатическа криза между двете страни, пише турското издание Hurryiet.\r\n„Ако сте честни, направете своето изявление и ние ще свършим работата. Не се нуждаем от вас“, каза Ердоган, по време на обръщение към представители на турските провинциални власти, избрани от редиците на управляващата „Партия на справедливостта и развитието“, в Анкара.\r\nВ своята реч, турският президент изрази неудовлетворението си от това, че ЕС е „карал Турция да чака 54 години“.\r\n„Те не ни приемат. Но сложиха ли край на процеса? Не. Продължават да ни губят времето, но ние сме търпеливи“, каза Ердоган.\r\nОсвен това, той разкритикува Брюксел и за това, че не е въвел безвизов режим за пътуване на турските граждани, както предвижда споразумението за ограничаването на бежанския поток към Европа.\r\nЕрдоган направи острите си коментари само един ден, след като се изказа по подобен начин и за САЩ, заявявайки, че ако Съединените щати не приемат Турция такава, каквато е, „то тя не се нуждае от тях“. Турският президент все пак се опита да смекчи ситуацията като обвини американския посланик в Анкара, Джон Бас, за инициатор на визовата криза и призова Вашингтон „да се вразуми“.", "date": "2017.10.14", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/10/14/2446385/izdirvaniyat-za-izmami-vav-feysbuk-e-zadarzhan-ot-gdbop-predstoi-da-se-ustanovi-dali-imenno-toy-stoi-zad-falshiviya-profil-obzor.html", "text": "Издирваният за множество измами в социални мрежи Спас Василев е заловен и задържан от Главна дирекция „Борба с организираната престъпност“ на територията на София. Това стана ясно по време на брифинг в Съдебната палата, където говорителят на главния прокурор Румяна Арнаудова, както и представители на участващите в разследването органи дадоха подробности около случая. За задържаният Василев се предполага, че стои зад профила „Александър Николов“, измамил десетки хора с продажба на самолетни билети и други услуги. За него прокурор Арнаудова уточни, че е задържан за срок от 24 часа и отведен в Софийска районна прокуратура. Относно разследването от държавното обвинение поясниха, че предварителната проверка по случая е започнала още преди месец, но по разпореждане на главния прокурор са проверени всички прокуратури в страната, за да бъдат установени досъдебни производство, заведени от сигнали на хора с подобни оплаквания. Намерени са 4 такива – в София, Благоевград, Дупница и Варна. По всички досъдебни производства лицето не е било открито, а още от 2012 г. е обявено за общодържавно издирване за установяване на адрес. „Междувременно, след проверка установихме, че 2016 г., по искане на Софийска районна прокуратура, лицето е било заложено за издирване в Шенгенската информационна система“, поясни говорителят на главния прокурор. \r\nОт своя страна директорът на ГДБОП главен комисар Ивайло Спиридонов уточни, че задържаният Спас Василев се разглежда все още само като заподозрян. „Не сме събрали необходимите доказателства поради обществения натиск“, аргументира се той и уточни, че ГДБОП е започнала работа по случая през 2016 г. след подадена жалба от страна на пострадал гражданин. Гл. комисар Спиридонов уточни, че по случая има множество свидетели, но разпитването им е затруднено, защото те са разпръснати на територията на цялата страна и към настоящия момент показания са снети само от една малка част от тях. „Продължаваме работата по факти и обстоятелства, които трябва да получат отговори от други институции, за да сме на 100% сигурни, че въпросният Спас стои зад профила“, каза гл. комисар Спиридонов.\r\nПо-рано през деня министърът на вътрешните работи Валентин Радев призова хората, потребяващи подобни услуги да бъдат внимателни и да не се доверяват прекалено лесно. „Ако \"някой иска да мине метър“ и да си купи билет по-евтино, да страда. Не мога да хвърлям сили и средства допълнително да предпазвам тези, които неблагоразумно вършат неща, които не са по правилата“, коментира министър Радев. \r\nИван ЛАЗАРОВ", "date": "2017.10.14", "title": "Издирваният за измами във „Фейсбук“ е задържан от ГДБОП, предстои да се установи дали именно той стои зад фалшивия профил (ОБЗОР)"}
{"url": "http://www.focus-news.net/news/2017/10/14/2446386/afp-emanyuel-makron-obmislya-dali-da-prieme-pokana-na-hasan-rouhani-za-poseshtenie-v-iran.html", "text": "Френският президент Еманюел Макрон обмисля дали да приеме поканата на иранския си колега Хасан Роухани за посещение в Техеран, направена по време на телефонен разговор между двамата, проведен след заявлението на американския президент Доналд Тръмп, че ще „десертифицира“ ядрената сделка с Ислямската република, предава AFP, позовавайки се на съобщение от пресслужбата на Елисейския дворец.\r\nМакрон е казал на Роухани, че Франция остава ангажирана с ядрената сделка от 2015 година.\r\n„Обмисля се посещение на президента в Иран, по покана на президента Роухани“, пише в съобщението, докато в официалната интернет страница на иранския президент се съобщава, че визитата ще се проведе през следващата година.\r\nФренският президент е заявил, че решението на САЩ „няма да сложи край на ядреното споразумение и всички партньори във Франция и ЕС ще продължат да изпълняват ангажиментите си“.\r\nРоухани, от своя страна, е потвърдил, че Иран също „ще продължи да изпълнява задълженията си“ по ядрената сделка, пише в съобщението на Елисейския дворец.\r\nПревод и редакция:", "date": "2017.10.14", "title": "AFP: Еманюел Макрон „обмисля“ дали да приеме покана на Хасан Роухани за посещение в Иран"}
{"url": "http://www.focus-news.net/news/2017/10/14/2446387/rudawkyurdistan-sasht-sa-obeshtavali-da-posrednichat-v-ednogodishni-pregovori-mezhdu-bagdad-i-erbil-ako-masud-barzani-se-otkazhe-ot-kyurdskiya-plebistsit.html", "text": "САЩ са направили опит да спрат референдума за независимост на Кюрдистан в последните дни преди той да се проведе, като  убеждавали президента на Кюрдското регионално правителство(КРГ) Масуд Барзани да участва в ускорени преговори между Ербил и Багдад за разрешаването на стоящите проблеми между страните, включително належащите фискални и военни нужди. От Вашингтон са предложили лимит от една година за завършване на преговорите, с възможност за подновяване на срока, а Съединените щати са гарантирали, че ще признаят провеждането на референдум, ако преговорите се провалят, предава кюрдската новинарска агенция Rudaw.\r\nПредложението е направено чрез писмо, изпратено от Държавния секретар на САЩ до президента на КРГ Масуд Барзани на 23 септември, два дни преди референдума. Копие на писмото е публикувано от Bloomberg.\r\nВ него, Тилърсън е призовал Кюрдистан да не разваля отношенията си със САЩ и е признал, че кюрдите заслужават независимост, но е отбелязал, че провеждането на референдум в този момент „ще доведе до сериозни последствия – и дори до връщане назад в целите ви“. \r\nПревод и редакция:", "date": "2017.10.14", "title": "Rudaw(Кюрдистан): САЩ са обещавали да посредничат в едногодишни преговори между Багдад и Ербил, ако Масуд Барзани се откаже от кюрдския плебисцит"}
{"url": "http://www.focus-news.net/news/2017/10/14/2446388/cnn-teheran-reagira-na-izyavlenieto-na-donald-tramp-s-razocharovanie-i-vikove-smart-za-amerika.html", "text": "Няколко часа преди американският президент Доналд Тръмп да денонсира публично ядрената сделка с Иран, отказвайки да сертифицира многостранното споразумение и призовавайки за по-тежки и широкообхватни рестрикции срещу Техеран, радикалите в Ислямската република казваха: „Предупредихме ви“, предава американската новинарска телевизия CNN.\r\nСтотици поклонници се събраха в Техеранския университет, където режимът се радва на голяма популярност, за петъчна молитва. Мъже и жени чакаха смирено проповедта на Аятолах Мохамед Али Мовахеди Кермани, добре известен радикал.\r\n„От началото на преговорите за ядрената сделка ви повтаряхме, че Обама лъже и че той не ни е приятел“, каза Кермани. „Върховният лидер ни показа, че САЩ не са ни приятели, че те ще ни разкрият истинското си лице, че те са врагове.“\r\nТълпата избухна с викове „смърт за Америка“, размахвайки юмруци във въздуха.\r\nСъщият рефрен беше използван и в речта на американския президент, докато той предупреждаваше за „зловещия“ мироглед на Иран.\r\nПревод и редакция:", "date": "2017.10.14", "title": "CNN: Техеран реагира на изявлението на Доналд Тръмп с разочарование и викове „смърт за Америка“"}
{"url": "http://www.focus-news.net/news/2017/10/14/2446389/reks-tilarsan-ochakvame-ot-sayuznitsite-ni-da-podkrepyat-novata-strategiya-spryamo-iran.html", "text": "Държавният секретар на САЩ Рекс Тилърсън предвиди, че европейските съюзници на Съединените щати, ще окажат подкрепа за новата стратегия на американския президент Доналд Тръмп спрямо Иран, въпреки предпочитанията си за запазване на ядрената сделка, пише американското издание Washington Examiner.\r\n„Сигурен съм, че нашите съюзници и приятели в Европа и региона ще ни окажат пълна подкрепа в предприетите усилия за справяне със заплахата от страна на Иран“, каза министърът.\r\nНовата стратегия на Тръмп спрямо Иран зависи, поне в краткосрочен план, от съдействието на европейците. Той отказа да признае, че ядрената сделка, постигната по време на мандата на предшественика му Барак Обама, е в полза на интересите на националната сигурност на САЩ. Но и не наложи нови санкции срещу Иран, които щяха да сложат край на действието на споразумението. Тръмп и неговите съюзници в Конгреса на САЩ се надяват да принудят европейските лидери и Иран да подпишат нов документ, за налагането на рестрикции заради агресията на режима в Техеран.\r\nПревод и редакция:", "date": "2017.10.14", "title": "Рекс Тилърсън: Очакваме от съюзниците ни да подкрепят новата стратегия спрямо Иран"}
{"url": "http://www.focus-news.net/news/2017/10/14/2446390/bloomberg-vremeto-teche-za-katalunskiya-lider-karles-puchdemon-dokato-sayuznitsite-mu-separatisti-go-zovat-da-obyavi-nezavisimost.html", "text": "Съюзниците на президента на Каталонското регионално правителство Карлес Пучдемон от организацията „Каталунско национално събрание“, увеличиха натиска върху него да обяви независимост на областта от Испания, докато края на дадения от испанския премиер Мариано Рахой срок наближава, предава Bloomberg.\r\nОт радикалната партия „Каталунско народно събрание“, която  е част от коалицията на Пучдемон в каталунския парламент, обединена от желанието за отделяне от Испания, публикуваха писмо, в което твърдят, че единственият начин да бъде запазена демокрацията и гражданските права е да бъде обявена република. От сепаратисткото движение, организиращо уличните протести в региона, призоваха каталунския президент да обяви независимост възможно най-скоро.\r\nВремето за Каталуния тече неумолимо към крайния срок 16 октомври, определен от испанския министър-председател Мариано Рахой, който заплаши да отнеме самоуправлението на Барселона. Испанският премиер направи преглед на армията, по време на военен парад, проведен в Мадрид в четвъртък, по случай националния ден на Испания, прехвърли топката към Пучдемон, докато каталунецът се опитва да запази единството на коалицията си в регионалния парламент, която е заплашена от съдебно преследване за нарушаване на конституционния ред в Испания.\r\n„Имаме много сериозен проблем пред себе си, който представлява преврат срещу демокрацията“,каза Рафаел Ернандо, ръководител на парламентарната група на „Народната партия“ на Рахой, в интервю за телевизионния канал „Антена 3“ в петък. „Държавата има предостатъчно ресурси, за да се справи с това предизвикателство, така че никой повече да не си мисли да разкъсва Испания“.\r\nЕрнандо каза, че „не е много оптимистично настроен“ относно отговора на Пучдемон, защото той вече е вкарал региона в състояние на конфронтация, по време на която над 400 фирми са напуснали региона за други части на Испания.\r\nПревод и редакция:", "date": "2017.10.14", "title": "Bloomberg: Времето тече за каталунския лидер Карлес Пучдемон, докато съюзниците му сепаратисти го зоват да обяви независимост"}
{"url": "http://www.focus-news.net/news/2017/10/14/2446391/anadolu-agency-turkmenska-militsiya-i-kyurdskata-peshmerga-sa-se-sblaskali-v-severen-irak.html", "text": "Туркменска милиция и части на Въоръжените сили на Иракски Кюрдистан, т.нар. Пешмерга, са се сблъскали в северноиракската провинция Саладин, предава турската Anadolu Agency, позовавайки се на информация от заместник-губернатора на областта Мохамед Абдулвахид.\r\nИракският чиновник е казал, че стрелбата между милицията „Ал Хашди ал Шаби“ и кюрдски пешмерги се е случила в района Туз Хурмату.\r\nИзстрелите са се разнесли, докато местната полиция е деактивирала бомба, заложена в близост до джамията Дедегариб, каза Абдулвахид.\r\nИнцидентът е разгорещил страстите в района и части на милицията „Ал Хашди ал Шаби“ са започнали да стрелят по щабквартирата на партията  „Патриотичен съюз на Кюрдистан“, заяви иракският чиновник.\r\nКъм момента няма информация за жертви от инцидента.\r\nПревод и редакция:", "date": "2017.10.14", "title": "Anadolu Agency: Туркменска милиция и Кюрдската Пешмерга са се сблъскали в северен Ирак"}
{"url": "http://www.focus-news.net/news/2017/10/14/2446392/tass-rakka-e-napalno-osvobodena-ot-teroristite.html", "text": "Град Ракка, столицата на терористичната групировка „Ислямска държава“ в Сирия, е напълно освободена от екстремистите, предава ТАСС, позовавайки се на информация от арабски телевизионен канал.\r\nСпоред неговата информация, остатъците от джихадистите са се предали на отряди на въоръжената коалиция „Сирийски демократични сили“(СДС), съставена от кюрди и араби.\r\nЩурмът на рака започна на 6 юни. Поддръжка на СДС от въздуха оказваха Военновъздушните сили на международната коалиция, оглавявана от САЩ.\r\nПревод и редакция:", "date": "2017.10.14", "title": "ТАСС: Ракка е напълно освободена от терористите"}
{"url": "http://www.focus-news.net/news/2017/10/14/2446393/ria-novosti-italianskiyat-premier-e-zagrizhen-zaradi-novata-strategiya-na-tramp-spryamo-iran.html", "text": "Министър-председателят на Италия Паоло Джентилони заяви, че се присъединява към загрижеността, изказана от държавните глави и правителствата на Франция, Германия и Великобритания, относно новата стратегия по отношение на Иран, представена от президента на САЩ в петък, предава РИА Новости.\r\n„Защитата на споразумението, прието единодушно от Съвета за сигурност на ООН, чрез резолюция 2231, съответства на интересите на националната ни безопасност“, пише в заявление на италианския премиер, разпространено от кабинета на премиера.\r\nПревод и редакция:", "date": "2017.10.14", "title": "РИА Новости: Италианският премиер е загрижен заради новата стратегия на Тръмп спрямо Иран"}
{"url": "http://www.focus-news.net/news/2017/10/14/2446394/the-telegraph-iran-e-otgovoren-za-kiberataka-sreshtu-parlamenta-na-velikobritaniya.html", "text": "Иран е отговорен за кибератака срещу парламента на Великобритания, която е засегнала десетки депутати, включително министър-председателя Тереза Мей, пише британското консервативно издание The Telegraph, позовавайки се на информация от правителствени източници.\r\nБезпрецедентната кибератака, за която е използвана „груба сила“, е проведена през месец юни, продължила е повече от 12 часа и в резултат от нея са компрометирани около девет хиляди имейла.\r\nПървоначално се смяташе, че зад атаката седи Русия, но служители на разузнавателните служби на Великобритания са стигнали до заключението, че Иран е отговорен. Това може да е първата значителна кибератака на Техеран срещу Лондон.\r\nПревод и редакция:", "date": "2017.10.14", "title": "The Telegraph: Иран е отговорен за кибератака срещу парламента на Великобритания"}
{"url": "http://www.focus-news.net/news/2017/10/14/2446395/premierat-boyko-borisov-i-liderat-na-bsp-korneliya-ninova-v-zadochen-spor-za-prisastvieto-na-nato-v-cherno-more-obzor.html", "text": "Премиерът Бойко Борисов и лидерът на БСП Корнелия Нинова в задочен спор за присъствието на НАТО в Черно море. Спорът между двамата започна още в сряда след като в парламента лидерът на БСП Корнелия Нинова поиска премиерът Бойко Борисов да даде информация на Народното събрание дали НАТО създава нови многонационални сили в Черно море. Отговорът на въпроса ѝ бе даден задочно от Министерския съвет и не от премиера Бойко Борисов, а от зам.-министър Запрянов, който уточни, че няма планове за създаване на постоянно присъствие на военноморски сили на НАТО в Черно море. От излязлата стенограма от правителственото заседание стана ясно, че премиерът Бойко Борисов е попитал защо Корнелия Нинова вика него в парламента да обяснява за военно учение в Черно море, след като в него главна роля има президентът Румен Радев. „Защото Корнелия Нинова ме вика в Парламента да обяснявам защо съм допуснал в Черно море военно учение, флотилии и т. н. Нали ще се борим с фалшивите новини!Затова информирам. Аз не мога да разбера – ние като членове на НАТО в ученията не трябва ли да участваме?!“, е коментирал премиерът пред министрите от кабинета си. Във социалната мрежа „Фейсбук“ Корнелия Нинова отговори на Борисов с думите: „Г-н Борисов, обвинението Ви, че БСП си служи с фалшиви новини, не отговаря на фактите“. Тя заяви, че не пита премиера за учения на НАТО, а дали е вярна е информацията, че Алиансът създава нови многофункционални сили в Черно море, срещу което се е обявил по-рано. Според Нинова Борисов отново демонстрира незачитане на принципите на парламентарната република, които повеляват да се яви в Народно събрание и да даде информация. Нинова посочи, че вместо това министър-председателят прехвърля отговорността на президентската институция.\r\nДеница КИТАНОВА", "date": "2017.10.14", "title": "Премиерът Бойко Борисов и лидерът на БСП Корнелия Нинова в задочен спор за присъствието на НАТО в Черно море (ОБЗОР)"}
{"url": "http://www.focus-news.net/news/2017/10/14/2446396/washington-examiner-bivsh-darzhaven-sekretar-na-sasht-predupredi-che-donald-tramp-sazdava-mezhdunarodna-kriza-zaplashvayki-yadrenata-sdelka-s-iran.html", "text": "Бившият Държавен секретар на САЩ Джон Кери разкритикува президента на страната Доналд Тръмп, за това, че заплашва да извади САЩ от ядрената сделка с Иран, освен ако не бъдат приети по-стриктни условия за ограничаване на развитието на ракетната и ядрената програма на Техеран, пише американското издание Washington Examiner.\r\n„Днешното решение на президента Тръмп е опасно“, предупреди Кери в свое съобщение до медиите. „Той предизвиква международна криза. Тя ще заплаши интересите на САЩ в сферата на националната сигурност, както и на най-близките им съюзници“.\r\n„Мога да ви кажа защо президентът не може да оцени (Международната агенция за атомната енергия(МААЕ)), нашите съюзници и разумните хора в собствения си кабинет, които са наясно, че това, което казвам е истина: Иран изпълнява задълженията си по ядрената сделка и докато го прави, ние и нашите съюзници ще сме в по-голяма безопасност, отколкото без споразумението“, добави той. „Но каквато и да е причината, истината е, че дестабилизирайки сделката, президентът прави по-слаба позицията ни, създава разделение между нас и съюзниците ни, подпомага иранските радикали, прави по-трудно разрешението на кризата със Северна Корея и рискува да ни приближи до военен конфликт“.\r\nКери, който служи като ръководител на външното ведомство на САЩ при президента Барак Обама, беше един от основните лидери, участвали в постигането на иранската сделка от 2015 година, която има за цел да замрази ядрената програма на Иран, в замяна на вдигане на санкциите срещу Техеран в ООН. \r\nПревод и редакция:", "date": "2017.10.14", "title": "Washington Examiner: Бивш Държавен секретар на САЩ предупреди, че Доналд Тръмп създава „международна криза“, заплашвайки ядрената сделка с Иран"}
{"url": "http://www.focus-news.net/news/2017/10/14/2446397/the-daily-express-savetnitsi-na-dzheremi-korbin-sa-bili-razsledvani-ot-mi-5-zaradi-podozreniya-che-iskat-da-unishtozhat-demokratsiyata.html", "text": "Съветници на лидера на Лейбъристката партия на Великобритания Джереми Корбин са били разследвани от британската разузнавателна служба МИ-5 по подозрение, че са искали да „унищожат“ демокрацията в Обединеното кралство, пише британското издание The Daily Express, позовавайки се на думите на бившия генерален директор на разузнаването Стела Римингтън. \r\nСтава въпрос за съветници на Корбин, които са били членове на троцкистки организации през 80-те години на XX век. Според Стела Римингтън, те са били разследвани от МИ-5 за осъществяване на „подривна дейност“. Някои от тях, в момента са членове на левичарската организация „Моментум“, която беше в основата на избирането на Корбин за лидер на британската работническа партия.\r\nРимингтън беше гост на Литературния фестивал на Челтнам, където заяви, че забелязва „някои хора в „Моментум“, които са били наблюдавани през 80-те заради членството им в троцкистки организации, а сега те са се издигнали и съветват кандидатът за министър-председател на Великобритания Джереми Корбин, за това как да се подготви за управлението“.\r\n„Гледайки отстрани, това е доста ироничен развой на събитията“, отбеляза първата жена, ръководила британските разузнавателни служби.\r\nНа въпрос дали си спомня имената на тези хора, тя отговори, че определено техните имена са ѝ познати, но не трябва да казва толкова много.\r\nПревод и редакция:", "date": "2017.10.14", "title": "The Daily Express: Съветници на Джереми Корбин са били разследвани от МИ-5 заради подозрения, че искат да „унищожат демокрацията“"}
{"url": "http://www.focus-news.net/news/2017/10/14/2446398/tass-poveche-ot-600-turski-darzhavni-sluzhiteli-sa-poiskali-ubezhishte-v-germaniya-prez-2017-godina.html", "text": "Повече от 600 турски държавни служители са се обърнали към германските власти с искане за предоставяне на политическо убежище, от началото на настоящата година, като повечето от тях са били подложени на преследване от турските власти след неуспешния опит за преврат в страната, предава ТАСС, позовавайки се на публикация в интернет страницата на германската медийна група Funke.\r\nСпоред официалната статистика на вътрешното ведомство, от януари до средата на септември 2017 година, 250 души, притежаващи дипломатически паспорт, са подали заявления за получаване на бежански статут, а освен тях, това са направили още 380 държавни чиновника от Турция. \r\nЗаявките за получаване на убежище от граждани от тази категория, са започнали да постъпват след неуспешния опит за държавен преврат в Турция през лятото на миналата година. В Анкара предполагат, че предполагаемите организатори на путча се укриват в чужбина, включително в Германия.\r\nПревод и редакция:", "date": "2017.10.14", "title": "ТАСС: Повече от 600 турски държавни служители са поискали убежище в Германия през 2017 година"}
{"url": "http://www.focus-news.net/news/2017/10/14/2446399/afp-beliyat-dom-ne-se-saglasi-da-uvelichi-kapitala-na-svetovnata-banka.html", "text": "Американското правителство отказа да увеличи капитала на Световната банка, която поиска повече средства за разширяването на международната си мисия за борба с бедността, предава AFP.\r\nМинистърът на финансите на САЩ Стивън Мнучин каза, че огромната институция, базирана във Вашингтон, е неефективна и може да потърси подобряване на ефективността в разпределението 60-те милиарда долара , отделяни за  финансиране за развитие всяка година.\r\nЧрез по-голямата ефективност, банката може да повиши капитала си и да раздава повече заеми, без да се нуждае от вноски от 189-те страни-членки – от които САЩ е с най-голям принос, заяви Мнучин.\r\nТой посъветва Банката да намали финансирането за развиващите се икономики, които нямат сериозна нужда от външна помощ.\r\nПревод и редакция:", "date": "2017.10.14", "title": "AFP: Белият Дом не се съгласи да увеличи капитала на Световната банка"}
{"url": "http://www.focus-news.net/news/2017/10/14/2446400/tass-generalniyat-sekretar-na-oon-se-nadyava-yadrenata-sdelka-s-iran-da-ostane-v-sila.html", "text": "Генералният секретар на ООН Антонио Гутериш се надява, че Съвместният всеобхватен план за действие (СВПД) относно ядрената програма на Иран ще остане в сила, след като американският президент Доналд Тръмп обяви нова, по-твърда, политика по отношение на Техеран, предава ТАСС.\r\n„Генералният секретар нееднократно е казвал, че подписването на СВПД е било голяма крачка по пътя за постигането на консолидация за неразпространение на ядрено оръжие и постигането на световен мир и сигурност. Той се надява силно, че споразумението ще бъде съхранено“, се казва в заявление на Генералния секретар, разпространено от неговия официален представител Стефан Дюжарик.\r\nПревод и редакция:", "date": "2017.10.14", "title": "ТАСС: Генералният секретар на ООН се надява ядрената сделка с Иран да остане в сила"}
{"url": "http://www.focus-news.net/news/2017/10/14/2446401/zhan-klod-yunker-kam-velikobritaniya-blagodarya-za-vtorata-svetovna-voyna-no-tryabva-da-platite-za-brekzit.html", "text": "Президентът на Европейската комисия Жан-Клод Юнкер каза, че Европа е благодарна на Великобритания за действията ѝ по време на Втората световна война, но правителството в Лондон все пак ще трябва да плати, за да постигне прогрес в разговорите относно Брекзит, пише британското издание The Times.\r\nПрезидентът на ЕК зая\tви, че сметката по т.нар. „бракоразводно дело“ на Великобритания е аналогична на плащането на почерпка в заведение и изказа твърдение, че еврото е съхранило мира на Континента.\r\n„Британците откриват всеки ден нови проблеми, както и ние“, каза Юнкер пред студенти в Люксембург. „Това е причината процесът (за Брекзит) да отнеме повече време от предвижданото“.\r\n„Към момента, не можем да намерим реален компромис, що се отнася до оставащите финансови задължения на Обединеното кралство към ЕС. Те трябва да платят, това не е невъзможно. Не съм в настроение да отмъщавам. Не мразя британците“, подчерта бившият премиер на Люксембург.\r\nЮнкер използва метафора с кръчма, за да обясни възгледите си за финансовите задължения на Обединеното кралство. „Ако сте седнали в заведение и сте поръчали 28 бири, а след това неочаквано някои от колегите ви си тръгнат, това не би било проблем, но те все пак ще трябва да си платят поръчките“, обясни той. „Европейците трябва да са благодарни на Великобритания за толкова много неща, които тя е донесла в Европа, по време на война, след война, навсякъде и всеки път, но сега те трябва да платят“.\r\nОсвен това, той посочи единната европейска валута като основна причина за избягването на нови конфликти. „Еврото ни пази от войни и бедност“, подчерта Юнкер.\r\nВисокопоставен чиновник от екипа на ЕС за преговорите с Великобритания за Брекзит, предупреди Обединеното кралство, че евентуална сделка за свободна търговия между Лондон и Брюксел няма да е равнозначна на „дълбоката интеграция“, съществуваща в единния пазар. Антонио Фернандес-Мартос, експерт по търговията, участващ в екипа на главния преговарящ от страна на ЕС за Брекзит, Мишел Барние, каза, че исканията на Великобритания за спирането на свободното придвижване на граждани на ЕС и за „пълна регулаторна автономия“ имат неизбежни последици, защото поставят Обединеното кралство извън тялото на общите европейски регулации.\r\nПревод и редакция:", "date": "2017.10.14", "title": "Жан-Клод Юнкер към Великобритания: Благодаря за Втората световна война, но трябва да платите за Брекзит"}
{"url": "http://www.focus-news.net/news/2017/10/14/2446402/prezidentat-na-azerbaydzhan-ilham-aliev-balgariya-i-azerbaydzhan-sa-strategicheski-partnyori.html", "text": "Азербайджанският президент Илхам Алиев заяви, че България и Азербайджан са приятелски страни и партньори и това партньорство е от голяма важност, предава азербайджанската новинарска агенция trend, цитирайки думите на Алиев, изказани по време на взаимна пресконференция с президента на България Румен Радев, който е на официална визита в Баку.\r\n„Подписахме Взаимна декларация за стратегическо партньорство и наистина самото име на тази Декларация е индикатор, само по себе си“, каза азербайджанският президент.\r\n„България и Азербайджан са стратегически партньори. Нашите политически отношения са на високо ниво и днешните разговори бяха фокусирани върху икономическото сътрудничество, транспорт, енергетика, туризъм и други сфери. В тези сфери може да се открият големи възможности“, продължи Алиев.\r\n„Разбира се, ние не сме задоволени от текущия оборот на взаимната търговия. По време на днешната среща, бяха предадени инструкции до съответните власти, които трябва да излязат с конкретни предложения за увеличаването на търговията между двете страни“, добави президентът на Азербайджан.\r\nПревод и редакция:", "date": "2017.10.14", "title": "Президентът на Азербайджан Илхам Алиев: България и Азербайджан са стратегически партньори"}
{"url": "http://www.focus-news.net/news/2017/10/14/2446403/zapochna-izgrazhdaneto-na-vtoroto-platno-na-patya-burgas-slanchev-bryag-v-uchastaka-mezhdu-aheloy-i-pomorie-obzor.html", "text": "Министърът на регионалното развитие и благоустройството Николай Нанков даде началото на изграждането на второто платно на пътя Бургас-Слънчев бряг, в участъка между Ахелой и Поморие. Инвестицията е на стойност близо 21,5 млн. лв. от републиканския бюджет по програма \"Ново строителство\" на Агенция \"Пътна инфраструктура\".\r\nПо договор срокът за изпълнение на обекта е 187 дни, от които 14 дни са за проектиране, а 173 дни са за строителство. Очаква се при добри метеорологични условия второто платно между Поморие и Ахелой да бъде завършено в средата на 2018 г. Николай Нанков връчи разрешението за строеж за обекта на председателя на Управителния съвет на Агенция „Пътна инфраструктура“ инж. Дончо Атанасов.\r\nНачалото на реконструирания участък е при 212-ти километър, където ще завършва бъдещият обходен път на гр. Ахелой, а краят е при 217-ти километър, където ще е началото на обхода на гр. Поморие.\r\nОтсечката не преминава през населени места. В близост до нея е входът на къмпинг „Ахелой“. Трасето е в близост до две защитени зони и пресича територията на две защитени зони по „НАТУРА 2000“.\r\nСлед изграждането на второто платно на участъка между Ахелой и Поморие първокласният път I-9 Слънчев бряг– Бургас ще бъде с две отделни платна, които ще имат по две ленти за движение. В участъка от км 212+233.06 до км 217+000 има 11 малки съоръжения. Предвижда се изместване на електропроводи, водопроводи, телекомуникационни и оптични кабели, които са в обхвата на трасето. За изпълнение на мерките, свързани с опазването на околната среда, е предвидено изграждането на водостоци, монтирането на плътна ограда за земноводни и влечуги. Шумозащитни съоръжения от двете страни на пътното платно ще бъдат изградени при къмпинг „Ахелой“ и в близост до хотелските комплекси. Регионалният министър посочи, че с изграждането на допълнителните две ленти в участъка трафикът значително ще бъде облекчен. Той посочи, че не може да бъде предвидено кога строителството на пътя между Бургас и Слънчев бряг ще завърши, заради отчужденията, които зависят от съдебните процедури. Предвиждат се промени в Закона за устройство на територията с оглед облекчаване на административните режими, но и с цел опростяване на процеса.\r\nМария РУСЕВА", "date": "2017.10.14", "title": "Започна изграждането на второто платно на пътя Бургас-Слънчев бряг, в участъка между Ахелой и Поморие (ОБЗОР)"}
{"url": "http://www.focus-news.net/news/2017/10/14/2446404/balgariya-komentari-v-svetovnite-medii-agentsiya-fokus.html", "text": "Анкара предложи представителите на турското малцинство в България и Западна Тракия да бъдат освободени от такси за университетско обучение в страната, предава Anadolu Agency.\r\nВицепремиерът Хакан Чавушоглу обяви решението, взето от Съвета за висше образование и Председателството на турските сродни общности в чужбина (YTB). „След като Министерството на националното образование подпише документа, той ще бъде изпратен за одобрение от кабинета“, поясни Чавушоглу.\r\nСъгласно данни, представени от него, в момента в Турция се обучават 16 хил. чуждестранни студенти, а правителството иска да увеличи този брой чрез предоставяне на повече стипендии. Чавушоглу добави, че е роден и израснал в Западна Тракия и от името на турското правителство иска да работи за професионалното и икономическо развитие на хората в региона.\r\nЗападната част на Тракия в Гърция е дом на около 145 хил. турци, уточняват от агенцията.\r\n*** Министър-председателят на Косово Рамуш Харадинай прие за среща посланика на България в Прищина Недялчо Данчев, в рамките на която изрази благодарност на София за подкрепата, която оказва на най-младата държава на Балканския полуостров, предава Koha.net.\r\nНа срещата премиерът Харадинай благодари на посланик Денчев за подкрепата, която България предостави на Косово в интеграционните процеси, като изрази готовността си да задълбочи сътрудничеството между двете страни.\r\nПремиерът Харадинай информира посланика за приоритетите на правителството, икономическото развитие и възможността за откриване на нови работни места.\r\nОт своя страна посланик Данчев поздрави министър-председателя Харадинай за избирането му за лидер правителството, като подчерта, че България ще продължи да подкрепя Косово във всички области.\r\n*** Полицията в Северна Гърция е арестувала двама граждани на България, заподозрени в транспортирането на мигранти, предава скопският телевизионен канал A1 On. \r\nВ полицейски доклад се казва, че превозното средство на българите е спряно за проверка в четвъртък, на път в североизточната част на Гърция. В машината са открити 54 мигранти, двама от които сомалийци. Всички останали са били сирийци. \r\nМигрантите, 52 сирийци и двама сомалийци, са били настанени в задната част на микробуса, без вентилация и заключени отвън. Сред тях е имало 13 деца. Двамата българи, на възраст 36 и 38 години, са обвинени в незаконно транспортиране на мигранти и застрашаване на живота им.\r\nПолицията заяви по-късно, че всеки от пълнолетните мигранти е платил по 1500 евро, за да бъде транспортиран от сухопътната граница с Турция до Солун.\r\n*** Азербайджанският президент Илхам Алиев заяви, че България и Азербайджан са приятелски страни и партньори и това партньорство е от голяма важност, предава азербайджанската новинарска агенция trend, цитирайки думите на Алиев, изказани по време на взаимна пресконференция с президента на България Румен Радев, който е на официална визита в Баку.\r\n„Подписахме Взаимна декларация за стратегическо партньорство и наистина самото име на тази Декларация е индикатор, само по себе си“, каза азербайджанският президент.\r\n„България и Азербайджан са стратегически партньори. Нашите политически отношения са на високо ниво и днешните разговори бяха фокусирани върху икономическото сътрудничество, транспорт, енергетика, туризъм и други сфери. В тези сфери може да се открият големи възможности“, продължи Алиев.\r\n„Разбира се, ние не сме задоволени от текущия оборот на взаимната търговия. По време на днешната среща, бяха предадени инструкции до съответните власти, които трябва да излязат с конкретни предложения за увеличаването на търговията между двете страни“, добави президентът на Азербайджан.", "date": "2017.10.14", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/10/14/2446405/washington-post-amerikanski-senator-tvardi-che-nay-golemiyat-problem-na-donald-tramp-e-kastratsiyata-na-reks-tilarsan.html", "text": "Наистина ли американският президент Доналд Тръмп води страната си към Трета световна война, пита американското издание Washington Post. За да получат отговор на този въпрос, от вашингтонския вестник се свързаха с председателя на Комитета по международни отношения на Сената на САЩ Боб Коркър, който напоследък води ожесточена словесна престрелка с американския държавен глава, в социалната мрежа Туитър.\r\nПовечето американци вече са наясно с това, което сенаторът републиканец изтъква – че президентът публикува неверни неща в интернет и че трябва над него да бдят „възрастните“ в обкръжението му. Но идеята, изказана от среброкосият, трезвомислещ сенатор, че Тръмп може да предизвика катастрофална война може да докара безсънни нощи дори на тези, които са се примирили с четирите години хаос, които предстоят на страната.\r\nИзглежда, че има много причини за притеснения, имайки предвид настоятелно агресивната риторика на Тръмп спрямо Северна Корея, включително личните обиди, насочени към лидера на страната Ким Чен-ун и предизвикателното заявление, което направи, за да „десертифицира“ ядрената сделка, сключена с Иран в петък. Въпреки тези прояви, Боб Коркър счита, че най-големият проблем е, че Тръмп „кастрира“ своя Държавен секретар Рекс Тилърсън и по този начин поставя Съединените щати в позиция да избират между две вероятности в някои ситуации – изборът е между война и оставянето на Северна Корея и Иран да се развият достатъчно, за да застрашават Съединените щати с ядрени оръжия.\r\n„Не можете публично да кастрирате собствения си секретар, без да си дадете този „двоичен“ избор“, каза Коркър в телефонно интервю за изданието. „Туитовете – да, той повдига градуса на напрежение в региона и това е много безотговорно. Но това е само първата част“ - от „кастрацията“ на Тилърсън – „с която съм най-запознат“.\r\nТилърсън получава слаба оценка за работата си от много хора във Вашингтон, независимо дали са служители на Държавния департамент, или не. Това са хора, които мислят, че той е съдействал на Тръмп в опитите му да лиши американската дипломация от ресурси, авторитет и публичен имидж. Но според възгледите на Коркър, Тилърсън е бил в основата на оставянето на път за излизане от конфронтацията със Северна Корея, чрез воденето на тиха дипломация с Китай.\r\n„Най-важните ни дипломатически отношения са тези с Китай“, подчерта сенаторът.\r\nПроблемът, според него, са туитовете на Тръмп и други изявления на държавния глава, в които той твърди, че няма дипломатически изход от кризата с Пхенян и че Тилърсън „си губи времето“, опитвайки се да намери път към масата за преговори, както написа в едно от съобщенията си в Туитър. Подобни изявления, според Коркър, са накарали Пекин да се откаже от първоначалните си намерения да подложи на сериозен натиск Пхенян.\r\nБоб Коркър има, донякъде, аналогично отношение с това на Доналд Тръмп към ядрената сделка с Иран, което обяснява желанието му да отговори на искането на президента за приемането на закони, поставящи нови условия към споразумението. Сенаторът се опасява, че инициативата може да бъде възприета като едностранен опит на САЩ за ревизиране на многостранното международно споразумение. Той твърди, че намерението на американските законодатели е да „замразят“ действието на „Съвместният всеобхватен план за действие“(СВПД) за иранската атомна програма. „Ние няма да направим нещо, което нарушава СВПД“, подчерта Коркър.\r\nВ този контекст, твърдението на Коркър, че \"може да сме се насочили  към Трета световна война\", е просто по-остър начин да предадем, че Тръмп подкопава американската дипломация : “Тръмп не е непременно подстрекател към война“, казва американският сенатор Боб Коркър, според него, опасността се крие в това, че непремерените изказвания на президента, в комбинация с „кастрирането“ на Държавния секретар Рекс Тилърсън може да притисне в ъгъла Белия Дом.\r\nПревод и редакция:", "date": "2017.10.14", "title": "Washington Post: Американски сенатор твърди, че най-големият проблем на Доналд Тръмп е „кастрацията“ на Рекс Тилърсън"}
{"url": "http://www.focus-news.net/news/2017/10/14/2446406/evropeyskata-komisiya-potvardi-che-shte-prodalzhi-da-nastoyava-za-priemaneto-na-balgariya-v-shengen-obzor.html", "text": "Генералният секретар на Европейската комисия Александър Италианер и началникът на кабинета на председателя на ЕК Мартин Селмайер са на работно посещение в София. Двамата се срещнаха с премиера Бойко Борисов, който ги запозна с напредъка по подготовката на предстоящото председателство на Съвета на ЕС. Предвидена е Среща на върха, посветена на Западните Балкани през май 2018 г. Очаква се срещата да бъде председателствана лично от председателя на Европейския съвет Доналд Туск. „Заявяваме желанието на София за тясно взаимодействие с институциите на ЕС с цел успешната организация на Срещата и постигането на максимален резултат от нея“, заяви премиерът Борисов и посочи, че по-рано през седмицата е провел телефонен разговор по темата с Доналд Туск. Министър Лиляна Павлова представи основните приоритети на Председателството и амбицията на страната за ясна европейска перспектива на държавите от Западните Балкани. Представителите на ЕК потвърдиха намерението на Комисията да продължи да настоява за приемането на страната ни в Шенген. \r\nПо- късно в Председателството на ЕК Мартин Зелмайер заяви, че България трябва да се присъедини към Шенгенското пространство и да има надеждна перспектива за еврозоната. Той изрази увереност, че през следващите месеци ще има напредък по присъединяването на България и Румъния в Шенген. Началникът на кабинета на председателя на ЕК обясни, че месеците на Българското председателство ще определят как ще изглежда ЕС в бъдеще. Според него Председателството е историческа възможност за България да работи по общата програма на европейския проект за реформиране на ЕС. „Обещахме на премиера Бойко Борисов по въпрос, който силно вълнува България, интересът й да се представи по-възможно най-добрия начин“, коментира Мартин Зелмайер. По думите му след началото на Председателството България и ЕК ще започнат да работят още по-тясно, отколкото работят днес. \r\nГенералният секретар на ЕК Александър Италианер заяви, че Българското председателство е отлична възможност за страната ни да насочи вниманието върху приоритетите си. Той определи подготовката ни за Председателството като чудесна и уточни, че министрите са го уверили, че тя върви отлично. Според него с излизането на Великобритания центърът на ЕС се е изместил, което е възможност да се постигне баланс, кохезия и всеобхватност между Изтока и Запада. „Би следвало всеки да бъде член на Шенген и на еврозоната. Надявам се в крайна сметка и страните от Западните Балкани в рамките на реалистична перспектива да могат да се присъединят към ЕС“, коментира генералният секретар на ЕК. \r\nБългарският еврокомисар Мария Габриел заяви, че Председателството е уникална възможност и България да покаже европейските си ценности и стремежа си да работи за силна и обединена Европа. Тя посочи, че Българското председателство не е една сграда, а уникален шанс чрез България Европа да се превърне в още по-силна, обединена и закриляща гражданите си. „На мен би ми се искало това послание да отправим. Шансът, който ни е даден да се превърне в следа“, коментира еврокомисарят. Мария Габриел каза още, че благодарение на Председателството, ЕС може да заяви по ясен и категоричен начин бъдещето си- с ценности, лидерство, справедливост и всичко това в полза на гражданите.", "date": "2017.10.14", "title": "Европейската комисия потвърди, че ще продължи да настоява за приемането на България в Шенген (ОБЗОР)"}
{"url": "http://www.focus-news.net/news/2017/10/14/2446407/the-independent-hilyadi-zatvornitsi-byaha-privlecheni-kam-potushavaneto-na-pozhara-v-kaliforniya-koyto-veche-obhvana-200-hilyadi-akra-plosht.html", "text": "Хиляди затворници помагат на пожарникарите и доброволците в битката им с инферното, бушуващо в американския щат Калифорния, пише британското издание The Independent.\r\nОколо 3900 затворници са привлечени към борбата с пламъците, включително 200 жени. Помагайки за гасенето, те скъсяват присъдите си и получават по 2 долара на ден и по 1 долар за всеки работен час.\r\nКриминално проявените се присъединяват към осем хиляди пожарникаря, стотици пожарни коли и десетки противопожарни самолети, които се борят с многобройните огнища, които вече погълнаха повече от 200 хиляди акра и причиниха смъртта на най-малко 31 души, до този момент, а още стотици са изчезнали безвестно.\r\nПревод и редакция:", "date": "2017.10.14", "title": "The Independent: Хиляди затворници бяха привлечени към потушаването на пожара в Калифорния, който вече обхвана 200 хиляди акра площ"}
{"url": "http://www.focus-news.net/news/2017/10/14/2446408/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Президентът на Европейската комисия Жан-Клод Юнкер каза, че Европа е благодарна на Великобритания за действията ѝ по време на Втората световна война, но правителството в Лондон все пак ще трябва да плати, за да постигне прогрес в разговорите относно Брекзит, пише британското издание The Times.\r\nПрезидентът на ЕК зая\tви, че сметката по т.нар. „бракоразводно дело“ на Великобритания е аналогична на плащането на почерпка в заведение и изказа твърдение, че еврото е съхранило мира на Континента.\r\n„Британците откриват всеки ден нови проблеми, както и ние“, каза Юнкер пред студенти в Люксембург. „Това е причината процесът (за Брекзит) да отнеме повече време от предвижданото“.\r\n„Към момента, не можем да намерим реален компромис, що се отнася до оставащите финансови задължения на Обединеното кралство към ЕС. Те трябва да платят, това не е невъзможно. Не съм в настроение да отмъщавам. Не мразя британците“, подчерта бившият премиер на Люксембург.\r\nЮнкер използва метафора с кръчма, за да обясни възгледите си за финансовите задължения на Обединеното кралство. „Ако сте седнали в заведение и сте поръчали 28 бири, а след това неочаквано някои от колегите ви си тръгнат, това не би било проблем, но те все пак ще трябва да си платят поръчките“, обясни той. „Европейците трябва да са благодарни на Великобритания за толкова много неща, които тя е донесла в Европа, по време на война, след война, навсякъде и всеки път, но сега те трябва да платят“.\r\nОсвен това, той посочи единната европейска валута като основна причина за избягването на нови конфликти. „Еврото ни пази от войни и бедност“, подчерта Юнкер.\r\nВисокопоставен чиновник от екипа на ЕС за преговорите с Великобритания за Брекзит, предупреди Обединеното кралство, че евентуална сделка за свободна търговия между Лондон и Брюксел няма да е равнозначна на „дълбоката интеграция“, съществуваща в единния пазар. Антонио Фернандес-Мартос, експерт по търговията, участващ в екипа на главния преговарящ от страна на ЕС за Брекзит, Мишел Барние, каза, че исканията на Великобритания за спирането на свободното придвижване на граждани на ЕС и за „пълна регулаторна автономия“ имат неизбежни последици, защото поставят Обединеното кралство извън тялото на общите европейски регулации.\r\n*** Съветници на лидера на Лейбъристката партия на Великобритания Джереми Корбин са били разследвани от британската разузнавателна служба МИ-5 по подозрение, че са искали да „унищожат“ демокрацията в Обединеното кралство, пише британското издание The Daily Express, позовавайки се на думите на бившия генерален директор на разузнаването Стела Римингтън. \r\nСтава въпрос за съветници на Корбин, които са били членове на троцкистки организации през 80-те години на XX век. Според Стела Римингтън, те са били разследвани от МИ-5 за осъществяване на „подривна дейност“. Някои от тях, в момента са членове на левичарската организация „Моментум“, която беше в основата на избирането на Корбин за лидер на британската работническа партия.\r\nРимингтън беше гост на Литературния фестивал на Челтнам, където заяви, че забелязва „някои хора в „Моментум“, които са били наблюдавани през 80-те заради членството им в троцкистки организации, а сега те са се издигнали и съветват кандидатът за министър-председател на Великобритания Джереми Корбин, за това как да се подготви за управлението“.\r\n„Гледайки отстрани, това е доста ироничен развой на събитията“, отбеляза първата жена, ръководила британските разузнавателни служби.\r\nНа въпрос дали си спомня имената на тези хора, тя отговори, че определено техните имена са ѝ познати, но не трябва да казва толкова много.\r\n*** Хиляди затворници помагат на пожарникарите и доброволците в битката им с инферното, бушуващо в американския щат Калифорния, пише британското издание The Independent.\r\nОколо 3900 затворници са привлечени към борбата с пламъците, включително 200 жени. Помагайки за гасенето, те скъсяват присъдите си и получават по 2 долара на ден и по 1 долар за всеки работен час.\r\nКриминално проявените се присъединяват към осем хиляди пожарникаря, стотици пожарни коли и десетки противопожарни самолети, които се борят с многобройните огнища, които вече погълнаха повече от 200 хиляди акра и причиниха смъртта на най-малко 31 души, до този момент, а още стотици са изчезнали безвестно.\r\n*** Иран е отговорен за кибератака срещу парламента на Великобритания, която е засегнала десетки депутати, включително министър-председателя Тереза Мей, пише британското консервативно издание The Telegraph, позовавайки се на информация от правителствени източници.\r\nБезпрецедентната кибератака, за която е използвана „груба сила“, е проведена през месец юни, продължила е повече от 12 часа и в резултат от нея са компрометирани около девет хиляди имейла.\r\nПървоначално се смяташе, че зад атаката седи Русия, но служители на разузнавателните служби на Великобритания са стигнали до заключението, че Иран е отговорен. Това може да е първата значителна кибератака на Техеран срещу Лондон.\r\n***", "date": "2017.10.14", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/10/14/2446409/55-mln-leva-sa-predvideni-za-uvelichenie-na-zaplatite-na-politsaite-i-pozharnikarite-v-byudzhet-2018-obzor.html", "text": "След петъчния парламентарен контрол вътрешният министър Валентин Радев заяви, че в бюджета за 2018 година са предвидени 55 млн. лева за увеличение на заплатите на полицаите и пожарникарите. Увеличението на заплатите в сектора ще бъде диференцирано и ще се отнася най-вече за служителите с полицейски правомощия. Министърът обясни, че това е справедливо и съгласувано между министерството и синдикатите.\r\nВ кулоарите станаха ясни и още няколко увеличения в бюджета по сектори. Председателят на парламентарната бюджетна комисия Менда Стоянова обяви, че са предвидени 330 млн. лева за поредното увеличение на заплатите на учителите. Увеличението ще се определя въз основа на предварителна оценка. Тя обясни, че над 1 млрд. лева повече ще бъдат средствата в социалния сектор, за пенсии, здравеопазване, социални услуги и подпомагане. Освен увеличение на заплатите на военнослужещи в сектор „Сигурност“ ще бъдат отделени сериозни суми за обновяване на техниката в армията. Менда Стоянова каза още, че в сектор „Здравеопазване“ също са предвидени допълнително сериозни суми, а за увеличение на заплатите в сектора отговарят болниците като търговски дружества. \r\n„Фокус“ припомня: На 15 юни синдикатите се срещнаха със зам.-министъра на вътрешните работи Стефан Балабанов и след срещата обявиха, че с ръководството на министерството са се обединили около увеличение на заплатите в сектора. Ден по-късно, вътрешният министър Валентин Радев заяви, че заплатите на служителите на МВР ще бъдат увеличени само ако бъдат представени аргументи за това. На 19 юни в декларация по повод изказването на министъра синдикатите обявиха готовност за протест, ако вътрешното министерство не изпълни исканията им за 15% увеличение на заплатите. На 29 юни те се срещнаха с Валентин Радев, но не постигнаха съгласие за увеличение на заплатите. Така навръх професионалния си празник – 5 юли служителите на МВР излязоха на национален протест в столицата. Техните искания бяха свързани с увеличение на заплатите, пари за униформи и нов закон за МВР. По-късно народните представители приеха промени в Закона за МВР и на полицаите бяха изплатени 16,7 млн. лева за униформи. На 14 септември, професионалния празник на пожарникарите, служителите на МВР отново протестираха за по-високи заплати и нов закон за министерството. На 21 септември от МВР обявиха, че евентуалното увеличение на заплатите тепърва ще бъде обсъждано при отварянето на процедурата за бюджет 2018. На 6 октомври в парламента вътрешният министър Валентин Радев заяви, че увеличение на заплатите на полицаите ще има, въпросът е кога, с колко и как.\r\nБиляна ИВАНОВА", "date": "2017.10.14", "title": "55 млн. лева са предвидени за увеличение на заплатите на полицаите и пожарникарите в бюджет 2018 (ОБЗОР)"}
{"url": "http://www.focus-news.net/news/2017/10/14/2446410/pregled-na-mezhdunarodnite-novini-do-6-chasa-agentsiya-fokus.html", "text": "Турският президент Реджеп Таийп Ердоган заяви, че Турция няма нужда от Европейския съюз, само един ден, след като направи подобно изказване за отношенията на Анкара с Вашингтон, провокиран от разразилата се дипломатическа криза между двете страни, пише турското издание Hurryiet.\r\n„Ако сте честни, направете своето изявление и ние ще свършим работата. Не се нуждаем от вас“, каза Ердоган, по време на обръщение към представители на турските провинциални власти, избрани от редиците на управляващата „Партия на справедливостта и развитието“, в Анкара.\r\nВ своята реч, турският президент изрази неудовлетворението си от това, че ЕС е „карал Турция да чака 54 години“.\r\n„Те не ни приемат. Но сложиха ли край на процеса? Не. Продължават да ни губят времето, но ние сме търпеливи“, каза Ердоган.\r\nОсвен това, той разкритикува Брюксел и за това, че не е въвел безвизов режим за пътуване на турските граждани, както предвижда споразумението за ограничаването на бежанския поток към Европа.\r\nЕрдоган направи острите си коментари само един ден, след като се изказа по подобен начин и за САЩ, заявявайки, че ако Съединените щати не приемат Турция такава, каквато е, „то тя не се нуждае от тях“. Турският президент все пак се опита да смекчи ситуацията като обвини американския посланик в Анкара, Джон Бас, за инициатор на визовата криза и призова Вашингтон „да се вразуми“.\r\n***Министърът на вътрешните работи на Ирак Касим ал Аараджи заяви, че „не се провеждат военни операции в Киркук, а само прегрупиране на войските, предизвикано от изтласкването на „Ислямска държава“ от там“, предава иракската новинарска агенция Iraqi News.\r\n„Това е връщане към положението от юни 2014 година“, добави той.\r\nКоментарите на министъра дойдоха, след като от Обединеното оперативно командване на Въоръжените сили на Ирак също опровергаха новините, циркулиращи в медиите, за провеждането на военна операция в южната част на провинция Киркук.\r\n„Нашите войници все още водят борба в освободените региони“, съобщиха от иракското военно командване, чрез съобщение, в което предупреждават, че „ще бъдат предприети всички легални действия срещу всеки, който се опитва да всява разделение сред обществото“.\r\nПо-рано днес, иракският премиер Хайдер ал Абади нареди напредването на силите за сигурност да бъде спряно за 48 часа, след като Пешмерга понижиха знамената си и изпразниха военните си поделения в селата Таза и Башар, намиращи се в близост до Киркук.\r\nКюрдските въоръжени сили опровергаха твърденията, че евакуират позициите си в спорния град и заявиха, че само пренареждат разгръщането на своите военни части.\r\n*** Президентът на Иран Хасан Роухани заяви, че речта на американския му колега Доналд Тръмп срещу Ислямската република не е съдържала нищо повече от обиди и измислици, предава иранската PressTV.\r\n„Изявлението на Доналд Тръмп по отношение на Иран... не  съдържаше нищо повече от ругатни и куп измислени обвинения срещу иранската нация“, каза Роухани, по време на реч, излъчена по иранската телевизия, малко след като американският президент изложи стратегията на Съединените щати спрямо Ислямската република.\r\nИранският президент призова Тръмп да опресни познанията си по световна история и география, за да подобри разбирането си за международните задължения и глобалната етика, за етикета и конвенциите.\r\n„Той трябва да учи историята по-добре и по-отблизо, за да знае, какво причиниха те (американските правителства) на иранския народ през последните малко повече от 60 години и какво е било отношението им през последните 40 години, след победата на Ислямската революция (през 1979 година)“, продължи да се позовава на историята Роухани.\r\nОсвен това, той отново отхвърли искането на американския президент за преразглеждане на ядрената сделка от 2015 година, сключена между Иран, петте постоянни членки на Съвета за сигурност на ООН плюс Германия, подчертавайки, че споразумението ще остане в сила и към него няма да бъде добавена или извадена нито една точка или параграф.\r\nРоухани подчерта, че Техеран ще продължи да работи с Международната агенция за атомна енергия (МААЕ), докато интересите на страната са защитени, а правата ѝ са запазени.\r\nИранският президент коментира и заявлението на Тръмп, че САЩ ще въведат санкции срещу Ислямският революционен гвардейски корпус (ИРГК), питайки риторично, дали ИРГК е корумпиран, или правителствата и въоръжените сили, които винаги са се намесвали в този регион срещу независимостта на народите?“\r\n*** Държавният секретар на САЩ Рекс Тилърсън предвиди, че европейските съюзници на Съединените щати, ще окажат подкрепа за новата стратегия на американския президент Доналд Тръмп спрямо Иран, въпреки предпочитанията си за запазване на ядрената сделка, пише американското издание Washington Examiner.\r\n„Сигурен съм, че нашите съюзници и приятели в Европа и региона ще ни окажат пълна подкрепа в предприетите усилия за справяне със заплахата от страна на Иран“, каза министърът.\r\nНовата стратегия на Тръмп спрямо Иран зависи, поне в краткосрочен план, от съдействието на европейците. Той отказа да признае, че ядрената сделка, постигната по време на мандата на предшественика му Барак Обама, е в полза на интересите на националната сигурност на САЩ. Но и не наложи нови санкции срещу Иран, които щяха да сложат край на действието на споразумението. Тръмп и неговите съюзници в Конгреса на САЩ се надяват да принудят европейските лидери и Иран да подпишат нов документ, за налагането на рестрикции заради агресията на режима в Техеран.\r\n***Град Ракка, столицата на терористичната групировка „Ислямска държава“ в Сирия, е напълно освободена от екстремистите, предава ТАСС, позовавайки се на информация от арабски телевизионен канал.\r\nСпоред неговата информация, остатъците от джихадистите са се предали на отряди на въоръжената коалиция „Сирийски демократични сили“(СДС), съставена от кюрди и араби.\r\nЩурмът на рака започна на 6 юни. Поддръжка на СДС от въздуха оказваха Военновъздушните сили на международната коалиция, оглавявана от САЩ.\r\n*** Бившият Държавен секретар на САЩ Джон Кери разкритикува президента на страната Доналд Тръмп, за това, че заплашва да извади САЩ от ядрената сделка с Иран, освен ако не бъдат приети по-стриктни условия за ограничаване на развитието на ракетната и ядрената програма на Техеран, пише американското издание Washington Examiner.\r\n„Днешното решение на президента Тръмп е опасно“, предупреди Кери в свое съобщение до медиите. „Той предизвиква международна криза. Тя ще заплаши интересите на САЩ в сферата на националната сигурност, както и на най-близките им съюзници“.\r\n„Мога да ви кажа защо президентът не може да оцени (Международната агенция за атомната енергия(МААЕ)), нашите съюзници и разумните хора в собствения си кабинет, които са наясно, че това, което казвам е истина: Иран изпълнява задълженията си по ядрената сделка и докато го прави, ние и нашите съюзници ще сме в по-голяма безопасност, отколкото без споразумението“, добави той. „Но каквато и да е причината, истината е, че дестабилизирайки сделката, президентът прави по-слаба позицията ни, създава разделение между нас и съюзниците ни, подпомага иранските радикали, прави по-трудно разрешението на кризата със Северна Корея и рискува да ни приближи до военен конфликт“.\r\nКери, който служи като ръководител на външното ведомство на САЩ при президента Барак Обама, беше един от основните лидери, участвали в постигането на иранската сделка от 2015 година, която има за цел да замрази ядрената програма на Иран, в замяна на вдигане на санкциите срещу Техеран в ООН.\r\n***Президентът на Европейската комисия Жан-Клод Юнкер каза, че Европа е благодарна на Великобритания за действията ѝ по време на Втората световна война, но правителството в Лондон все пак ще трябва да плати, за да постигне прогрес в разговорите относно Брекзит, пише британското издание The Times.\r\nПрезидентът на ЕК зая\tви, че сметката по т.нар. „бракоразводно дело“ на Великобритания е аналогична на плащането на почерпка в заведение и изказа твърдение, че еврото е съхранило мира на Континента.\r\n„Британците откриват всеки ден нови проблеми, както и ние“, каза Юнкер пред студенти в Люксембург. „Това е причината процесът (за Брекзит) да отнеме повече време от предвижданото“.\r\n„Към момента, не можем да намерим реален компромис, що се отнася до оставащите финансови задължения на Обединеното кралство към ЕС. Те трябва да платят, това не е невъзможно. Не съм в настроение да отмъщавам. Не мразя британците“, подчерта бившият премиер на Люксембург.\r\nЮнкер използва метафора с кръчма, за да обясни възгледите си за финансовите задължения на Обединеното кралство. „Ако сте седнали в заведение и сте поръчали 28 бири, а след това неочаквано някои от колегите ви си тръгнат, това не би било проблем, но те все пак ще трябва да си платят поръчките“, обясни той. „Европейците трябва да са благодарни на Великобритания за толкова много неща, които тя е донесла в Европа, по време на война, след война, навсякъде и всеки път, но сега те трябва да платят“.\r\nОсвен това, той посочи единната европейска валута като основна причина за избягването на нови конфликти. „Еврото ни пази от войни и бедност“, подчерта Юнкер.\r\nВисокопоставен чиновник от екипа на ЕС за преговорите с Великобритания за Брекзит, предупреди Обединеното кралство, че евентуална сделка за свободна търговия между Лондон и Брюксел няма да е равнозначна на „дълбоката интеграция“, съществуваща в единния пазар. Антонио Фернандес-Мартос, експерт по търговията, участващ в екипа на главния преговарящ от страна на ЕС за Брекзит, Мишел Барние, каза, че исканията на Великобритания за спирането на свободното придвижване на граждани на ЕС и за „пълна регулаторна автономия“ имат неизбежни последици, защото поставят Обединеното кралство извън тялото на общите европейски регулации.\r\n*** Хиляди затворници помагат на пожарникарите и доброволците в битката им с инферното, бушуващо в американския щат Калифорния, пише британското издание The Independent.\r\nОколо 3900 затворници са привлечени към борбата с пламъците, включително 200 жени. Помагайки за гасенето, те скъсяват присъдите си и получават по 2 долара на ден и по 1 долар за всеки работен час.\r\nКриминално проявените се присъединяват към осем хиляди пожарникаря, стотици пожарни коли и десетки противопожарни самолети, които се борят с многобройните огнища, които вече погълнаха повече от 200 хиляди акра и причиниха смъртта на най-малко 31 души, до този момент, а още стотици са изчезнали безвестно.", "date": "2017.10.14", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/10/14/2446411/sport-viktorio-pavlov-podade-ostavka-ot-posta-si-na-trenyor-na-natsionalniya-otbor-po-futbol-do-17-godini.html", "text": "Треньорът на юношеския национален отбор на България до 17 години, Викторио Павлов подаде оставка, след като воденият от него отбор загуби с 0:3 от Република Ирландия, в квалификация за Европейското първенство  през 2018, игран на стадион „Ивайло“ във Велико Търново. Това е втора поредна загуба за отбора с този резултат, след като Украйна успя да ни победи с 3:0, играейки с намален състав в по-голямата част от мача.", "date": "2017.10.14", "title": "Спорт: Викторио Павлов подаде оставка от поста си на треньор на националния отбор по футбол до 17 години"}
{"url": "http://www.focus-news.net/news/2017/10/14/2446412/afp-ministarat-na-otbranata-na-sasht-zayavi-che-saedinenite-shtati-se-opitvat-da-primiryat-bagdad-i-erbil.html", "text": "Министърът на отбраната на САЩ Джим Матис каза, че Вашингтон се опитва да намали напрежението между правителствата на Ирак и на Кюрдската регионална автономия, призовавайки ги да останат фокусирани върху борбата срещу джихадистите, предава AFP.\r\n„Опитваме се да примирим страните и да измислим как да продължим напред, без да губим от поглед врага“, заяви американският военен министър пред репортери.\r\n„Всички трябва да останат съсредоточени в побеждаването на „Ислямска държава“. Не можем да се обърнем един срещу друг в този момент. Не искаме да се стига до сблъсъци“, добави Матис. \r\nВъоръжените сили на Ирак си възвърнаха някои позиции в богатата на петрол провинция Киркук, която беше под контрола на кюрдските бойци Пешмерга в периода след лятото на 2014 година. \r\nВисшестоящ кюрдски чиновник каза, че няколко хиляди тежковъоръжени кюрдски бойци са разположени около град Киркук и имат нареждане да го защитават „на всяка цена“.\r\nАвтономния иракски регион Кюрдистан установи контрол върху северната провинция, включително град Киркук, след като федералните Въоръжени сили избягаха от нея, по време на изненадващата офанзива на „Ислямска държава“ през юни 2014 година. В момента районът е ябълката на раздора между правителствата в Багдад и Ербил.\r\nПревод и редакция:", "date": "2017.10.14", "title": "AFP: Министърът на отбраната на САЩ заяви, че Съединените щати се опитват да примирят Багдад и Ербил"}
{"url": "http://www.focus-news.net/news/2017/10/14/2446413/sport-dnes-shte-se-izigrayat-nyakolko-derbita-po-futbolnite-tereni-na-evropa.html", "text": "Съботният ден предлага на любителите на футбола голям избор от мачове, които могат да наблюдават, ето и някои от тях:\r\nОт 14:30: Ливърпул: Манчестър Юнайтед\r\nОт 15:30 Байерн (Мюнхен): Фрайбург\r\nОт 17:00 Кристъл Палас: Челси и Манчестър Сити:Стоук Сити\r\nОт 19:00 Ювентус: Лацио \r\nОт 20:00 Черно Море:Лудогорец\r\nОт 21:45 Атлетико (Мадрид): Барселона и Рома:Наполи", "date": "2017.10.14", "title": "Спорт: Днес ще се изиграят няколко дербита по футболните терени на Европа"}
{"url": "http://www.focus-news.net/news/2017/10/14/2446414/sport-beshiktash-zagubi-gostuvaneto-si-na-genchlerbirligi-s-12.html", "text": "Шампионът на Турция Бешикташ загуби гостуването си на Генчлербирлиги в Анкара с 1:2, в мач от 8-ия кръг на турската Супер лига и няма победа в три поредни срещи от първенството. Бешикташ заема второто място във временното класиране с 14 точки, с 5 по-малко от лидера Галатасарай, а Генчлербирлиги е 15-и със 7 точки.", "date": "2017.10.14", "title": "Спорт: Бешикташ загуби гостуването си на Генчлербирлиги с 1:2"}
{"url": "http://www.focus-news.net/news/2017/10/14/2446415/predstoyashti-mezhdunarodni-sabitiya-za-14-oktomvri-agentsiya-fokus.html", "text": "Вицепрезидентът на Каталуния ще проведе пресконференция, след като Мариано Рахой даде ултиматум на каталунските власти до понеделник.\r\n*** Демонстрация в подкрепа на по-големи права за аборти, след като ирландският премиер обяви, че планира провеждането на референдум за вдигане на забраната върху абортите.\r\n***Украйна отбелязва военен празник, на който се очаква да се проведе националистическо събрание.\r\n*** Среща на земеделските министри от Г-7.\r\n*** Напрежението между Багдад и Ербил расте, след като иракската армия започна операция за възвръщането на Киркук.\r\n*** Представители на либийските правителства ще подновят преговорите си в Тунис, за да прекратят конфликтите и нестабилността.", "date": "2017.10.14", "title": "Предстоящи международни събития за 14  октомври (Агенция \"Фокус\")"}
{"url": "http://www.focus-news.net/news/2017/10/14/2446416/aktualna-patna-ob.html", "text": "Минималните температури днес ще са между 7° и 12°. През деня облачността ще се увеличи. По-значителна ще бъде над източната половина на страната и на отделни места в крайните източни райони слабо ще превали. Ще духа слаб до умерен северозападен вятър. Максималните температури ще са между 17° и 22°. Това съобщиха от пресцентъра на Агенция „Пътна инфраструктура”.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- \tпът I-4 п. в. „Коритна“-Велико Търново-Шумен;\r\n- \tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“:  няма.\r\nАМ „Хемус“: област София: Ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.\r\nОграничено е движението по АМ „Хемус“ в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.10.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут:\r\nПът I-1 – път II-16 при с. Ребърково - гр. Своге - гр. София;\r\nСрокът на действие на ВОБД следва да приключи най-късно до 30.11.2017 г; \r\nПри виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; област Шумен: Белокопитово-Шумен-Каспичан – почистване на италиански улеи от км 0+000 до км 1+000 и от км 338+520 до км 362+600 южно платно посока Каспичан. Срок до 16.10.2017 г.; изсичане на храсти и млада гора от км 0+000 до км 1+000 южно платно посока Каспичан. Срок до 16.10.2017 г.;\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област София: ограничено е движението в дясното платно /за Перник/ в участъка от км 5+412 до км 11+570, поради ремонтни дейности при км  8+360. Движението се осъществява двупосочно в лявото платно /за София/.\r\nОграничено е движението в дясно платно /посока Благоевград/ от км 7+712 до км 10+873 поради укрепване на скални откоси. Движението се ограничава на интервал от 10 мин. Срок 14.10.2017 г. от 14:00 часа до 18:00 часа и на 15.10.2017 г. от 08:00 до 13:00 часа.\r\nВ понеделник, вторник, сряда, четвъртък, петък и неделя в часовете от 6:00 ч.до 9:00 ч., движението на МПС ще се извършва двупосочно в лявото платно – една лента в посока Перник и две ленти за София, от км 8+160 до км 9+580.\r\nВ понеделник, вторник, сряда, четвъртък, петък и неделя в часовете от 16:00 ч. до 19:00 ч., движението на МПС ще се извършва двупосочно в лявото платно – една лента в посока София и две ленти за Перник, от км 8+210 до км 9+430.\r\nПрез останалата част от денонощията, включително и съботните дни, движението на МПС ще се извършва двупосочно в лявото платно – една лента в посока София и две ленти за посока Перник, от км 8+210 до км 9+430. Срок до 10.11.2017 г.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Троянски” - отворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Петрохан” - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: ограничено е движение по път І-1 Видин-Монтана-Враца-Ботевград, поради ремонтни дейности по мостове и виадукти на \"Витиня\" на АМ \"Хемус\" за тежкотоварни автомобили над 10 тона. \r\nОбходен маршрут: от Видин в посока София е проход Петрохан или път II-16 през Своге. Срок до 30.11.2017 г.\r\nобласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: Враца-Мездра от км 151+100 до км 161+548 една от лентите за движение е ограничена поради пръскане на треви и храсти с химически препарати. Срок до 16.10.2017 г.; Враца-Мездра от км 151+100 до км 161+548 –  подмяна на оптичен кабел в банкета на пътя. Стесняване на една от лентите за движение. Срок до 17.10.2017 г.; област София: \r\nОграничения по път I-1 в участъка при Владая, както следва:\r\nНа 16.10.2017 г. – от 07:00 ч до 13:00 ч – от км 275+625 до км 277+653 – движението е двупосочно в посока Перник;\r\nНа 16.10.2017 г. – от 13:00 ч до 21:00 ч – от км 275+625 до км 277+853 – движението е двупосочно поради СМР на осова линия на пътното платно;\r\nНа 17.10.2017 г. – от 07:00 ч до 13:00 ч – от км 275+625 до км 277+653 – движението е двупосочно в посока София;\r\nЗабранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г.;  Русе-В.Търново от км 35+000 до км 56+000 – полагане на маркировка по пътните платна. Ограничение на скоростта 40 км/ч. Движението се регулира от сигналисти. Срок до 16.10.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 31.10.2017 г.; област Кюстендил: Кюстендил-с. Цървеняно от км 18+000 до км 34+000 – полагане на хоризонтална напречна маркировка. Срок до 19.10.2017 г.; област Сливен: Оризари-Бинкос от км 358+200 до км 359+000 – изрязване храсти. Срок до 20.10.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 от км 49+000 до км 53+000 в участъка Детелина-Карнобат – ремонтни дейности по асфалтовата настилка. Срок до 31.10.2017 г.; път III-907 в участъка разклон Заберново-разклон Граматиково от км 21+000 до км 24+000 – движението да се извършва с повишено внимание поради частични ремонтни дейности на асфалтовата настилка. Срок до 18.10.2017 г.; път III-7306 от км 0+000 до км 5+000 в участъка Лозарево-Черница и от км 12+300 до км 19+100 в участъка Сунгурларе-Мараш – почистване на окопи и рязане на храсти. Срок до 31.10.2017 г.; път III-7306 Чубра-Мараш от км 19+100 до км 19+300 – ремонтни дейности на асфалтовата настилка. Движение с повишено внимание. Срок до 31.10.2017 г  \r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nОграничено е движението за МПС над 12 т. по път III-114 от км 22+000 до км 43+066 между с.Динково и с.Ружинци поради частичен ремонт на асфалтова настилка.  Обходните маршрути са както следва: Посока Видин-Монтана-По път Е-79, път II-11,при п.к. Добри дол с път III-112-движението продължава по път II-11 през гр.Лом- до кръстовище с път II-81/Лом-Монтана/- по път II-81 посока Монтана.\r\nЗа движещите се по път II-81 в посока Монтана-Видин: При кръгово кръстовище с път II-11 движението продължава по път II-11 през гр.Лом до кръстовище с път III-112,  по път II-11 посока Видин.\r\nЗа движещите се по път III-114 от км 0+000 до км  43+066/п.к.Ружинци/ с път Е-79 се забранява движението на МПС над 12т.\r\nЗа МПС под 12 т. не важат обходните маршрути. Срок до 20.12.2017 г.;\r\nпът III-1411 с. Слана Бара-Видин пр км 24+990 – поради аварийно състояние на мост се ограничава движението за МПС над 5 т. Срок до 29.12.2017 г.\r\nОбходен маршрут: Видин-път II-14 до пътно кръстовище на км 3+217 през с.Слана Бара до път III-1411.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението се осъществява двупосочно през обходен маршрут по ул. „река Лева“. Срок до 01.11.2017 г.; път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-16 Ребърково-Зверино-Елисейна от км 0+000 до км 22+500 движението е в една лента поради пръскане на треви и храсти с химически препарати. Срок до 16.10.2017 г.; път III-101 Михайлово-Хайредин-Гложене от км 37+000 до км 65+000 – частични ремонти на асфалтовата настилка. Стесняване на една от лентите за движение. Срок до 25.11.2017 г.: път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44 Драгановци-Габрово от км 14+600 до км 23+978,36 и от км 25+731 до км 28+972.75 – движение в едната лента поради ремонти дейности. Ограничение на скоростта 30 км/ч. Движението се регулира от сигналисти. Срок до 25.12.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 разклон Новаково-Добрич от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 31.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 град Троян от км 71+032 до км 72+462 ограничено движение в лявото платно, поради ремонтни дейности на асфалтовата настилка. Движението се осъществява двупосочно в дясното платно. Срок до 31.10.2017 г.; път III-358 Шипково-Тетевен от км 22+500 до км 48+000 движение с повишено внимание – изсичане на храсти. Срок до 17.10.2017г.; път III-358 Гложене-Ябланица от км 71+000 до км 76+000 движение с повишено внимание – изсичане на храсти и земни работи. Срок до 31.11.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 20.10.2017 г.; път ІІІ-402 Български извор-Старо село от км 0+000 до км 6+300 движение в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.;\r\nпът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІІ-102 Бели Мел-Монтана от км 63+420 до км 67+000 – ремонтни дейности на асфалтовата настилка. Ограничение на скоростта в посочения участък е до 40 км/ч. и е обозначено с пътни знаци. Срок до 15.11.2017 г.;\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът ІІІ-843 Сърница-Бърдуче от км 48+000 до км 53+800 – движение в свободната лента съгласно поставената сигнализация, поради ремонтни дейности на асфалтовата настилка. Срок до 14.10.2017 г.;\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nПът ІІІ-3402 Славяново-Пордим от км 14+846 до км 21+068  – ограничава се движението на всички МПС, поради строително-монтажни работи в района на ЖП прелез на км 19+600 в чертите на гр. Пордим. Срок до 15.10.2017 г.\r\nОбходен маршрут: \r\n- по направление Славяново-Пордим: Славяново-Обнова-Каменец-Пордим.\r\n- по направление Обнова-Пордим: Обнова-Каменец-Пордим.\r\nПът III-3004 в гр. Долна Митрополия от км 6+199 до км 8+027 – ограничено е движението на всички МПС, поради подмяна на ВИК мрежа. Срок до 01.12.2017 г.\r\nОбходен маршрут: по сигнализирана вътрешна улична мрежа в гр. Д. Митрополия.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради частични ремонтни дейности на асфалтовата настилка. Срок до 21.05.2018 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът ІІ-48 Котел-Градец при км 43+100 – ремонтни дейности по укрепване на подпорна стена. Срок до 16.10.17 г.; път II-55 Асеновец-Нова Загора от км 81+000 до км 86+000 – частични ремонтни дейности на асфалтова настилка. Движение в едната лента на участъци. Срок до 16.10.2017 г.; път ІІІ-706 Филаретово-Тича от км 15+000 до км 20+700 – частичен ремонт на асфалтовата настилка. Срок до 16.10.17 г.; път ІІІ-706 Ябланово-Малко село при км 11+612 – ремонт на мост. Движение с повишено внимание. Срок до 16.10.17 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.; \r\nРемонтни дейности: \r\nПът ІІ-86 Соколовци-Смолян от км 101+900 до км 101+950 – движение с повишено внимание в свободната лента, съобразно създадената организация на движение, поради възстановяване и изграждане на пътен насип. Срок до 18.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-863 Соколовци-Виево при км 8+767 – кофражни и бетонови работи за нов водосток. Движение с повишено внимание в свободната лента, съобразно създадената организация на движение. Срок до 20.10.2017 г.; път ІІІ-864 Проглед-Пампорово при км 3+900 – направа на обратен насип зад подпорна стена. Движение с повишено внимание в свободната лента, съобразно създадената организация на движение. Срок до 20.10.2017 г.; път ІІI-866 Смолян-Стойките от км 13+450 до км 17+210 – почистване на пътни окопи и банкети. Движение с повишено внимание в свободната лента, съобразно създадената организация на движение. Срок до 18.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.; път ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\n-\tПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n-\tВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n-\tТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n-\tЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n-\tПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/час.;\r\n-\tШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/час. Срок до 15.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където да се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51 Попово-Дралфа от км 64+368 до км 71+418 – ремонтни дейности. Срок до  31.12.2017г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.10.14", "title": "Актуална пътна обстановка"}
{"url": "http://www.focus-news.net/news/2017/10/14/2446417/predstoyashti-sabitiya-v-stranata-za-14-oktomvri-agentsiya-fokus.html", "text": "***\r\nОт 10.00 часа на паркинга пред КЦМ областният управител Здравко Димитров и министърът на регионалното развитие Николай Нанков ще направят инспекция на реконструкцията на Асеновградско шосе. По-късно министър Нанков ще се включи в храмовия празник на мулдавския манастир „Св. Петка”.\r\n***\r\nОт 09.30 часа в Университета по архитектура, строителство и геодезия ще бъде открита ежегодната технологична конференция MUFFIN 2017. \r\n***\r\nОт 09.30 часа в киносалона на ул. „Позитано“ №20,  ще се проведе XVIII фестивал на патриотичната и антифашистката песен „Сребърните чучулиги” и XV фестивал на фронтовата песен „Альоша”.\r\n***\r\nОт 09.30 часа в НУЛЦ на БЧК – село Лозен ще се проведе състезание за възрастни хора по бедствена готовност и първа помощ.\r\n***\r\nОт 10.00 часа в Интер Експо Център ще бъде открито 23-тото издание на Автомобилен салон София.\r\n***\r\nОт 11.00 часа в зала „Киев“ на парк-хотел „Москва“ ще се проведе заседание на Националния съвет на БСП. \r\n***\r\nОт 11.00 часа в парк „Княз-Борисова градина“ ще бъде открита новата Алея на птиците.\r\n***\r\nОт 11.00 часа в СТЦ  „Интерпред“ за шеста поредна година ще бъде открито изложението „Дни на италианското образование“.\r\n***\r\nОт 11.00 часа Интер Експо Център София ще бъде домакин на международния Форум Key@SWISS – специално издание на Форум КЛЮЧ.\r\n***\r\nОт 11.00 часа в „Студио 5“ ще бъде представена книгата „Планетата на дядовците“ на Здрава Каменова.\r\n***\r\nОт 12.00 до 13.00 часа в градината на „Св. Седмочисленици” пред Министерство на вътрешните работи ще се проведе протест на националния синдикат на пожарникарите и спасителите „Огнеборец“  към КНСБ.\r\n***\r\nОт 14.00 часа в зала „Триадица“  на  Гранд Хотел София ще се състои пресконференция с примабалерината на „Болшой театър”, „Марински театър” и „Ла Скала Милано “ – Светлана Захарова преди премиерата на спектакъла „Жизел“ в НДК на 16 октомври.\r\n***\r\nОт 11.45 часа в зала „Скаптопара“ ще бъде открит Първият турнир по художествена гимнастика за „Купата на Кмета на община Благоевград“.\r\n***\r\nОт 12.30 часа в двора на храма „Св. Петка“ в селото ще бъде отслужен водосвет по повод 92 години от построяването и функционирането на църквата в селото.  \r\n***\r\nОт 10.00 часа от пл. „Кирил и Методий” ще тръгне Походът за свободата, който ще премине по централните улици на града. Инициативата е по повод Европейския ден за борба с трафика на хора.\r\n***\r\nОт 11.00 до 19.00 часа в експозиционен център „Флора” ще се проведе благотворителен базар в подкрепа на Божидар Кръстев, който се нуждае от помощ за лечение в чужбина.\r\n***\r\nОт 08.00 часа по туристически маршрути Велико Търново – хижа „Ксилифор“ ще се проведе вторият етап от есенната кампания „Движи се и победи“.\r\n***  \r\nОт  11.00 часа в зала „Европа” на ВТУ ще се състои среща на възпитаниците от випуск 1967 година, специалност „Българска филология“, които ще честват 50 години от дипломирането си. \r\n***\r\nОт 11.00 часа в спортна зала „Фестивална” ще се проведе волейболният турнир „Купа Видин“.\r\n***\r\nВраца ще отбележи Световния ден на ходенето с емблематичния за града поход - събор „Речка”, който ще се проведе за 32 пореден път. От 08.00 часа пешеходен лъч от ученици и любители на туризма ще потегли от паметника „Лъвчето”.\r\n***\r\nОт 09.30 часа пред сградата на стадион „Христо Ботев“ или от 10.00 часа на терена до управлението на ОП „БКС“ – Враца ще започне почистването на терена, предоставен от Община Враца за изграждане на парк за разхождане на домашни любимци. \r\n***\r\nОт 09.30 часа в ППМГ „Академик Иван Ценов” ще бъде открита Code Week Враца, част от Европейската седмица на програмирането.\r\n***\r\nОт 10.30 часа в залата на НЧ „Развитие 1869” за осемнадесети пореден път ще се проведе Празникът на старата градска песен „Мара Врачанка”.\r\n***\r\nВ Младежки център – Добрич ще бъдат прожектирани студентски филми в подкрепа на кампанията „Нека да помогнем на едно българско семейство“ в подкрепа на Любомир Райков с диагноза Детска церебрална парализа и епилепсия.\r\n***\r\nОт 15.00 часа в комплекс „Изида” Националният изпълнителен съвет на МГЕРБ ще проведе работно заседание с участието на структурите на младежката организация на партията от областта.\r\n***\r\nОт 11.00 часа ще бъде открито облагороденото междублоково пространство „_The Spot“.\r\n*** \r\nОт 08.00 часа в храм „Св. Петка“ ще бъде отслужена Света божествена литургия по повод Петковден, празник на Нови пазар.\r\n***\r\nОт 11.00 часа в местността Рупите ще се състои тържествена Света литургия по повод 23-годишнина от освещаването на храм „Св. Петка“. \r\n***\r\nОт 09.30 часа в зала „Империал“ на хотел Империал ще се проведе конференция „Адвокатурата и правата на човека“.\r\n***\r\nОт 11.00 часа в квартал „Секирово“ заместник-министърът на земеделието, храните и горите д-р Лозана Василева ще открие изложението „Фермер Експо Раковски“.\r\n***\r\nОт 09.00 часа в в конферентната зала „Естрея” на хотел „Естрея резиденс” ще бъдат открити пленарните сесии на Първия Конгрес на Българското дружество по съдебна медицина (БДСМ).\r\n*** \r\nОт 10.00 часа в салона на НЧ „Иван Вазов- 1941“ ще се състои четвъртият фолклорен събор „Срацимир към корените“. \r\n*** \r\nОт 10.00 часа в на площада в селото ще се проведе 9-тият събор \"Иширково пее и танцува\".\r\n***\r\nОт 08.00 часа в църквата „Св. Петка“ в село Полена ще бъде отслужено утринно богослужение. В 09.30 часа ще се състои празнична литургия. \r\n***\r\nОт 12.30 часа в село Полена ще се проведат традиционни народни борби. \r\n***\r\nОт 16.00 часа  на стадиона в село Полена ще бъде играна футболна среща между ФК „Ветрен” Полена и  ФК „Левуново 2014”. \r\n***\r\nОт 17.00 часа в село Полена, ученици от СУ „Св. Св. Кирил и Методий” село Крупник, Танцов състав с ръководител Мария Дюлгерска и Спорттен клуб „Малки шампиони“, МФГ „Изворите”,сестри Ковачки,  Оркестърът на Панчо Иванов и фолклорната певица Радостина Паньова  ще изнесат концерт. \r\n***\r\nОт 11.00 часа в зала 105 на общинската администрация, ще се състои пресконференция с Димитър Митев и зам.-председателите на Общинския съвет, по повод предстоящото на 17 октомври заседание на ОбС. \r\n***\r\nОт 12.30 часа в концертната  зала „Сливен” на Община Сливен първият випуск медицински сестри и акушерки в Сливен ще получи своите дипломи на специална церемония.\r\n***\r\nОт  10.00 чaca, в CУ„Cв.Cв.Kиpил и Meтoдий” – Cмoлян ще се проведе Oблacтнo мaтeмaтичecĸo cъcтeзaниe „Cтoян Πoпpaтилoв”, пocвeтeнo нa 105-тaтa гoдишнинa oт Ocвoбoждeниeтo нa Poдoпитe. \r\n***\r\nОт  10.30 чaca, от пл. „Cвoбoдa” до  Peзepвaт „Aмзoвo“ ще се проведе поход по повод Cвeтoвния  дeн нa xoдeнeтo и в чecт нa 105 гoдини oт Ocвoбoждeниeтo нa Poдoпитe. \r\n***\r\nОт 11.00 до 13.00 часа ще се проведе Кръгла маса по въпросите на Домовете за възрастни хора, вкл. за болни от Алцхаймер и Възстановяването след онкотерапия.\r\n***\r\nОт 09.30 часа в Народно читалище „Св. Климент Охридски-1858г.”\r\n***\r\nОт 10.00 часа в ZaraLab ще се проведе събитието „ZaraDesign Forum”.\r\n***\r\nОт 19.30 часа  в Държавна опера Стара Загора ще се проведе Гала вечер Августиада.\r\n***\r\nОт 10.00 часа ще се проведе Трети фолклорен събор на сватбената обредност „Трепнали са девет сита, вдигнала сай тежка сватба“.\r\n***\r\nОт 11.30 часа в Регионалния исторически музей официално ще бъде открито изложението на вино и кулинарни продукти в рамките на шестото издание на Августиада.\r\n***\r\nОт 17.00 часа ще се проведе Празник на ориза.\r\n*** \r\nОт 10.00 часа в Драматичния театър ще се състои официалното откриване на Националния детско-юношески фолклорен фестивал „Мисионис пее и танцува”.\r\n*** \r\nОт 10.00 часа пред читалището в селото ще се състои Празник на терлика.\r\n***\r\nОт 10.00 часа в сградата на ОУ „Христо Ботев” ще се проведе откриващото събитие от проекта „Грамотко”. Целите на проекта са да подкрепи учениците от селото, които имат значителни пропуски в своята базисна грамотност, с целенасочени извънкласни занимания през учебната година и иновативен подход.", "date": "2017.10.14", "title": "Предстоящи събития в страната за 14 октомври (Агенция „Фокус“)"}
{"url": "http://www.focus-news.net/news/2017/10/14/2446418/nimh-dnes-oblachnostta-shte-se-uvelichi-na-otdelni-mesta-v-kraynite-iztochni-rayoni-slabo-shte-prevali.html", "text": "Днес облачността ще се увеличи. По-значителна ще бъде над източната половина на страната и планинските райони. На отделни места в крайните източни райони слабо ще превали. Това съобщи за Агенция \"Фокус\" Анна Дякова. дежурен синоптик в Националния институт по метеорология и хидрология (НИМХ) към Българската академия на науките (БАН). Ще духа слаб до умерен северозападен вятър. Максималните температури ще са между 17° и 22°.\r\nНад Черноморието облачността ще е предимно значителна и на отделни места слабо ще превали. Ще духа до умерен северозападен вятър, който след пладне ще отслабне. Максималните температури ще са 17-19°. Температурата на морската вода е 17-18°. Вълнението на морето ще е 1-2 бала.\r\nНад планините облачността ще се увеличава и на отделни места в масивите в източната половина на страната слабо ще превали. Ще духа силен, по билата – до бурен вятър от север-северозапад. Максималната температура на височина 1200 метра ще е около 11°, на 2000 метра – около 5°.\r\nАтмосферното налягане е по-високо от средното за октомври (949 hPa) и ще продължи да се повишава.", "date": "2017.10.14", "title": "НИМХ: Днес облачността ще се увеличи, на отделни места в крайните източни райони слабо ще превали"}
{"url": "http://www.focus-news.net/news/2017/10/14/2446419/afp-dve-novi-zhertvi-na-pozharite-v-kaliforniya-broyat-na-zaginalite-dostigna-33-dushi.html", "text": "Още двама души са загинали в следствие на бушуващите в Калифорния пожари в петък, предава AFP. Така общият брой на жертвите достигна 33 души, оказвайки се най-кървавия пожар в историята на САЩ. От пожарните служите на страната съобщиха, че макар да са постигнали определен напредък за изолирането на огъня, силните ветрове представляват проблем и може да направят усилията на пожарникарите напразни. Повече от девет хиляди души участват в борбата срещу огъня, който обхвана почти 90 хил. хектара земя от неделя до петък. Около 5.700 сгради са унищожени и над 1,300 души са в неизвестност. Цанко Цолов", "date": "2017.10.14", "title": "AFP: Две нови жертви на пожарите в Калифорния, броят на загиналите достигна 33 души"}
{"url": "http://www.focus-news.net/news/2017/10/14/2446420/sport-grigor-dimitrov-shte-uchastva-na-tenis-turnira-v-stokholm-postaven-e-pod-nomer-1-v-shemata.html", "text": "Най-добрият български тенисист Григор Димитров ще участва на турнира в Стокхолм през следващата седмица и е поставен под номер едно в схемата на състезанието. Именно в Стокхолм, Димитров спечели първата си титла от АТП през 2013 година, а през 2014 той достигна до финала на турнира. Първата ракета на България ще играе първия си мач от надпреварата в сряда или четвъртък, тъй като започва директно от втория кръг.", "date": "2017.10.14", "title": "Спорт: Григор Димитров ще участва на тенис-турнира в Стокхолм, поставен е под номер 1 в схемата"}
{"url": "http://www.focus-news.net/news/2017/10/14/2446421/pernik-vazstanoveno-e-dvizhenieto-po-avtomagistrala-struma-v-posoka-dupnitsa.html", "text": "Възстановено е движението по автомагистрала \"Струма\", в посока Дупница. Това съобщиха от пресцентъра на Агенция \"Пътна инфраструктура\" (АПИ). Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20.", "date": "2017.10.14", "title": "Перник: Възстановено е движението по автомагистрала \"Струма\", в посока Дупница"}
{"url": "http://www.focus-news.net/news/2017/10/14/2446422/mvnr-balgariya-privetstva-glasuvaniya-v-parlamenta-na-albaniya-zakon-za-zashtita-na-natsionalnite-maltsinstva.html", "text": "Заместник министър-председателят по правосъдната реформа и министър на външните работи Екатерина Захариева приветства гласувания  в парламента на Република Албания Закон за защита на националните малцинства, с който правно се регламентира статута на албанските граждани с българско самосъзнание и признаването им като малцинство. По този начин се гарантира тяхното право да опазват и развиват своята езикова и културна идентичност и историческо наследство на цялата територия на Република Албания. Това съобщиха от пресцентъра на министерството на външните работи.\r\n„Съществуването на българско малцинство в Албания е исторически факт. Официалното му признаване от албанската държава е знак за политическа зрялост и европейски подход на държавническо мислене. Този акт е потвърждение на отличните ни двустранни отношения и отваря нови възможности за сътрудничество“, заяви министър Захариева. Тя подчерта, че с решението на албанския парламент днес страната още веднъж показва готовността и волята си за реформи. Принципната позиция на България е, че гарантирането и създаването на условия за упражняване на правата на малцинствата е един от ключовите показатели за готовността на Албания да започне преговори за членство в ЕС.\r\nРешението на парламента в Албания е потвърждение и на уверенията и поетите ангажименти на най-високо ниво от албанска страна през последните месеци. Въпросът за официалното признаване на българското малцинство в Албания беше повдигнат в телефонен разговор на министър-председателя Бойко Борисов с албанския премиер Еди Рама на 28 септември, както и от страна на вицепремиера Захариева по време на срещата й с президента Илир Мета в Тирана в края на месец юли и при последната й среща с албанския й колега Дитмир Бушати преди седмица в Солун.", "date": "2017.10.14", "title": "МВнР: България приветства гласувания в парламента на Албания Закон за защита на националните малцинства"}
{"url": "http://www.focus-news.net/news/2017/10/14/2446423/den-za-razmisal-predi-vtoriya-tur-na-chastichnite-kmetski-izbori-e-obyaven-v-tri-naseleni-mesta-v-stranata.html", "text": "Днес е ден за размисъл преди втория тур на частичните кметски избори в три населени места в страната. Балотаж ще се проведе в село Чукарка, община Айтос, област Бургас. На първи тур на кметските избори гласуваха 68,05% от гласоподавателите в селото. До урните тогава отидоха 328 души от общо 482 имащи право на глас. Нито един от четиримата кандидати обаче не успя да получи необходимата подкрепа от 50% от гласовете, за да заеме кметския пост. Така на втори тур един срещу друг ще се изправят кандидатът на ДПС Октай Ислям Якуб, който миналата седмица получи 109 гласа, и кандидатът на ГЕРБ Сюлейман Емин Садула, за когото на първи тур гласуваха 106 души. В кметската надпревара  миналата седмица участваха още кандидатът на ПП „Воля“ Ахмед Галиб Боз и кандидатът на БСП Севим Хюсеин Мустафа, които обаче не получиха необходимата подкрепа, за да се явят на балотаж. До изборите в селото се стигна, след като правомощията на кмета на селото Джемил Хюсеин Хамид бяха предсрочно прекратени, поради неявяването му на работа.\r\nВтори тур на кметските избори ще се проведат и в село Попович, община Бяла, област Варна. Миналата седмица правото си на вот упражниха 183 от общо 372 избиратели в селото, но нито един от тримата кандидати не получи необходимата подкрепа, за да спечели изборите на първи тур. Така на втори тур отиват кандидатът на БСП Еленка Стойчева Янкова, която миналата неделя получи 82 гласа, и кандидатът на ПП ГЕРБ Мирослав Юриев Иванов, за когото гласуваха 51 души. В село Попович за кметското място се бореше и издигнатият от ДПС Исмаил Абил Мехмед, но той не получи необходимата подкрепа, за да се яви на балотаж.\r\nПричина за предсрочните избори в населеното място е подадената оставка на предишния кмет Крум Крумов.\r\nБалотаж ще има и в село Сухаче, община Червен бряг, област Плевен. На първи тур правото си на глас упражниха 393 от общо 593 избиратели в селото, но нито един от тримата кандидати за кметския пост не получи достатъчно гласове, за да спечели изборите на първи тур. Така на балотаж отиват кандидатът на БСП Христинка Симеонова Димитрова, за която миналата седмица гласуваха 197 души, и независимият кандидат, подкрепен от НФСБ - Йоана Иванова Йотова, която получи 188 гласа.   В село Попович за кметското място се бореше и издигнатият от ГЕРБ Цветан Тодоров Гоцов, който не получи необходимата подкрепа, за да се яви на балотаж.\r\nИзборите в населеното място бяха насрочени, след като през юли почина кметът на селото Иван Иванов.", "date": "2017.10.14", "title": "Ден за размисъл преди втория тур на частичните кметски избори е обявен в три населени места в страната"}
{"url": "http://www.focus-news.net/news/2017/10/14/2446424/vitsepremierat-ekaterina-zaharieva-zaminava-na-rabotno-poseshtenie-v-obedinenoto-kralstvo.html", "text": "Заместник министър-председателят и министър на външните работи Екатерина Захариева заминава на работно посещение в Обединеното кралство. Водената от нея делегация ще проведе в неделя среща с британския първи дипломат Борис Джонсън. Това съобщиха от пресцентъра на Министерството на външните работи. \r\nПо-късно министър Захариева ще участва в работен обяд с колегите си от Хърватия, Чехия, Унгария, Полша, Румъния, Словения,  Словакия и Обединеното кралство.", "date": "2017.10.14", "title": "Вицепремиерът Екатерина Захариева заминава на работно посещение в Обединеното кралство"}
{"url": "http://www.focus-news.net/news/2017/10/14/2446425/the-local-novi-prizivi-kam-karles-puchdemon-za-obyavyavane-na-nezavisima-kataluniya.html", "text": "В петък в Каталунския парламент се чуха нови призиви към лидера на областта Карлес Пучдемон, подканвайки го да обяви независимост на автономния район, пише The Local. Този път призивът идва от един от коалиционните партньори на партията на Пучдемон. Според отворено писмо, подписано от лидерите на формированието „Кандидатура за народно единство“, „обявяването на независима република е необходимо“.\r\n„Ако испанското правителство смята да продължава да ни заплашва с член 155 от Конституцията, сега, когато има това право, нека да продължи да го прави след като обявим независимост“, се казва в съобщението. Партията разкритикува Пучдемон за „пропусната възможност“, няколко дни след като лидерът обяви, че региона ще обяви независимост, но първо смята да проведе преговори с Мадрид.  Цанко Цолов", "date": "2017.10.14", "title": "The Local: Нови призиви към Карлес Пучдемон за обявяване на независима Каталуния"}
{"url": "http://www.focus-news.net/news/2017/10/14/2446426/sofiya-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta-na-14-oktomvri-na-natsionalen-stadion-vasil-levski.html", "text": "Въвежда се временна организация на движението във връзка с футболна среща на Национален стадион „Васил Левски“, съобщиха от пресцентъра на Столична община. Забраняват се престоят и паркирането на пътни превозни средства както следва: \r\n- От 00.00 часа до приключване на футболната среща при сектор „Г“ на Националния стадион „Васил Левски“;\r\n- От 10.00 часа до 17.00 часа на бул. „Евлоги и Христо Георгиеви“ между бул. „Драган Цанков“ и ул. „Ген Гурко“ – 20 паркоместа.\r\nОт 14.30 часа до приключване на футболната среща само при необходимост и по преценка на ръководството на СДВР се забранява влизането на пътни превозни средства в двете посоки с изключение на автобусите на масовия градски транспорт по:\r\n- ул. „Ген Гурко“ между бул. „Васил Левски“ и бул. „Евлоги и Христо Георгиеви“; \r\n- бул. „Евлоги и Христо Георгиеви“ между пл. „Орлов мост и бул. „Черни връх“;\r\n- бул. „Драган Цанков“ между бул. „Евлоги и Христо Георгиеви“ и бул. „Пейо К. Яворов“.", "date": "2017.10.14", "title": "София: Въвежда се временна организация на движението във връзка с футболна среща  на 14 октомври на Национален стадион „Васил Левски“"}
{"url": "http://www.focus-news.net/news/2017/10/14/2446427/petkovden-e.html", "text": "На 14-ти октомври православната църква отбелязва паметта на българската светица Петка Търновска. Св. Петка е една от най-обичаните и почитани светици не само в България, но и в целия православен свят.\r\nЖивяла е през ХI век, просиява с чудни монашески и аскетични подвизи в светите земи на Палестина и завършва земния си път в родния си Епиват, където нетленните й мощи извършват многобройни чудеса. Оттам започват нейните дълги посмъртни скитания по земите на Балканския полуостров, които я правят \"своя\" и за българи, и за сърби, и за румънци, и за гърци...\r\nИмето на света Параскева идва от гръцки и гръцки означава \"петък\". Това е денят на кръстната смърт на Спасителя. Монахинята св. Параскева често се изобразява на икони и стенописи редом със св. Неделя в царски одежди, които са символ на Възкресението в неделния ден.\r\nДнес мощите на светицата почиват в румънския град Яш.\r\nНа 13 юни 1641 г. мощите на св. Петка са пренесени в новопостроения храм \"Св. Три светители\" в Яш. Храмът е издигнат по времето на крал Василий Лупу и осветен от Молдовския митрополит Варлаам. В тази църква те били съхранявани в готическата зала на Василий Лупу в параклиса, където след избухналия пожар по чудо остават невредими.\r\nНа 27 декември 1888 г. с благословението на митрополит Йосиф мощите й са пренесени в новата митрополитска катедрала в Яш, където пребивават и до днес, утвърждавайки храма и града като главен център на поклонничеството в Румъния.", "date": "2017.10.14", "title": "Петковден е!"}
{"url": "http://www.focus-news.net/news/2017/10/14/2446428/yambol-na-gkpp-lesovo-ima-15-km-kolona-ot-tovarni-avtomobili-na-izhod.html", "text": "На българо-турската граница на ГКПП \"Лесово\" има 1,5 км колона от товарни автомобили на изход. Това сочат данни към 06.00 часа, публикувани в сайта на ГД \"Гранична полиция\".\r\nНа границите със Сърбия, Македония, Гърция и Румъния трафикът е нормален на всички контролно-пропускателни пунктове.", "date": "2017.10.14", "title": "Ямбол: На ГКПП \"Лесово\" има 1,5 км колона от товарни автомобили на изход"}
{"url": "http://www.focus-news.net/news/2017/10/14/2446429/sofiya-vremenno-se-premestva-spirka-ul-gen-gurko.html", "text": "Временно се премества спирка „Ул. Ген. Гурко“, съобщиха от пресцентъра на Столична община. От 8.00 часа до 17.00 часа се забранява влизането на пътни превозни средства по дясната пътна лента на пътното платно в обхвата на сградата на бул. „Васил Левски“ 71. Временно ще бъде изместена тролейбусната спирка по маршрута на тролейбусни линии 1, 2, 5 и 8 с код 1902 „Ул. Ген. Гурко“ на бул. „Васил Левски“ със 30 метра напред в посока ул. „Граф Игнатиев“. \r\nПромяната в организацията на движение се налага във връзка с строително- ремонти дейности.", "date": "2017.10.14", "title": "София: Временно се премества спирка „Ул. Ген. Гурко“"}
{"url": "http://www.focus-news.net/news/2017/10/14/2446430/denyat-14-oktomvri-v-balgarskata-istoriya.html", "text": "На днешния ден Светата православна църква чества Света Преподобна Параскева /Петка/ Търновска - Петковден. Имен ден днес имат Петка, Параскева, Парашкева, Петко, Петкана, Пенка, Паро, Парун.\r\nПо инициатива на министър Константин Величков в София през 1896 г. се открива Държавно рисувално училище. За негов директор е назначен Иван Мърквичка.\r\nПрез 1915 г. с манифест цар Фердинанд І обявява война на Сърбия и страната влиза в Първата световна война на страната на Централните сили, с което България прави опит да осъществи националното си обединение.\r\nЗапочва масирано нападение през 1922 г. от страна на чети на ВМРО начело с Алеко Василев и Георги Атанасов, които само за няколко дни, успяват да окупират Неврокоп и да прогонят федералистите на Тодор Паница.\r\nПрез 1940 г. в послание до цар Борис III английският крал Джордж VI предупреждава България да не влиза в съюз с Германия по време на Втората световна война.\r\n2002 г.\r\nВ София започва четвъртият инвестиционен форум за Югоизточна Европа в рамките на Пакта за стабилност, на който се обсъждат перспективите за финансиране на страните от региона и влиянието на еврото.\r\n2001 г.\r\nПравителството провежда семинар за обучение на депутатите. Темата му е: \"Практика на взаимоотношенията между законодателната и изпълнителната власт\". Целта е да се подобрят отношенията между коалиционните партньори - НДСВ и ДПС, след като вижданията им за президентските избори се разминават.\r\n1971 г.\r\nВисшият педагогически институт във Велико Търново става Великотърновски университет \"Кирил и Методий\"(първият извънстоличен университет).\r\n1947 г.\r\nПровежда се тринадесети пленум на ЦК на БРП (к), който в отсъствието на Георги Димитров и Васил Коларов и в духа на съвещанието от Шкларска Поремба (22-28 септември същата година) решава да се премине към настъпление срещу опозицията до пълното й унищожаване; към преустройство на ОФ в единна масова организация и към \"преход към социалистическо развитие\", като за целта се промени и проектът за конституция.\r\n1944 г.\r\nПровежда се национална конференция на БЗНС. За главен секретар се избира Д-р Георги М. Димитров.\r\nСветият синод изпраща писмо до министър-председателя Кимон Георгиев, в което го уверява в благосклонното отношение на Българската православна църква към политиката на ОФ.\r\n1940 г.\r\nВ послание до цар Борис III английският крал Джордж VI предупреждава България да не влиза в съюз с Германия по време на Втората световна война.\r\nВ периода от 1939 до 1940 г. България е подложена на силен политически натиск от страна на Антантата и оста Рим-Берлин-Токио. Натискът се увеличава с провеждането на успешни военни кампании на Германия през средата на 1940 г. В съобщението на Джордж VІ се отправя директно предупреждение за започване на открити военни действия на територията на страната, в случай, че България се присъедини към Тристранния пакт.\r\n1929 г.\r\nВнушителна английска ескадра под флага на командващия Средиземноморския флот адмирал Фредерик Фийлд за първи път след Световната война посещава Истанбул. Адмирал Фийлд е приет в Анкара лично от Мустафа Кемал Ататюрк.\r\n1922 г.\r\nПриема се Закон за допитване до народа за виновността на министрите от кабинетите Гешов - Данев и Малинов - Костурков (22-ма бивши министри) за обявените и водени войни (1912-1913 г. и 1918 г.) и за последвалите ги национални катастрофи. Законът е отменен на 21 март 1924 г.\r\nЗаконът е приет по време на земеделското управление на Александър Стамболийски. Гласуван е от ХІХ-то Обикновено Народно събрание. Законът постановява допитването да се извърши чрез гласуване с два вида бюлетини – черни (гласуване за “невиновен”) и бели – за “виновен”. Ако резултатът от допитването е мнозинство за “виновни”, се предвижда министрите от трите кабинета се съдят от държавен съд, чийто състав се определя със специален закон.\r\nРеферендумът се подготвя и провежда при голяма политическа активност. От 926 490 избиратели, участвали в допитването, 647 313 гласуват с бялата бюлетина, 223 587 – с черната; 55 593 бюлетини са недействителни (лозунги и др.). На 31 януари 1923 г. се приема специален Закон за съдене на министрите. Той утвърждава референдума за установяване виновността на министрите. Законът уточнява начина за формиране на съда и постановява, че присъдите на държавния съд не подлежат на обжалване.\r\nЗапочва масирано нападение от страна на чети на ВМРО начело с Алеко Василев и Георги Атанасов, които само за няколко дни успяват да окупират Неврокоп и да прогонят федералистите на Тодор Паница (на снимката).\r\nПрез есента на 1919 г. под ръководството на Т. Александров, П. Чаулев и ген. Ал. Протогеров, ВМРО възстановява дейността си като национално-революционна организация на македонските българи. Ръководителите й са привърженици на идеята за присъединяване на Вардарска и Беломорска Македония към България, но поради нейното поражение в Първата световна война (1914-1918 г.) приемат идеята на ВМОРО за автономия на Македония. \r\nУбийство на Тодор Александров на 31 август 1924 г. временно разклаща позициите на организацията. На конгрес проведен в Пиринска Македония през февруари 1925 г. е избран нов ЦК на ВМРО, в който влиза младия и енергичен Иван Михайлов. След тази организационна промяна, тактиката на ВМРО еволюира и от масови четнически акции се пристъпя към изграждането на терористични групи в т.нар. \"тройки\" и \"петорки\". Този подход се оказва по-ефективен, тъй като борбата с чети изисквала все по-голям човешки и финансов ресурс, за разлика от възприетата тактика на терор.\r\nСлед 1928 г. ВМРО се разцепва на две отделни организации. Започва вътрешна борба между двете, която продължава няколко години и отслабва тяхната роля като националнореволюционни организации. След държавния преврат на 19 май 1934 г. са забранени, както и всички други политически, професионални и националнореволюционни организации в страната.\r\n1921 г.\r\nСъздава се комитет Народен сговор с председател Александър Греков (на снимката) и подпредседател професор Александър Цанков. В него влизат дейци на опозиционните партии (без комунисти), запасни военни и безпартийни интелектуалци. Целта е обединение на опозицията за сваляне на кабинета. В края на 1921 и началото на 1922 г. са учредени местни групи и в редица други градове на страната, в които има военни гарнизони. Официалното оповестяване на организацията става на 15 март 1922 г., а на 10 април с. г. започва да излиза и печатният й орган – вестник \"Слово\". След убийството на Ал. Греков, през май 1922 г. на негово място е издигнат професор Ал. Цанков. Заедно с Военния съюз Народният сговор участва в подготовката и извършването на държавния преврат на 9 юни 1923 г. и поема управлението на страната до 21 юни 1931 г. През това време излъчва два кабинета - на професор Ал. Цанков (от 9 юни 1923 г. до 4 януари 1926 г.) и на А. Ляпчев (от 4 януари 1926 г. до 29 юни 1931 г.). Организацията е в основата на Демократическия сговор, учреден на 10 август 1923 г. До правителствената промяна на 4 януари 1926 г. негови дейци имат доминиращо влияние в управлението на страната, след което са изтикани на по-заден план от другите два лагера в Демократическия сговор, групирани около А. Ляпчев и Ат. Буров. До юни 1931 г. дейците на бившата организация не остават вън от управлението на страната. След разцеплението на Демократическия сговор през май 1932 г преминават към крилото на професор Ал. Цанков, което малко по-късно се преобразува в нова политическа формация под името Народно социално движение.\r\n1915 г.\r\nНа 14 октомври 1915 г. с манифест цар Фердинанд І обявява война на Сърбия и страната влиза в Първата световна война на страната на Централните сили, с което България прави опит да осъществи националното си обединение. На фронта българската армия е изправена срещу войските на Съглашението в изтощителна война, продължила до 29 септември 1918 г., когато е сключено Солунското примирие.\r\n1896 г.\r\nПо инициатива на министър Константин Величков в София се открива Държавно рисувално училище. За негов директор е назначен Иван Мърквичка.\r\nРисувалното училище е замислено като смесен тип учебно заведение – по образец на класическите европейски художествени академии и на вече функциониращите в Западна и Средна Европа художествено-индустриални училища. През 1909 от Държавно рисувално, учебното заведение е трансформирано в Художествено-индустриално училище, а от 1921 г. прераства в Художествена академия. През 1951 г. академията е преобразувана във Висш институт за изобразително изкуство „Н. Павлович\", а от 1995 г. - в Национална художествена академия.\r\n1870 г.\r\nВ бр. 46 на в. \"Свобода\" e публикувана програмата на БРЦК.\r\n1869 г.\r\nПо инициатива на Рахил Душанова и Петър Берковски в Хасково се учредява “Народно българско женско дружество”.На тази дата са родени:\r\n1925 г.\r\nРоден е Михаил Маринов – български поет и драматург. Завършва българска филология през 1952 г. и театрална школа през 1953 г. Маринов работи в Радио София, артист е в пътуващия Софийски драматичен театър. Драматург е на Плевенския театър (1964 г. - 1965 г.) и Разградския театър (1966 г.). Завежда сектор “Чуждестранна поезия” в списание “Пламък” от 1966 г. Автор е на произведения за деца. Маринов е преводач от руски и френски език.\r\n1922 г.\r\nРодена е Розалия Николова Ликова – български литературен историк, теоретик и критик. Завършва славянска филология в СУ “Св. Климент Охридски” през 1949 г. Дисертацията й е на тема\"Сатирата в българската литература през 30-те години\". Редовен асистент е от 1949 г., доцент от 1963 г., професор по нова българска литература от 1967 г. в СУ “Св.Климент Охридски”. Печата литературна критика от 1949 г. в списание \"Септември\". Научните й интереси са съсредоточени върху проблемите на българската литература между двете войни и след 9 септември 1944 г. По-значителните й изследвания са събрани в книгите \"Г. Караславов\" (1958 г.), \"Младен Исаев\" (1960 г.), \"За някои особености на българската поезия. 1923-1944” (1961 г.), \"Българската белетристика между двете войни. 1918-1944” (1965 г.), \"Писатели и време\" (1968 г.), \"Съвременни автори и проблеми\" (1968 г.), \"Разказвачът в съвременната българска белетристика\" (1978 г.), \"Естетически прелом в поезията на 20-те години\" (1978 г.), \"История на българската литература. Поети на 20-те години\" (1979 г.), \"Литература и художествени търсения\" (избрано, 1982 г.), \"Проблеми на европейския символизъм\" (1984 г.), \"Портрети на български символисти\" (1987 г.), \"Художествени насоки на българския символизъм\" (1988 г.) и други.\r\n1895 г.\r\nРоден е генерал-майор Ганчо Манчев, командир на Въздушни войски (15 октомври 1944 -май 1945 г.).\r\n1859 г.\r\nРоден е генерал-майор Христо Николов Петрунов – български офицер. Завършва Военното училище в София с първия випуск през 1879 г. и служи като кавалерист. Командирован е в 38. драгунски полк в Русия през 1882 г. Завършва Офицерската кавалерийска школа в Санкт Петербург през 1884 г. След завръщането си е командир на ескадрон в 1. конен полк от 1885 г. По време на Сръбско-българската война от 1885 г. командва конния полк в сраженията при Цариброд и Пирот. След войната е първият инспектор на конницата в българската войска в периода от 1890 до 1900 г. Получава званието почетен флигел-адютант. Началник е на кавалерийска дивизия от 1892 г. и заместник-инспектор на кавалерията от 1912 г. През Балканската война (1912-1913 г.) като заместник-инспектор на кавалерията организира формирането на 10 конни и 20 пеши ескадрона в Западна Тракия. По време на Междусъюзническата война е назначен за началник на Македонската полева подвижна конница и воюва срещу сърбите при Пирот и Ниш. През Първата световна война ( от 1915 до 1918 г.) е началник на 3. дивизионна област от 1916 г.\r\n1852 г.\r\nРоден е Павел Бобеков – български революционер, учител и журналист, ръководител на революционния комитет в Панагюрище. Определен е за хилядник на панагюрските въстаници, а след обявяване на Априлското въстание оглавява Привременното правителство на IV-ти революционен окръг, което осъществява новосъздадената българска власт в Панагюрище. Емигрира в Румъния след разгрома на въстанието, където издава първия български всекидневник \"Секидневний новинар\" през 1877 г. През Руско-турската освободителна война е преводач. Павел Бобеков умира в Търново на 17 октомври 1877 г.\r\n1825 г.\r\nРоден е Йордан Йорданов Ненов – български възрожденски учител. Учи в Елена, след това при Р. Попович в Карлово и при Е. Васкидович в Свищов. През периода 1841-1876 г. е учител в Елена, Пазарджик, Панагюрище, Сопот, Чирпан, Хасково. В Панагюрище негови ученици са М. Дринов и Н. Бончев. По време на Руско-турската война от 1877-1878 г. е заточен в Мала Азия. След Освобождението се занимава с превеждане на турски документи и художествена литература от гръцки език.На тази дата умират:\r\n2009 г. \r\nУмира Жана Николова-Гълъбова.\r\nПроф. Гълъбова е български учен-филолог, есеист и публицист. Автор е на литературоведски и езиковедски изследвания, на литературна и философска есеистика. Основните ѝ научни интереси са в областта на литературната критика и лексикографията. Освен това е преводач и редактор.За изготвянето на историческата справка на Агенция “Фокус” са използвани следните източници:", "date": "2017.10.14", "title": "Денят 14 октомври в българската история"}
{"url": "http://www.focus-news.net/news/2017/10/14/2446431/natsionalniyat-savet-na-bsp-shte-provede-zasedanie-v-park-hotel-moskva.html", "text": "Националният съвет на БСП ще проведе заседание в парк-хотел „Москва“. Заседанието ще започне в 11.00 часа в зала „Киев“ на хотела.  Дневният ред на Пленума включва три точки. По първа точка се очаква лидерът на БСП Корнелия Нинова да коментира актуалната политическа обстановка в страната. По втора точка Пленумът ще обсъди концепция за бъдещето на левите печатни и електронни издания на партията. Трета точка предвижда решение за насрочване на заседание на 49-ия конгрес на партията. На вниманието на членовете на Националния съвет се предлага проект на дневен ред за конгреса, включващ доклад „БСП алтернатива или присъдружна партия“, приоритети за европредседателството и алтернативен бюджет за 2018  г. Справка за заседанията на 49-ия конгрес: \r\nНа 7 и 8 май 2016 г. се проведе първото заседание на 49-ия Конгрес на БСП, на което за лидер на партията е избрана Корнелия Нинова. Общият брой на кандидатите за поста председател на Националния съвет на БСП бе 28, но впоследствие 23-ма от тях си направиха самоотвод. В надпреварата останаха 5-ма кандидати: Валери Жаблянов, Георги Гергов, Корнелия Нинова, Красимир Янков и Михаил Миков. Гласуването започна към 23:00 часа на 7 май. Съгласно резултатите Михаил Миков получи доверието на 329 делегати, а Корнелия Нинова на 280. При това положение двамата отидоха на балотаж. След балотажа делегатите на 49-ият Конгрес на БСП избраха за лидер на партията Корнелия Нинова с 395 гласа, като опонентът ѝ Михаил Миков получи 349 гласа. След като спечели лидерската надпревара новоизбраният лидер на БСП Корнелия Нинова направи заявка, че първо трябва да започне промяната вътре в партията, а след това - силно втвърдяване на опозиционния тон към правителството и случващото се в България. Тя обеща на делегатите, че няма да ги разочарова и си постави за цел до края на годината да се изработи алтернативен национален план за извеждане на България от катастрофалното й състояние. На първото заседание на 49-ия за членове на НС на БСП бяха избрани само Дора Янкова и Стефан Данаилов, а останалите бяха утвърдени по висшегласие с явно гласуване. Тъй като в бюлетината са били пропуснати трима кандидати за членове на НС на БСП, делегатите решиха те да бъдат гласувани в зала анблок. Пропуснатите кандидати Боян Ангелов, Иван Токаджиев и Мирослав Михайлов бяха приети за членове на Пленума, с което съставът му бе увеличен с трима души. Впоследствие бе направено предложение за увеличаване на младежката квота в Националния съвет с един човек, което бе прието. За председател на Общопартийната контролна комисия бе избрана Валентина Богданова.\r\nНа 4 и 5 февруари в зала 1 на НДК се проведе второто заседание на 49-ия Конгрес на БСП под надслов „Поискай промяна“. На заседанието присъстваха 728 делегати от цялата страна и над 2000 гости. Делегатите на 49-ия Конгрес на БСП приеха предизборната платформа на партията за извънредните парламентарни избори. Сред акцентите на предизборната платформа на БСП бяха създаване на фонд „Иновации“, фонд „Индустрия, отпадане на пръстовия отпечатък за болниците и балансирана външна политика. Платформата бе допълнена с предложения за удвояване на средствата на фонда за лечение в чужбина на деца с увреждания и увеличение от първата година на учителските заплати с 15 % в началото на мандата, което да достигне 40% в края на управлението. Делегатите на 49-ия Конгрес на БСП приеха коалиционната рамка на партията. Новата коалиционна рамка се наложи, тъй като досегашната структура и състав на коалицията е изчерпала възможностите за разширяване на електоралното влияние на БСП. \r\nВ своето слово към конгреса лидерът на партията Корнелия Нинова заяви, че БСП ще положи основите на друга България, в която държавата има своята роля в икономиката. Според нея БСП е положила началото на тази промяна с избора на Румен Радев и Илияна Йотова за президент и вицепрезидент на България. Тя обяви, че основната цел на партията е да съхрани народа си, българщината и да даде хоризонт на държавата, докато целта на ГЕРБ е да получи 1 млн. гласа на изборите. Нинова заяви, че БСП ще избави България от паралелната държава на мафията и корупцията, която коства на данъкоплатците 10 млрд. лева годишно.\r\nПрез втория ден от заседанието на 49-ия конгрес бе обсъден и приет новият устав на БСП. Новият документ е застъпена идеята за повече демократичност, за ясни права и отговорности на всички партийни органи, за обновление и по-добрата организация. С Устава се разшири кръгът от хора, които вземат важните за партията. Съгласно новия устав председател на БСП няма да се избира от Конгреса, а пряко от членовете на партията. В името на равните права се въведе мандатност и за народните представители до 12 години. Ограничение от 2 мандата  съществува за общинските и областните председатели, както и за председателя на партията. Със закриването на  второто заседание на 49-ия Конгрес бе открита и предизборната кампания на БСП за предсрочните парламентарни избори на 26 март.\r\nДеница КИТАНОВА", "date": "2017.10.14", "title": "Националният съвет на БСП ще проведе заседание в парк-хотел „Москва“"}
{"url": "http://www.focus-news.net/news/2017/10/14/2446432/ministar-nikolay-nankov-shte-se-vklyuchi-v-hramoviya-praznik-na-muldavskiya-manastir-sv-petka.html", "text": "Министър Николай Нанков ще се включи в храмовия празник на мулдавския манастир „Св. Петка\", намиращ се в близост до село Мулдава, община Асеновград. Това съобщиха от пресцентъра на Министерство на регионалното развитие и благоустройството. Литургията по случай християнския празник Петковден ще бъде отслужена от Пловдивски митрополит Николай. \r\nПредстои да бъде изграден почти 5-километров водопровод за водоснабдяване на манастира. Съоръжението ще бъде проектирано от „Водоснабдяване и канализация“ ЕООД – Пловдив, като дружеството ще го включи в инвестиционната си програма и ще работи по реализацията на обекта.", "date": "2017.10.14", "title": "Министър Николай Нанков ще се включи в храмовия празник на мулдавския манастир „Св. Петка\""}
{"url": "http://www.focus-news.net/news/2017/10/14/2446433/dobrich-natsionalniyat-izpalnitelen-savet-na-mladezhi-gerb-shte-provede-rabotna-sreshta-s-mladezhkite-strukturi-ot-oblastta.html", "text": "Председателят на Младежи ГЕРБ Георг Георгиев и Националният изпълнителен съвет (НИС) ще бъдат на посещение в Добрич. Това съобщиха от пресцентъра на ПП ГЕРБ. Срещата ще започне от 15.00 часа в конферентната зала на комплекс „Изида” в Добрич. В работното заседание на НИС на Младежи ГЕРБ ще участват представители от всички структури на младежките организации в областта.", "date": "2017.10.14", "title": "Добрич: Националният изпълнителен съвет на Младежи ГЕРБ ще проведе работна среща с младежките структури от областта"}
{"url": "http://www.focus-news.net/news/2017/10/14/2446434/praznichna-sv-liturgiya-shte-bade-otsluzhena-v-stolichniya-hram-sv-petka-stara.html", "text": "Всяка година на 14 октомври Православната църква чества Преподобна Параскева (Петка) Епиватска /наричана също Българска, Търновска, Сръбска, Яшка/. По този повод във всички епархии на Българската православна църква се отслужва празнична света литургия, предаде репортер на Агенция \"Фокус\". В Софийска епархия, с благословението на Негово светейшество Българския патриарх и Софийски митрополит Неофит на празника в столичния храм „Св. Петка – Стара“ (до Софийската св. митрополия, ул. „Цар Калоян“ № 9 ) празничната св. литургия ще започне в 9:00 часа и ще бъде оглавена от протосингела на Софийска епархия - Негово Високопреподобие архимандрит Василий.\r\nПо същото време архиерейската св. литургия в Клисурския манастир „Св. Петка“ /край Банкя/, ще оглави Негово Преосвещенство Мелнишкият епископ Герасим - главен секретар на Светия Синод на Българската православна църква. \r\nНикола ПЕТКОВ", "date": "2017.10.14", "title": "Празнична св. литургия ще бъде отслужена в столичния храм „Св. Петка – Стара“"}
{"url": "http://www.focus-news.net/news/2017/10/14/2446435/sofiya-vremenno-se-zabranyavat-prestoyat-i-parkiraneto-v-otsechka-na-bul-dzheyms-baucher.html", "text": "Временно се забраняват престоят и паркирането в  отсечка на  бул. „Джеймс Баучер“ в София, съобщиха от пресцентъра на Столична община. От 16.00 часа днес до 10.00 часа на 15 октомври се забраняват престоят и паркирането  на пътни превозни средства  извън местата в режим „служебен абонамент“  на бул. „Джеймс Баучер“ между ул. „Петър Станчев“ и ул. „Златен рог“. Промяната в организацията на движение са налага във връзка със заснемане на освещаване на храм.", "date": "2017.10.14", "title": "София: Временно се забраняват престоят и паркирането в  отсечка на  бул. „Джеймс Баучер“"}
{"url": "http://www.focus-news.net/news/2017/10/14/2446436/donald-tramp-otkaza-da-prepotvardi-iranskoto-sporazumenie-no-ne-se-ottegli-ot-nego-obzor.html", "text": "Американският президент Доналд Тръмп обяви в петък, че не смята да препотвърждава иранското ядрено споразумение, но подчерта, че това не означава, че САЩ се отказват от сделката. AFP информира, че Тръмп е няма да иска нови санкции срещу Техеран, тъй като при подобно действие, Иран може да се откаже от споразумението, постигнато със световните сили през 2015 г., което би означавало да продължи да развива ядрената си програма. Reuters обаче предаде, че вместо това Белия дом ще наложи санкции върху определени лица и организации в Иран. Но и американската агенция потвърди информацията, че макар САЩ да не препотвърждават сделката, няма да се откажат от нея. Едновременно бяха обявени санкции срещу Ислямския революционен гвардейски корпус, без обаче организацията да бъде определена като „терористична“. По-рано The Times of Israel информира, че Али Акбар Салехи, едно от висшите ирански официални лица, е заявил, че ако Тръмп определи Гвардията като терористична организация, това би било равносилно на обявяване на война. \r\nВ петък, в официално си обръщение пред Света, Тръмп заяви, че смята да внесе ядреното споразумение за преразглеждане в Конгреса, едновременно определяйки режимът в Иран като фанатичен. BBC предаде, че държавният глава е заявил, че Иран е нарушил сделката многократно от 2015 г., насам, въпреки че според ООН и Европейския съюз, Техеран спазва договорките. \r\nНе закъсня и международната реакция на изявлението на президента. AFP предаде, че израелският премиер Бенямин Нетаняху, похвали президента за „смелите му действия срещу иранския терористичен режим“. Подобна бе и реакцията на Саудитска Арабия, според която вдигането на международните икономически санкции срещу Техеран през 2015 г. е позволило на страната да продължава да развива ядрената и ракетната си програма. В същото време, Великобритания, Германия и Франция препотвърдиха ангажиментите си по сделката, докато иранската медия Press TV излъчи реч на президента на страната Хасан Роухани, в която той нарече думите на Тръмп „куп от измислени обвинения“. Роухани заяви, че страната му е против предоговаряне на каквото и да е от условията по сделката. Същевременно, по данни на CNN, часове след обръщението на американският държавен глава, в Техеран са се събрали стотици хора, крещящи „смърт за Америка“. Междувременно бившият държавен секретар на САЩ Джон Кери заяви, че с действията си Тръмп създава „международна криза“, пише американското издание Washington Examiner. \r\nАгенция „Фокус“ припомня, че петте постоянни страни членки на съвета за сигурност на ООН и Германия, подписаха през 2015 г. споразумение с Иран, според което десетилетните икономическите санкции срещу Техеран се прекратяват, срещу което страната се задължи да не развива ядрената си програма.", "date": "2017.10.14", "title": "Доналд Тръмп отказа да препотвърди иранското споразумение, но не се оттегли от него (ОБЗОР)"}
{"url": "http://www.focus-news.net/news/2017/10/14/2446437/reuters-zemetresenie-s-magnitud-ot-54-po-skalata-na-rihter-be-useteno-v-meksiko.html", "text": "Земетресение с магнитуд от 5.4 по скалата на Рихтер удари южната част на Мексико в петък, съобщи Американският геологичен институт, предава Reuters. Все още не е ясно дали това не е вторичен трус от земетресението, което нанесе огромни щети на Мексико сити в началото на септември, убивайки почти 500 души. Няма информация за пострадали или разрушения, съобщава още агенцията.  Цанко Цолов", "date": "2017.10.14", "title": "Reuters: Земетресение с магнитуд от 5.4 по скалата на Рихтер бе усетено в Мексико"}
{"url": "http://www.focus-news.net/news/2017/10/14/2446438/vratsa-mitropolit-grigoriy-shte-otsluzhi-arhiereyska-sveta-liturgiya-v-byala-slatina.html", "text": "На Петковден Негово високопреосвещенство Врачанският митрополит Григорий ще отслужи архиерейска света литургия в Бяла Слатина по повод на 130 г. от освещаването на местния храм \"Св. Петка\", предаде репортер на Агенция \"Фокус\". Началото е предвидено за 09.00 часа. \r\nНикола ПЕТКОВ", "date": "2017.10.14", "title": "Враца: Митрополит Григорий ще отслужи архиерейска света литургия в Бяла Слатина"}
{"url": "http://www.focus-news.net/news/2017/10/14/2446439/denyat-14-oktomvri-v-svetovnata-istoriya.html", "text": "Земите на индианците Чероки са обявени през 1768 г. за собственост на британската корона.\r\nФренската кралица Мария Антоанета е изправена пред Революционния трибунал във Франция през 1793 г. Два дни по-късно тя е осъдена на смърт и изпратена на гилотината.\r\nАнглийската атомна ракетна подводница “Renown” се сблъсква през 1969 г. с каботажния кораб \"Мойл\" при изплаване в района на н. “Мак оф Кинтайр”. В резултат на удара са повредени загражденията и подвижните устройства на подводницата, но инцидентът се разминава без човешки жертви.\r\n2015 г.\r\nЛитературната награда „Букър“ се присъжда на ямайския писател Марлон Джеймс.\r\n2014 г.\r\nАвстралийският писател Ричард Фланаган спечелва британска литературна награда „Ман Букър“ за 2014 г. с романа си „Тесният път към дълбокия север“. ЗА първа година за наградата се състезават творци от всички националности. До този момент превилегия имаха само автори от Великобритания, Ирландия и Общността на нациите.\r\n2013 г.\r\nАмериканските икономисти Ларс Питър Хансен, Юджийн Фама и Робърт Шилър печелят Нобеловата награда за икономика за приноса си по улавяне на тенденции на финансовите пазари.\r\n2012 г.\r\nВ Литва се провеждат парламентарни избори.\r\nАвстрийският парашутист Феликс Баумгартнер в изпълнение на проекта Red Bull Stratos скача от рекордната височина от 39 километра, като първи преодолява свръхзвуковата бариера при свободно падане, достигайки 1342,8 км/ч (373 м/с).\r\nИзпълнителен директор на ExxonMobil - шейсет годишният британски гражданин Никълъс Мокфорд е застрелян късно през нощта в предградие на Брюксел на излизане от италиански ресторант. Маскирани мотоциклетисти го екзекутират с четири куршума, а съпругата му е жестоко пребита.\r\n2011 г.\r\nВ Гуадалахара, Мексико започват 16-те Панамерикански игри.\r\nСилвио Берлускони преминава успешно вота на недоверие.\r\nОснователят на хедж фонда Радж Раджаратнам е осъден на 11 години затвор.\r\n2002 г.\r\nГрузия обявява православието за официална държавна религия.\r\n1994 г.\r\nПалестинският лидер Ясер Арафат, израелският министър-председател Исак Рабин и израелският министър на външните работи Шимон Перес получават Нобеловата награда за мир.\r\nВ САЩ на екран излиза филмът на Куентин Тарантино “Криминале”.\r\nКуентин Тарантино е американски режисьор продуцент, сценарист и актьор. Роден е през 1963 г. в САЩ. Дебютира през 1992 г. на Фестивала на независимото кино “Сънданс” с филма “Глутница кучета”; следва “Криминале” (1994 г.), спечелил “Златна палма” в Кан, и “Оскар за най-добър оригинален сценарий”. Филмография: “Истински романс” (1993 г.), “Четири стаи” (1995 г.), “От здрач до зори” (1996 г.), “Джаки Браун” (1997 г.), “Kill Bill” (2003 г.).\r\n1981 г.\r\n“Амнести Интернешънъл” обвинява американското правителство в нарушаване на човешките права по време на воденото разследване и съдебния процес срещу задържания по политически съображения Ричард Маршал от Американското индианско движение.\r\n1973 г.\r\nТайландски студенти протестират с искания за демократизация. В кръвопролитните сблъсъци с органите на реда загиват 77 души, а 857 са ранени.\r\n1969 г.\r\nАнглийската атомна ракетна подводница “Renown” се сблъсква с каботажния кораб \"Мойл\" при изплаване в района на н. “Мак оф Кинтайр”. В резултат на удара са повредени загражденията и подвижните устройства на подводницата, но инцидентът се разминава без човешки жертви.\r\n1964 г.\r\nОт поста първи секретар на ЦК на КПСС и всички заемани партийни и държавни постове е свален Никита Хрушчов. Той е заменен от Леонид Брежнев.\r\n1947 г.\r\nАмериканският летец Чарлз Чък Йегър преминава пръв звуковата бариера на борда на самолета Х-1, конструиран от компанията “Bell Aircraft” за изследователски цели. Йегър е военен пилот участвал във Втората световна война. След края й става началник на тренировъчна програма за експериментален самолет и на 14 октомври 1947 г. става първият човек, преминал звуковата бариера. Йегър също така участва в тренировъчните програми на едни от първите американски астронавти.\r\n1943 г.\r\nСъветските войски освобождават областта Запорожие от окупационните немски войски.\r\n1933 г.\r\nМеждународната конференция по разоръжаване в Женева се прекъсва, след като Германия обявява, че се оттегля от преговорите и напуска Лигата на нациите. \r\n1929 г.\r\nВнушителна английска ескадра под флага на командващия Средиземноморския флот адмирал Фредерик Фийлд за първи път след Световната война посещава Истанбул. Адмирал Фийлд е приет в Анкара лично от Мустафа Кемал Ататюрк.\r\n1926 г.\r\nВ Лондон за първи път излиза от печат Книгата на Алън Милн – “Мечо Пух”.\r\n1924 г.\r\nОбразува се Таджикската АССР.\r\n1921 г.\r\nВ Киев е открита първият Всеукраински храм на украинската автокефална църква.\r\n1920 г.\r\nВ Каховка Червената армия разгромява войските на ген. Врангел.\r\n1919 г.\r\nОтрядите на Нестор Иванович Махно превземат Мариупол.\r\nВ Подолски Каменец украинските войски полагат клетва за вярност към Украинската Народна Република.\r\n1917 г.\r\nЗа атаман на Оренбургското казачество е избран офицерът Александър Дутов.\r\n1914 г.\r\nВ Европа пристигат първите канадските отряди, за да участват в Първата световна война.\r\n1913 г.\r\nВ резултат на подземен взрив в шахтата Сенгенид в Южен Уелс загиват 440 души. Това е най-голямата авария в историята на Британия.\r\n1912 г.\r\nПо време на кампания в Милуоки, Уисконсин, бившият американски президент Теодор Рузвелт е прострелян от Уилям Шранк. Макар и леко ранен Рузвелт изнася заплануваната си реч. Спасява го дебела пачка ръкописна хартия във вътрешния му джоб, която спира смъртоносния куршум.\r\nПо време на Балканската война войските на 1-ва и 3-а армия започват изнасянето си към турската отбрана на линията Люлебургаз - Бунархисар.\r\n1898 г.\r\nАнглийският пътнически параход “Mohegan” се удря в рифовете Монакълс поради навигационна грешка. Загиват 170 човека.\r\n1885 г.\r\nПървите мормонски преселници пристигат в Южна Албърта, Канада.\r\n1884 г.\r\nВ САЩ Джордж Йистман патентова фотографския филм и своята фото плака.\r\n1851 г.\r\nВ Англия е основана информационната агенция Ройтерс.\r\n1822 г.\r\nВиктор Юго сключва брак със Адел Фуше.\r\n1809 г.\r\nС Виенския мирен договор е сложен краят на Австро-френската война.\r\n1806 г.\r\nНаполеон побеждава пруската армия в битката при Йена-Ауерщадт.\r\nПрез 1806 г. Фредерик Вилхелм ІІІ подписва таен договор с Русия и се включва в Третата коалиция срещу Наполеон.\r\nДвойната битка при Йена-Ауерщадт се води на територията на днешна Германия между силите на Наполеон І от Франция и Фредерик Вилхелм ІІІ от Прусия. Решителната победа над пруската армия довежда до елиминирането на Прусия от антифренската коалиция до освободителната война от 1813 г.\r\nВойската на Наполеон наброява около 143 000 души, докато в армията на Прусия влизат около 108 000.\r\nСлед успеха на битката Наполеон завладява Прусия за 6 седмици.\r\n1793 г.\r\nФренската кралица Мария Антоанета е изправена пред Революционния трибунал във Франция. Два дни по-късно тя е осъдена на смърт и изпратена на гилотината.\r\nМария Антоанета е кралица на Франция, съпруга на Луи ХVІ и дъщеря на австрийската ерцхерцогиня Мария Тереза и императора на Свещената римска империя Францис І. Омъжва се за престолонаследника през 1770 г., който се възкачва на престола през 1774 г. Бракът цели да укрепи съюза са отколешния враг на Франция – Австрия. \r\nСлед щурма на двореца Тюйлери от август 1792 г. Мария Антоанета и съпругът й са изведени и обвинени в измяна. Кралят е екзекутиран през януари 1793 г. Мария Антоанета е изправена пред Революционния трибунал на 14 октомври 1793 г., ден по-късно е произнесена смъртна й присъда, а на 16 октомври тя е гилотинирана.\r\n1768 г.\r\nЗемите на индианците чероки са обявени за собственост на британската корона.\r\n1705 г.\r\nВ хода на войната за испанското наследство австрийските войски превземат Барселона.\r\n1648 г.\r\nОтряди на украинския полковник М. Кривонос превземат Лвовския замък.\r\n1529 г.\r\nОсманските войски под предводителството на Сюлейман Великолепни прекратяват обсадата на Виена и минават в отстъпление.\r\n1322 г.\r\nРобърт Брус Шотландски побеждава английския крал Едуард ІІ при Байленд, като го принуждава да признае шотландската независимост.\r\n1066 г.\r\nАнглийският крал Харолд II е убит в битката при Хейстингс от нормандската армия, начело с Вилхелм (Уилям Нормандски), който заема английския престол.\r\nКонфликтът е вследствие на това, че Едуард Изповедник дава трона на Харолд ІІ, вместо на Велхилм, както е обещал. Вилхелм навлиза в Англия от Нормандия с 4000-7000-на армия, като дебаркира в Пивънси, Съсекс. Вилхелм се движи на изток по крайбрежието до Хейстингс. Харолд посреща нормандските нашественици със 7000-на войска, изтощена от победата в битката при моста при Стамфърд. Англичаните са победени след еднодневни сражения, в които загива Харолд. След битката Вилхелм влиза с армията си в Лондон и е коронован като Уилям І на 25 декември 1066 г.На тази дата са родени: \r\n1814 г.\r\nРоден е Арист Аристович Куник – руски историк, филолог, академик на Петербургската Академия на Науките от 1850 г. Автор е на трудове по история на руско-скандинавските, руско-византийските и други отношения, работи в областта на сравнителното езикознание. \r\n1846 г.\r\nРоден е Жан Пиер Русло – френски лингвист, абат. Русло е един от основоположниците на експерименталната фонетика. До 1887 г. е кюре и викарий. Професор-асистент е по френска филология в Католическия институт в Париж от 1910 г., професор е в Колеж дьо Франс от 1923 г. През 1897 г. създава и ръководи лаборатория по експериментална фонетика, изобретява редица фонетични прибори, разработва методи за развитие на речта на глухонемите и за отстраняване на речеви дефекти. Русло е един от създателите на лингвистичната география. Основава диалектоложкото дружество \"Société des parlers de France\" през 1893 г., списанията \"Revue de phonétique\" (заедно с Ю. Перно през 1911 г.) и \"Revue des patois gallo-romans\" (заедно с Ж. Жилерон, през 1887 г., от 1893 г. - \"Bulletin dela Societé des parlers de France\").\r\n1864 г.\r\nРоден е Стефан Жеромски – полски романист и драматург. Първият му роман е \"Гарвани ще ви разкъсат\". Основната му творба е \"Пепелища\" (1902-1903 г.) - история на Наполеоновите войни. Автор е на романите \"История на греха\" (1908 г.), \"Красотата на живота\" (1912 г.), \"Вярната река\" (1912 г.), \"Борбата срещу Сатаната\" (трилогия; 1916-1919 г.), \"В началото на пролетта\" (1924 г.) и други, както и на повестите\"Доктор Пьотр\" (1894 г.), \"Сизифов труд\" (1897 г.), \"Лъч\" (1897г.), разкази, драмите \"Роза\" (1909 г.), \"Сулковски\" (1910 г.) и други, художествена публицистика, дневници.\r\n1882 г.\r\nРоден е Еймън де Валера – ирландски политик, общественик, борец за независимостта на Ирландия, първи президент на Ирландската република. Де Валера е активист на националистическата партия \"Шин Фейн\", бореща се за независимост на Ирландия; като след 1917 г., става неин ръководител. Работи като учител по математика. Той е един от командирите на Ирландската национална освободителна армия и е сред създателите на независимата Ирландска република (16 април 1916 г.). Де Валера е първият президент на Република Ирландия (Ейре) (от 1919 до 1922 г.). По време на Гражданската война 1922-1923 г. командва републиканската армия срещу привържениците на англо-ирландския договор от 1921 г., според който Северна Ирландия остава под английска власт, а останалата част на страната е обявена за британски доминион. През 1926 г.той организира партията Фиана Файл (Войници на съдбата). Министър-председател е и министър на външните работи на Ирландия в периода от 1932 до 1959 г. По време на Втората световна война правителството му води политика на неутралитет. Де Валера е президент на Ирландия от 1959 г. до 1973 г. По време на неговото управление ирландската икономика се модернизира, утвърдена е независимостта на Ирландия и тя е приета за член на ЕИО през 1970 г.\r\n1944 г. Айзенхауър завършва Военна академия в Уест Пойнт през 1915 г. Служи на различни мисии в САЩ и в чужбина. По време на Втората световна война (от 1942 г.) командва американските войски в Европа; върховен главнокомандващ е на съюзните експедиционни сили в Северна Африка и Средиземноморието и на съюзническите експедиционни сили в Западна Европа от декември 1943 г. Командва операцията \"Овърлорд\" и окупационните сили на САЩ в Германия през 1945 г. Айзенхауер е началник-щаб на американската армия от ноември 1945 г. Той е върховен главнокомандващ въоръжените сили на НАТО от 1950 г. до 1952 г. Дуайт Дейвид Айзенхауер умира през 1969 година.\r\n1894 г.\r\nРоден е Хенрих Любке – германски политик, президент на ФРГ от 1959 г. до 1969 г. В периода на Ваймарската република е активен член на католическата партия \"Център\". По време на Втората световна война работи във военната промишленост. От 1945 г. Любке е член на Християндемократическия съюз (ХДС). От 1947 г. до 1952 г. е министър на продоволствието, селското и горското стопанство на провинция Северен Рейн-Вестфалия. Депутат е в Бундестага през 1949-1950 г. и 1953-1959 г.; през периода 1953-1959 г. е министър на продоволствието, селското и горско стопанство на ФРГ. Любке се обявява срещу признаването на следвоенните граници в Европа. Хенрих Любке умира през 1972 година в Бон.\r\n1890 г.\r\nРоден е Дуайт Дейвид Айзенхауер – американски генерал и държавник; 34-ти президент на САЩ (на поста е в периода 1953-1961 г.), армейски генерал от \r\n1925 г.\r\nРоден е Михаил Маринов – български поет и драматург. Завършва българска филология през 1952 г. и театрална школа през 1953 г. Маринов работи в Радио София, артист е в пътуващия Софийски драматичен театър. Драматург е на Плевенския театър (1964 г. - 1965 г.) и Разградския театър (1966 г.). Завежда сектор “Чуждестранна поезия” в списание “Пламък” от 1966 г. Автор е на произведения за деца. Маринов е преводач от руски и френски език.\r\n1940 г.\r\nРоден е Клиф Ричард – английски рок-китарист и певец, киноактьор. До края на 50-те години на ХХ век свири в различни скифъл-групи, а през 1958 г. основава състава \"Дрифтърс\", който изпълнява едни от първите рокендрол-песни във Великобритания. Клиф Ричард сменя името на групата с \"Шедоуз\", понеже вокална група с името \"Дрифтърс\" съществува в САЩ от 1953 г. С новия състав работи до 1968 г. От началото на 60-те години на ХХ в.,  Ричард се изявява и като филмов актьор, като взема участие във продукците - \"Експресо Бонго\", \"Младите\", \"Лятна ваканция\" и някои други, както и в ТВ шоу-програми и мюзикъли (\"Време\", 1986 г.).На тази дата умират: \r\n2010 г. \r\nУмира Беноа Манделброт.\r\nБеноа Манделброт е френски математик, изследовател на фракталната геометрия. Той е роден в Полша, но семейството му се премества във Франция, докато е дете. Манделброт е с двойно френско-американско гражданство. Получава образованието си във Франция, a живее и работи в САЩ до смъртта си на 14 октомври 2010 г.\r\n1990 г.\r\nУмира композиторът и диригент Леонард Бърнстейн. Той е роден на 25 август 1918 г. в Лаурънс, Масачузетц. Талантът му не остава незабелязан в музикалните среди. Бил е Музикален директор на нюйоркската филхармония в периода 1945-1947 г. и 1958 – 1969 г., с която има над 400 реализирани записа. През 1951 г. се жени за чилийската пианистка Фелисия Монтеалегре. Бърнстейн е първият американски диригент гастролирал на прочутата “Ла Скала” в Милано (1953 г.).\r\nСред най-известните му произведения е прочутият мюзикъл “Уестсайдска история” (1957 г.), \"Jeremiah.\" (1943 г.) – посветено на жертвите на Холокост, \"Kaddish,\"– написано в памет на убитият президент на САЩ – Джон Кенеди и др. Леонард Бърнстей е автор е на филмова музика. Пише и две опери - \"Trouble in Tahiti,\" (1952 г.) и \"A Quiet Place\" (1983 г.). Умира от белодробно заболяване в Ню Йорк, където е и погребан.\r\n1977 г.\r\nУмира Бинг Крозби (с истинско име Хари Лилис Кросби) – американски певец и киноактьор. Дебютира през 20-те години на ХХ век във вокалното трио “Ритъм бойс”; по-късно започва солова кариера като вокалист в оркестъра на Пол Уаймън. По времето на суинга сътрудничи с К. Бейзи, Д. Елингтън, Т. Дорси, Луис Армстронг, У. Хърмън, Л. Хемптън и техните оркестри. През 51-годишната си кариера си кариера записва повече от 1 600 песни и участва в около 50 филма (“Висше общество”, “Холидей ин” и др.). Негови албуми са “The Chronological Bing Crosby”, “The Bing Crosby Story”, “Louis Armstrong and Bing Crosby on Stage”, “High Society” и “Bing’N’Basie”.\r\n1958 г.\r\nУмира Дъглъс Моусън – австралийски геолог и изследовател на Антарктика. Участва в 3 големи антарктически експедиции.В Антарктика Моусън открива и нанася на картата повече от 200 географски обекта, между които Земя Кралица Мери, Земя Мак Робъртсън, Земя Принцеса Елизабет и др. Неговото име носят полярна станция, полуостров, бряг, море и други географски обекти в Антарктика.\r\n1944 г.\r\nУмира Ервин Ромел – германски генерал-фелдмаршал. Служи в армията от 1910 г. и участва в Първата световна война. От 1919 г. е в райхсвера, а по-късно - във вермахта. През 30-те години на ХХ век е преподавател и началник на Военната академия. През 1939 г. влиза в най-близкото обкръжение на А. Хитлер. От февруари 1940 г. е командир на 7. танкова дивизия, с която навлиза във Франция. От 1941 до март 1943 г. командва Германския експедиционен корпус в Северна Африка. През периода юли-ноември 1943 г. командва групата армии \"Б\" в Северна Италия. През декември 1943 г. изпълнява функциите на военен инспектор във върховното командване на Дания, след което е командващ на групата армии \"Б\" във Франция. На 17 юли участва в заговора срещу Хитлер. Самоубива се поглъщайки цианкалий.За изготвянето на историческата справка на Агенция “Фокус” са използвани следните източници:", "date": "2017.10.14", "title": "Денят 14 октомври в световната история"}
{"url": "http://www.focus-news.net/news/2017/10/14/2446440/neweurope-vatreshnite-ministri-na-evropa-prizovaha-za-zasilvane-na-granichniya-kontrol.html", "text": "Вътрешните министри на страните-членки на Европейския съюз призоваха за засилване на граничния контрол по вътрешните и външни граници на съюза, съобщава NewEurope. Това бе съобщено след общата среща, която се проведе в петък в Люксембург. Призивът е обоснован с вълната на тероризъм, която заля Европа през последните три години, предават още от медията. По-рано стана ясно, че някои от европейските държави смятат да удължат или въведат такива мерки на национално ниво. Сред тях са Дания, Франция, Швеция, Норвегия, Австрия и Германия.  Цанко Цолов", "date": "2017.10.14", "title": "NewEurope: Вътрешните министри на Европа призоваха за засилване на граничния контрол"}
{"url": "http://www.focus-news.net/news/2017/10/14/2446441/negovo-preosveshtenstvo-dragovitiyskiyat-episkop-daniil-shte-osveti-nov-balgarski-pravoslaven-hram-sv-petka-v-grad-pitarsbarg-florida.html", "text": "Негово преосвещенство Драговитийският епископ Даниил, викарен епископ на митрополита на САЩ, Канада и Австралия Високопреосвещеният Йосиф, ще освети нов български православен храм в днешния ден, в който се чества паметта на Преподобна Петка Търновска, в Питърсбърг, Флорида, предаде репортер на Агенция \"Фокус\". Освещаването ще започне в 09.30 часа местно време. В 10.30 часа е началото първа архиерейска света литургия в храма. В 11.45 около храма ще започне литийно шествие с иконата на св. Петка. \r\nНикола ПЕТКОВ", "date": "2017.10.14", "title": "Негово  преосвещенство Драговитийският епископ Даниил ще освети нов български православен храм \"Св. Петка\" в град Питърсбърг, Флорида"}
{"url": "http://www.focus-news.net/news/2017/10/14/2446442/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-sofiyskiya-maraton.html", "text": "Въвежда се временна организация на движението във връзка с провеждането на Софийския маратон. Това съобщиха от пресцентъра на Столична община. От 10.00 до 16.00 часа на 15 октомври 2017 г. ще се проведе Софийски маратон по следния маршрут: старт от северозападното пътно платно на бул. „Евлоги и Христо Георгиеви” пред националния стадион „Васил Левски”, по северозападното пътно платно на бул. „Евлоги и Христо Георгиеви”, по ул. „Проф. Фритьоф Нансен, наляво по тротоара на бул. „Патриарх Евтимий”, наляво по източното пътно платно на бул. „Витоша”, наляво по западното пътно платно на бул. „Пенчо Славейков, надясно по северното пътно платно на бул. „България до бул. „П. Ю. Тодоров”, обратно по южното пътно платно на бул. „България”, надясно по бул. „Петко Каравелов”, наляво по бул. „Арсеналски”, наляво по бул. „Черни връх”, надясно по югоизточното пътно платно на бул. „Евлоги и Христо Георгиеви”, надясно по западното пътно платно на бул. „Драган Цанков” до ул. „Митрополит Кирил Видински”, обратно по източното пътно платно по бул. „Драган Цанков”, надясно по югоизточното пътно платно на бул. „Евлоги и Христо Георгиеви”до Орлов мост, преминава по пешеходната зона, по северозападното пътно платно на бул. „Евлоги и Христо Георгиеви” до Национален стадион „Васил Левски”, където е финала.\r\nЗабраняват се престоят и паркирането на пътни превозни средства, както следва:\r\n- До приключване на мероприятието на 15 октомври 2017 г. на югозападната част на моста на Национален стадион „Васил Левски”. \r\n- От 12.00 часа днес до приключване на мероприятието на 15 октомври 2017 г. на северозападната част на моста на Национален стадион „Васил Левски”. \r\n- От 12.00 часа днес до приключване на мероприятието на 15 октомври 2017 г. на ул. „Ген. Гурко” между бул. „Евлоги и Христо Георгиеви” и ул. „Любен Каравелов”.\r\n- От 22.00 часа днес до приключване на мероприятието на 15 октомври 2017 г. по източното пътно платно на бул. „Витоша” между бул. „Патриарх Евтимий” и ул. „Пенчо Славейков”.\r\n- От 14.00 часа днес до приключване на мероприятието на 15 октомври 2017 г. се забранява влизането на пътни превозни средства по ул. „Ген. Гурко” между бул. „Васил Левски” и бул. „Евлоги и Христо Георгиеви”.\r\nЗабранява се влизането на пътни превозни средства в двете посоки, както следва:\r\nОт 06.00 до 08.30 часа на 15 октомври 2017 г. по бул. „Евлоги и Христо Георгиеви” между бул. „Цар Освободител” и ул. „Граф Игнатиев”.\r\nОт 08.30 до 16.00 часа на 15 октомври 2017 г. по:\r\n- бул. „Евлоги и Христо Георгиеви” между бул. „Цар Освободител” и ул. „Проф. Фритьоф Нансен”;\r\n- ул. „Проф. Фритьоф Нансен” между бул. „Евлоги и Христо Георгиеви” и бул. „Патриарх Евтимий”;\r\n- източното пътно платно на бул. „Витоша” между бул. „Патриарх Евтимий” и бул. „Пенчо Славейков”;\r\n- бул. Пенчо Славейков” между бул. „Витоша” и бул. „България”;\r\n- бул. „Петко Каравелов” между бул. „България” и ул. „Бяла Черква”;\r\n- ул. „Бяла черква” между бул. „Витоша” и бул. „Арсеналски”;\r\n- ул. „Арсеналски” между ул. „Бяла черква” и бул. „Черни връх”;\r\n-  бул. „Черни връх” между ул. „Свети Наум” и бул. „България”;\r\n- бул. „Драган Цанков” между ул. „Митрополит Кирил Видински” и бул. „ Евлоги и Христо Георгиеви”;\r\n- по бул. „Драган Цанков” между бул. „П. Яворов” и ул. „Митропорит Кирил Видински”, посока център;\r\n- тунела на НДК, участъка водещ към бул. „Черни връх” и бул. „България” /бившето трасе на трамвай №6;\r\n- по бул. „България” между ул. „ Проф. Фритьоф Нансен” и бул. „П. Ю Тодоров”, с изключение на трамвайните мотриси.\r\nОт 12.00 часа днес до 16.00 часа на 15 октомври 2017 г. частично се променят маршрутите на масовия градски транспорт, както следва:\r\nАвтобусна линия №9 (в посока пл. „Орлов мост”): от бул. „Евлоги и Христо Георгиеви” надясно по бул. „Цар Освободител”, бул. „Васил Левски”, ул. „Шипка” и по маршрута си.\r\nАвтобусите ще спират на временна спирка на бул. „Цар Освободител” на 50 м след бул. „Евлоги и Христо Георгиеви”.\r\nАвтобусни линии №84 и 184: от бул. “Цариградско шосе”, надясно по бул. “Евлоги и Христо Георгиеви”, обратен завой при ул. “Шипка”, бул. “Евлоги и Хрисот Георгиеви” и по бул. “Цариградско шосе” по маршрутите. \r\nАвтобусите ще спират на спирки “Пл. Орлов мост” на бул. “Цариградско шосе”, „Военна академия” в посока пл. „Орлов мост”.\r\nОт 04.30 до 16.00 часа на 15 октомври 2017 г. частично да се променят маршрутите на масовия градски транспорт, както следва:\r\nАвтобусна линия №72:\r\n- в посока ж.к. „Западен парк”: от бул. „Евлоги и Христо Георгиеви” по бул. „Цар Освободител”, бул. „Васил Левски”, бул. “Патриарх Евтимий”, бул. „Прага” и по ул. „Св. Георги Софийски” по маршрута си;\r\n- в посока хотел „Плиска” – от ул. „Св. Георги Софийски” по бул. „Прага”, бул. „Ген. Скобелев”, бул. „Васил Левски”, ул. „Шипка”, по бул. „Евлоги и Христо Георгиеви” и по маршрута си.\r\nАвтобусите ще спират на временна спирка на бул. „Цар Освободител” на 50 м след бул. „Евлоги и Христо Георгиеви” и на всички съществуващи тролейбусни и автобусни спирки в променения участък на маршрута.\r\nАвтобусна линия №75 – маршрута се скъсява до Военна академия.\r\nАвтобусите да спират на временна спирка на моста след левия завой в посока връщане към автостанция „Гео Милев”.\r\nАвтобусна линия №76:\r\n- в посока ж.к. „Гоце Делчев”: от бул. „Цариградско шосе” по бул. „Цар Освободител”, бул. „Васил Левски”, бул. “Патриарх Евтимий”, бул. „Прага”, ул. „Св. Георги Софийски”, бул. „Акад. Ив. Е. Гешов”, бул. „П. Ю. Тодоров” и по маршрута си;\r\n- в посока ж.к. „Младост 4”: по бул. „Акад. Ив. Е. Гешов” до ул. „Св. Георги Софийски”, бул. „Прага”, бул. „Ген. Скобелев”, бул. „Васил Левски”, бул. „Цар Освободител”, бул. „Цариградско шосе” и по маршрута си.\r\nАвтобусите ще спират на всички съществуващи автобусни и тролейбусни спирки в променения участък на маршрута и на спирка пл. „Орлов мост” преди бул. „Евлоги и Христо Георгиеви” за автобусни линии № 280 и 306 в посока ж.к. „Гоце Делчев”.\r\nАвтобусна линия №94: от ул. „Св. Наум” наляво по бул. „Черни връх”, бул. „Джеймс Баучер”, ул. „Стоян Михайловски” и по маршрута си.\r\nАвтобусите ще спират на съществуващите трамвайни спирки по бул. “Джеймс Баучър” и на временна спирка на бул. “Черни връх” на 60 метра след левия завой от бул. “Свети Наум”. \r\nАвтобусна линия №102 (в посока Студентски град: от кръстовището на бул. „Акад. Ив. Е. Гешов” и бул. „България”, продължава по бул. „П. Ю. Тодоров”, ул. „Хенрик Ибсен”, бул. „Черни връх”, бул. „Св. Наум” и по маршрута двупосочно.\r\nАвтобусите ще спират на всички съществуващи автобусни спирки в променения участък на маршрута и на временна спирка на бул. “Черни връх” на 60 метра след левия завой от бул. “Свети Наум”. \r\nАвтобусна линия №204:\r\n- в посока ж.к. „Борово”: от бул. „Цариградско шосе” по бул. „Цар Освободител”, бул. „Васил Левски”, бул. “Патриарх Евтимий”, бул. „Прага”, ул. „Св. Георги Софийски”, бул. „Акад. Ив. Е. Гешов”, бул. „България” и по маршрута си;\r\n- в посока ж.к. „Дружба 2”: от бул. „България” по бул. „Акад. Ив. Е. Гешов”, ул. „Св. Георги Софийски”, бул. „Прага”, бул. „Ген. Скобелев”, бул. „Васил Левски”, бул. „Цар Освободител”, бул. „Цариградско шосе” и по маршрута си.\r\nАвтобусите ще спират на всички съществуващи автобусни и тролейбусни спирки в променения участък на маршрута и на спирка пл. „Орлов мост” преди бул. „Евлоги и Христо Георгиеви” за автобусни линии №№ 280и 306 в посока ж.к. „Борово”.\r\nАвтобусна линия №505: от бул. “Цариградско шосе” по бул. “Евлоги и Христо Георгиеви”, обратен завой при ул. “Шипка”, бул. “Евлоги и Христо Георгиеви” и по бул. “Цариградско шосе” по маршрутите. \r\nАвтобусна линия №604:\r\n- в посока институт „Пирогов”: от бул. „Цариградско шосе” по бул. „Цар Освободител”, бул. „Васил Левски”, бул. „Прага”, ул. „Св. Георги Софийски”, бул. „Акад. Ив. Е. Гешов”, бул. „България” и по маршрута си;\r\n- в посока гара „Искър”: от бул. „Пенчо Славейков” наляво по бул. „Прага”, бул. „Ген. Скобелев”, бул. „Васил Левски”, бул. „Цар Освободител”, бул. „Цариградско шосе” и по маршрута си.\r\nАвтобусите ще спират на всички съществуващи тролейбусни и автобусни спирки в променения участък на маршрута и на спирка пл. „Орлов мост” преди бул. „Евлоги и Христо Георгиеви” за автобусни линии №280 и 306 в посока институт „Пирогов”.", "date": "2017.10.14", "title": "София: Въвежда се временна организация на движението във връзка с провеждането на Софийския маратон"}
{"url": "http://www.focus-news.net/news/2017/10/14/2446443/melnishkiyat-episkop-gerasim-shte-oglavi-arhiereyska-sv-liturgiya-v-klisurskiya-manastir-sv-petka.html", "text": "Всяка година на 14 октомври Православната църква чества Преподобна Параскева (Петка) Епиватска /наричана също Българска, Търновска, Сръбска, Яшка/. По този повод във всички епархии на Българската православна църква се отслужва празнична света литургия, предаде репортер на Агенция \"Фокус\".В Софийска епархия, с благословението на Негово светейшество Българския патриарх и Софийски митрополит  Неофит, празнична св. литургия в храм „Св. Петка – Стара“ ще започне в 9:00 часа и ще бъде оглавена от протосингела на Софийска епархия - Негово Високопреподобие архимандрит Василий. По същото време архиерейска св. литургия в Клисурския манастир „Св. Петка“ ще оглави Негово Преосвещенство Мелнишкият епископ Герасим.\r\nНикола ПЕТКОВ", "date": "2017.10.14", "title": "Мелнишкият епископ Герасим ще оглави архиерейска св. литургия в Клисурския манастир „Св. Петка“"}
{"url": "http://www.focus-news.net/news/2017/10/14/2446444/breitbart-republikantsite-privetstvaha-reshenieto-na-donald-tramp-po-iranskoto-sporazumenie.html", "text": "Членове на американската Републиканска партия приветстваха решението на президента Доналд Тръмп за иранското споразумение, предава сайтът breitbart. В петък държавният глава внесе за преразглеждане условията на ядрената сделка, въпреки че подчерта, че това не означава излизането на САЩ от нея. Белия дом обяви и намерението си да санкционира лица и организации в Иран, обвинени в подкрепяне на тероризма. Според сенатори, членове на партията, Тръмп е „поставил ново начало на американската външна политика“ и е дал „призив за събуждане в Иран“. Одобрение дойде включително и от хора, които се изявяваха като едни от най-големите критици на президента в Конгреса.  Цанко Цолов", "date": "2017.10.14", "title": "Breitbart: Републиканците приветстваха решението на Доналд Тръмп по иранското споразумение"}
{"url": "http://www.focus-news.net/news/2017/10/14/2446445/bchk-nad-70-dushi-shte-uchastvat-v-sastezanie-za-vazrastni-hora-po-bedstvena-gotovnost-i-parva-pomosht.html", "text": "Над 70 души от 14 области на страната ще участват в състезание за възрастни хора по бедствена готовност, първа помощ, психосоциална подкрепа и познания за техните права. Това съобщиха от пресцентъра на БЧК. Състезанието ще се проведе от 9.30 часа, в НУЛЦ на БЧК – село Лозен (ул. Половраг № 31). Инициативата се провежда за трета поредна година, в рамките на проекта „Повишаване информираността на обществото по проблемите на възрастните хора и защита на техните права”.\r\nУчастниците в отборите са обучени предварително от областните организации на БЧК в страната. Те ще преминат през 14 състезателни пункта, където ще трябва да се справят с оказване на първа долекарска помощ в бедствени ситуации, при спортни, битови и автомобилни инциденти, ще окажат психосоциална подкрепа на пострадали и ще покажат познания за правата на възрастните хора.", "date": "2017.10.14", "title": "БЧК: Над 70 души ще участват в състезание за възрастни хора по бедствена готовност и първа помощ"}
{"url": "http://www.focus-news.net/news/2017/10/14/2446446/shte-se-provede-natsionalen-protest-na-pozharnikarite-i-spasitelite.html", "text": "Ще се проведе протест на националния синдикат на пожарникарите и спасителите „Огнеборец“  към КНСБ. Това съобщиха от пресцентъра на КНСБ. Предвидени са митинги пред Министерство на вътрешните работи и пред Министерство на финансите, както и шествие. \"Причината за протеста са неадекватните политики прилагани от политическото ръководство на МВР, водещи до закриване на районни и участъкови служби и недостатъчното финансиране на Главна дирекция ПБЗН – МВР и Дирекция „Национална система 112”  за предстоящата 2018 г.\", посочват от синдиката. Основен акцент в протеста ще бъдат замразените доходи на служителите в МВР.\r\nПървият митинг ще се проведе от 12.00 до 13.00 часа, пред Министерство на вътрешните работи в градината на „Св. Седмочисленици”, в пространството между входа от ул. „6 септември“ и входа от ул. „Генерал Паренсов“. След този митинг ще тръгне шествие по ул. „6 септември“, ул. „ген. Гурко“, ул. „Г. С. Раковски” до Министерство на финансите – пред входа откъм улица „Славянска”, където ще се проведе втори митинг.\r\nОчаква се в протеста да се включат около 1000 души. Акцията е подкрепена от Синдиката на гражданската администрация в МВР, както и от Синдикат „Охрана“ към Министерство на правосъдието.", "date": "2017.10.14", "title": "Ще се проведе национален протест на пожарникарите и спасителите"}
{"url": "http://www.focus-news.net/news/2017/10/14/2446447/ria-novosti-patnicheski-samolet-se-prizemi-avariyno-v-avstraliya.html", "text": "Пътнически самолет, пътуващ от Абу Даби към Сидни, се приземи аварийно в град Аделайде, предава РИА Новости.\r\nНа борда на машината тип Боинг 777 са се намирали ок. 350 пътници, които трябвало да напуснат самолета аварийно. Причината е установена неизправност в превозното средство, която предстои да бъде установена и отстранена от техниците. Не се съобщава за пострадалите или щети.  Цанко Цолов", "date": "2017.10.14", "title": "РИА Новости: Пътнически самолет се приземи аварийно в Австралия"}
{"url": "http://www.focus-news.net/news/2017/10/14/2446448/anadolu-agency-amerikanski-vazdushni-udari-eliminiraha-pone-35-teroristi-ot-islyamska-darzhava-v-afganistan.html", "text": "Удар на американските Военновъздушни сили е елиминирал поне 35 терористи от „Ислямска държава в Афганистан, предава Anadolu Agency. Това е потвърдено в петък от местни власти. Атаката е продължение на операция, започнала в четвъртък, като нея са взели участие и военни от афганистанската армия. Според местни медии, ударът е ранил и няколко цивилно, но животът им е извън опасност.  Цанко Цолов", "date": "2017.10.14", "title": "Anadolu Agency: Американски въздушни удари елиминираха поне 35 терористи от „Ислямска държава“ в Афганистан"}
{"url": "http://www.focus-news.net/news/2017/10/14/2446449/stara-zagora-gradat-e-domakin-dvudneven-festival-posveten-na-zdraveto.html", "text": "За първи път в Стара Загора от днес ще се проведе двудневен Фестивал на здравето „Здравей, Здраве!“ с мотото ЕдинЕние. Това съобщиха от пресцентъра на Община Стара Загора. С над 60 прояви, в рамките на двата дни, фестивалът популяризира здравословния начин на живот във всички негови аспекти: физическо, емоционално, ментално и духовно здраве, като използва основно ресурсите на Стара Загора и за Стара Загора. Той се осъществява с финансовата и логистична подкрепа на Община Стара Загора.\r\nОбщо 28 са лекторите в двата фестивални дни, като лекторите от Стара Загора са 18. Сред тях са Веселин Орешков, д-р Румен Стоилов, д-р Емил Елмазов, Косьо Любенов, Аида Марковска, д-р Светла Балтова и др. Специално внимание е обърнато на здравето на децата – за тях са организирани много спортни занимания, изненади и Детски кът. Изключително интересни и полезни дискусии обещават организаторите в „Училището за родители“, в което старозагорски специалисти ще споделят иновативни учебни методи и опит. \r\nЩе има презентации на клубове по йога, източни бойни изкуства и духовни практики, творчески занимания за най-малките, както и спортни игри за малки и големи деца. На съпътстващия базар ще има здравословни стоки и услуги, книги, дегустации и демонстрации.\r\n„Здравей, Здраве!“ е трибуна на холистични лекари, консултанти, лектори, терапевти,хора, занимаващи се с психологична помощ, треньори на лечебни двигателни техники, които представят един впечатляващ и завладяващ свят в полза за здравето. Целта на организаторите е да се създаде информираност и да се провокира интереса на хората към здравословния начин на живот, да се представи широка гама от естествени начини за възстановяване на здравето и за предотвратяване на заболявания, да стимулира използването на здравословни стоки и услуги. Фестивалът насърчава специалисти и експерти да представят методи с доказана ефективност, безопасност и простота на приложение. \r\nНачинанието се реализира чрез доброволния труд на физически и юридически лица от Стара Загора - Йога център “Шакти“, Фондация „От любов към България“, фирма „Дабъл 2“ ООД, Спа хотел “Терма“, Клуб Зонта Стара Загора, \"Лайънс клуб Стара Загора-Августа“, Лайънс клуб Стара Загора, Център по сугестопедия “Благодаря“, Академия за ранно детско развитие \"Бобче Топче\", Сдружение \"Валдорфска педагогика\", Прабългарска школа за оцеляване Бага-тур, Център за подкрепа за личностно развитие, EVIAs Kitchen и др.\r\nПървото старозагорско издание на фестивала ще бъде открито с лекцията\" 9 начина да се провалиш или да успееш в живота\" на Живко Стоилов - един от основателите на Фестивала на здравето в България и председател на „Сдружение Видя проект”.\r\nФестивалът ще се състои в Народно читалище \"Св. Климент Охридски-1858\". Лекциите ще се проведат в голямата зала на 1 етаж, в Арт залата на 2 етаж – дискусии, в зала на 3 етаж – практики и медитации, а в малка зала – работилници /в малка зала във втория ден ще има специално занимания за деца/. Спортните занимания ще са в Спортна зала „Иван Вазов“ през първия ден.\r\nВъв фестивалните вечери ще бъдат представени спектаклите \"Зовяха ги българи\" /по книгата на Розмари де Мео \"Стопанката на Господ\"/ - творческа работа на Диана Найденова с ученици от НУМСИ \"Хр. Морфова\" и част от спектакъла \"Фолклорна магия\" на Държавен куклен театър, а втората вечер НЧ \"Св. Кл. Охридски-1858\" ще зарадва всички с концерт.\r\nОткриването е от 9.30 ч. в днепния Петковден /НЧ \"Св. Кл. Охридски\"/. Входът за всички прояви е свободен.", "date": "2017.10.14", "title": "Стара Загора: Градът е домакин двудневен фестивал, посветен на здравето"}
{"url": "http://www.focus-news.net/news/2017/10/14/2446450/blagoevgrad-parvi-turnir-po-hudozhestvena-gimnastika-za-kupata-na-kmeta-na-obshtina-blagoevgrad-shte-se-provede-v-grada.html", "text": "За първи път в Благоевград ще се проведе турнир по художествена гимнастика за „Купата на Кмета на община Благоевград“.  Това съобщиха от пресцентъра на Общината. Спортната инициатива ще започне  и ще продължи до 15 октомври / неделя/.  Стартът на турнира ще бъде даден в 11:45 часа. Събитието ще се проведе в зала „Скаптопара“  в Благоевград. То се организира съвместно с Община Благоевград, КХГ „Пирин“ и Българска федерация по художествена гимнастика.  \r\nУчастие в надпреварата ще вземат 330 състезатели от 16 клуба от цялата страна, които ще се състезават за златните медали.\r\nКХГ „Пирин“ бе основан през 2014 година в Благоевград в резултат на целенасочената политика на кмета на Благоевград д-р Атанас Камбитов за разширяване, обогатяване и развитие палитрата на различните видове спортове в общината.", "date": "2017.10.14", "title": "Благоевград: Първи турнир по художествена гимнастика за „Купата на Кмета на община Благоевград“ ще се проведе в града"}
{"url": "http://www.focus-news.net/news/2017/10/14/2446451/sofiya-novata-aleya-na-ptitsite-shte-bade-otkrita-v-borisovata-gradina.html", "text": "С уъркшоп, посветен на птиците и тематично обучение за деца ще бъде открита новата Алея на птиците в парк „Княз-Борисова градина“ от 11.00 часа. Това съобщиха от пресцентъра на Столична община. Събитието е част от кампанията на Столична община за отбелязване на 135 години от създаването на най-големия парк в София. \r\nТабели, които разказват за най-характерните и най-любопитните навици на птиците, обитаващи парка, ще бъдат разположени покрай една от централните му алеи, която се намира покрай стадион „Българска армия“, успоредна на бул. „Цариградско шосе“ (в близост до „Маймунарника“). В рамките на инициативата ще бъде обособено и място за хранене на птици, на което всеки желаещ, ще има възможност да се опита да нахрани сам и от ръката си птица в парка. \r\nУъркшопът и обучението за деца ще бъдат проведени от специалистите от Българското дружество за защита на птиците и ще продължат от 11.00 до 14.00 часа на обособена локация покрай Алеята на птиците. За участие са канени всички деца (и техните родители) на възраст между 3 и 12 години, като единственото условие за участие е всеки да си донесе празно пластмасово шише и 2 молива.", "date": "2017.10.14", "title": "София: Новата Алея на птиците ще бъде открита в Борисовата градина"}
{"url": "http://www.focus-news.net/news/2017/10/14/2446452/sana-zadarzhaniyat-v-turtsiya-siriyski-pilot-se-varna-v-rodinata-si.html", "text": "Пилотът, чийто самолет се разби в Турция през март, се завърна в петък в Сирия, предава държавната агенция SANA. Мохаммад Софан бе задържан от турските власти, като му бе повдигнато обвинение за нарушаване на въздушното пространство и опит за шпионаж. Съдът обаче оправда и освободи от ареста пилота, който вече е на територията на Сирия.  Цанко Цолов", "date": "2017.10.14", "title": "SANA: Задържаният в Турция сирийски пилот се върна в родината си"}
{"url": "http://www.focus-news.net/news/2017/10/14/2446453/sliven-diplomi-na-meditsinski-sestri-i-akusherki-shte-badat-vracheni-v-grada.html", "text": "Първият випуск медицински сестри и акушерки в Сливен ще получи своите дипломи. Церемонията ще се състои в концертната  зала „Сливен” на Община Сливен. Това съобщиха от Община Сливен. Своите дипломи ще получат студентите от първия випуск от филиала на Медицинския университет – Варна в Сливен.  За празника е насрочено и откриване на  новата спортна площадка. То ще се състои  в 12.30 часа, в двора на филиала в Сливен. Организаторите канят гражданите да присъстват на тържеството за дипломирането.", "date": "2017.10.14", "title": "Сливен: Дипломи на медицински сестри и акушерки ще бъдат връчени в града"}
{"url": "http://www.focus-news.net/news/2017/10/14/2446454/blagoevgrad-vodosveti-za-zdrave-shte-badat-otsluzheni-v-selata-balgarchevo-i-izgrev.html", "text": "Водосвети за здраве ще бъдат отслужени в селата Българчево и Изгрев днес и 15 октомври 2017 г. с благословението на Негово Високопреосвещенство Неврокопски митрополит Серафим. Това съобщиха от пресцентъра на Община Благоевград. От 12:30 часа днес в двора на храма „Св. Петка“ в село Българчево ще бъде отслужен водосвет по повод 92 години от построяването и функционирането на църквата в селото. \r\nНа 15 октомври /неделя/ от 12:30 часа в двора на църквата „Св. Иван Рилски Чудотворец“ в село Изгрев ще бъде даден курбан за здраве. Събитието се организира в чест на патрона на храма „Св. Иван Рилски“. \r\nПразничните дни се организират от Община Благоевград, кметствата на село Българчево и село Изгрев, и църковното настоятелство на село Изгрев.", "date": "2017.10.14", "title": "Благоевград: Водосвети за здраве ще бъдат отслужени в селата Българчево и Изгрев"}
{"url": "http://www.focus-news.net/news/2017/10/14/2446455/sofiya-vavedena-e-vremenna-organizatsiya-na-dvizhenieto-vav-vrazka-s-remont-na-republikanski-pat-i-1-sofiya-pernik.html", "text": "Въведена е временна организация на движението във връзка с ремонт на републикански път I-1 София – Перник, съобщиха от пресцентъра на Столична община. От 00.00 часа днес до 24.00 часа на 15 октомври се забранява влизането на ППС по северното пътно платно на републикански път I-1 София – Перник, в участъка между кв. „Княжево“ и с. „Владая“ от км 277+295 до км 277+453.\r\nДвижението на ППС ще се извършва по южното пътно платно на републикански път I-1 в работния участък, като същото се регулира с преносима светофарна уредба.\r\n От 00.00 часа на 16 октомври до 24.00 часа на 16 октомври 2017 г.  се забранява влизането на превозни средства по северното пътно платно на републикански път I-1 София – Перник, в участъка между кв. „Княжево“ и с. „Владая“ от км 277+153 до км 277+295.\r\nДвижението на ППС ще се извършва по южното пътно платно на републикански път I-1 в работния участък, като същото се регулира с преносима светофарна уредба.\r\nОт 00.00 часа на 17 октомври до 24.00 часа на 17 октомври се забранява влизането на превозни средства по южното пътно платно на републикански път I-1 София – Перник, в участъка между кв. „Княжево“ и с. „Владая“ от км 277+295 до км 277+453.\r\nДвижението ще се извършва по северното пътно платно на републикански път I-1 в работния участък, като същото се регулира с преносима светофарна уредба.", "date": "2017.10.14", "title": "София: Въведена е временна организация на движението във връзка с ремонт на републикански път I-1 София – Перник"}
{"url": "http://www.focus-news.net/news/2017/10/14/2446456/georgi-parvanov-ksns-e-kato-han-edin-vliza-drug-izliza-treti-ne-idva.html", "text": "КСНС е като хан – един влиза, друг излиза, трети не идва. Това каза в предаването „Тази събота и неделя“ по бТВ Георги Първанов – президент на Р България в периода 2002-2012 г. „Самият закон за КСНС трябва да се преработи основно, той е неработещ, формален. Спомняте ли си 4 февруари 1997 г.? Някой питал ли се е дали имаше кворум тогава? Разбира се, че нямаше. Жан Виденов изтегли министрите, защото те бяха и в оставка. Избегнахме гражданската война, без да се питаме има ли кворум или не. Опитвах се да създам по-работещ Съвет, независимо от законовите празноти. Предварително прочитахме докладите предварително и ги размножавахме. Съгласувахме обща позиция предварително. Имахме категоричните уверения, че ключовите фигури ще присъстват“, коментира Първанов. По думите му има пропуски в организацията, но и поведението на участниците в Съвета е неразбираемо. „Това е като хан – един влиза, друг излиза, трети не идва. Старал съм да работя добре и със Сергей Станишев, и със Симеон Сакскобургготски, и с Бойко Борисов. С премиера Сакскобургготски имахме блестящи отношения и го правехме и тук в България, и навън. С Борисов в повечето време сме имали добри работни отношения. Имаше периоди на напрежение, и импийчмънт, почти не се стигна до гласуването, но дебатът за ролята на президентската институция се състоя“, допълни той. Според него президентът не би трябвало да влиза в дебат с всички. „Не може да води дебат на всички фронтове. Когато дебатът се води, то трябва да се води по политики. Разменените реплики нагнетяват допълнително напрежението“, посочи Първанов. \r\nПо думите му е очевидно, че има много тежко напрежение между институциите. „Прави ми впечатление как настойчиво парламентарното мнозинство прокарва закон за отбраната с идеи, които меко казано са спорни. Впечатлих се от начина, по който президентът Радев върна номинацията за шеф на ВАС за допълнителна легитимация. Аз за 10 години не съм го правил нито веднъж, но и да се прави, трябва да е с много по-сериозни мотиви, които не видях“, каза още Георги Първанов.", "date": "2017.10.14", "title": "Георги Първанов: КСНС е като хан – един влиза, друг излиза, трети не идва"}
{"url": "http://www.focus-news.net/news/2017/10/14/2446457/plovdiv-tsarkvata-sv-petka-v-grada-otbelyazva-svoya-hramov-praznik.html", "text": "Църквата „Св. Петка“ в Пловдив отбелязва своя храмов празник. Това съобщи за Радио „Фокус“ – Пловдив секретарят на Пловдивската митрополия Георги Мекерев. По думите му небесна покровителка на Пловдив от седем века насам е св. Петка Българска. Секретарят обясни, че култът към преподобната светица се е разпространил в българските земи след пренасяне на чудотворните й мощи в Търново. Някогашната пловдивска катедрална черква, която до османското завладяване на града се намирала на мястото на сегашната Джумая джамия, била посветена на св. Параскева Епиватска, наричана от българите св. Петка. След като османските турци унищожили това християнско светилище, на преподобната бил посветен малък средновековен кръстокуполен храм, който се намирал на скалната тераса в подножието на Джамбаз тепе, където сега е възрожденската черква „Св. Петка“ – Стара от 1836 година. До средата на XIX в. единствено в нея се служело на български език.\r\nВ първите години след Освобождението будните българи, жители на обширната енория на „Св. Петка“, известна още като Новата махала, решили да изградят нов храм, посветен на почитаната светица. Тази идея се осъществява три години след Съединението на България. Със събраните средства започва изграждането на голям за времето си храм с представителна архитектура. До днес е запазен възпоменателният надпис, изсечен върху мраморна плоча и монтиран високо при северния вход на черквата.\r\n„Това е един от малкото случаи в новата ни история, когато застъпници за построяването на храма са представителите на целия държавен и градски елит. Храмът е изграден по проект на арх. Димитър Наумов, който упражнява и надзор над строежа. Той проектира по възрожденски маниер трикорабна псевдобазилика и поради недостиг на средства не прибавя нито притвор, нито камбанария. След две десетилетия, към 1910 година, сградата е удължена в западна посока, като във вътрешното пространство се оформя балкон за хор. От север и от юг са прибавени два малки входни притвора, а над западния главен вход е издигната представителна триетажна камбанария. Доизграждането на храма е дело на известния пловдивски архитект Йосиф Шнитер, който придава на вече съществуващата сграда стилност и представителност. Впечатляващата камбанария е авторско копие на възпоменателната кула-звънарница на катедрала­та „Св. Богородица“, разказа Мекерев.\r\nИконостасът, амвонът и владишкият трон на новия храм са изпълнени от майстора резбар Петър Кушлев от Широка лъка. Иконите на иконостаса са изписани в академичен стил от известния пловдивски иконописец Петър Джамджиев.\r\nНа 1 май 1970 г. в черквата избухва пожар, при който изгарят куполът и част от покрива на средния кораб. Възстановяването е по проект на арх. Никола Овчаров. Изграден е нов купол в стила на камбанарията и така е по­стигната великолепна хармония във външната архитектура на храма. Фасадата е облицована с плочи от бигор, а украсата на интериора е обогатена със стенописи, дело на група синодални художници, ръководени от руския майстор иконописец Николай Ростовцев. Храмът е наново осветен от митрополит Варлаам Пловдивски на празника на св. Петка Българска през 1977 година.\r\nМитрополит Николай оглавява архиерейска света Литургия в Мулдавския манастир „Св. преп. Петка” в Асеновград. Богослужение по повод Петковден отслужва и Белоградчишкият епископ Поликарп в храм „Св. преп. Петка” в Пловдив.\r\nТони МИХАЙЛОВ", "date": "2017.10.14", "title": "Пловдив: Църквата „Св. Петка“ в града отбелязва своя храмов празник"}
{"url": "http://www.focus-news.net/news/2017/10/14/2446458/politicoeu-spored-sotsiologicheski-prouchvaniya-narodnata-partiya-ima-prednina-predi-izborite-v-avstriya.html", "text": "Според австрийски социологически проучвания, Народната партия на Себастиан Курц има преднина, ден преди изборите в страната, пише европейското издание на Politico. По данни на социологическата агенция Osterreich, формацията на Курц ще вземе около 33% от гласовете в неделния вот, докато дясното формирование „Партия на свободата“ ги следва подпрепа от 27%. Програмата на дясната партия включва националистическа и антиимигрантска реторика, а нейният лидер Хайнц-Кристиян Щрахе заяви, че „ние сме единственият начин за промяна“. Повечето екзитполове обаче отдават на 31-годишният Курц и неговата партия най-много гласове на изборите в неделя.  Цанко Цолов", "date": "2017.10.14", "title": "Politico.eu: Според социологически проучвания „Народната партия“ има преднина преди изборите в Австрия"}
{"url": "http://www.focus-news.net/news/2017/10/14/2446459/pss-usloviyata-vav-visokite-chasti-na-planinite-ne-sa-blagopriyatni-za-turizam.html", "text": "Условията във високите части на планините не са благоприятни за туризъм. Това съобщиха за Агенция \"Фокус\" от Планинската спасителна служба (ПСС) към БЧК. Температурите са между -1 и 10 градуса. В планините е облачно и много ветровито. духа северозападен вятър. Лифтовете не работят, тъй като са  профилактика преди зимния сезон.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.10.14", "title": "ПСС: Условията във високите части на планините не са благоприятни за туризъм"}
{"url": "http://www.focus-news.net/news/2017/10/14/2446460/ekipi-na-pss-sa-okazali-pomosht-na-zhena-sas-schupen-glezen-v-tetevenskiya-balkan.html", "text": "Екипи на ПСС са оказали помощ на жена със счупен глезен на екопътека над Рибарица в Тетевенския Балкан. Това съобщиха за Агенция \"Фокус\" от Планинската спасителна служба (ПСС) към БЧК. Акцията е проведена около 11.00 часа в петък. Пет души от тетевенския отряд на ПСС са свалили жената и са я предали на Бърза помощ.", "date": "2017.10.14", "title": "Екипи на ПСС са оказали помощ на жена със счупен глезен в Тетевенския Балкан"}
{"url": "http://www.focus-news.net/news/2017/10/14/2446461/veliko-tarnovo-dvama-peshehodtsi-sa-pochinali-sled-kato-sa-blasnati-ot-avtomobil-na-trotoar-v-gorna-oryahovitsa.html", "text": "Двама души са починали при пътен инцидент в Горна Оряховица. Произшествието е станало снощи около 22.30 часа на 13 октомври на ул. „Отец Паисий“ в града, съобщиха от пресцентъра на Областна дирекция на МВР – Велико Търново. По първоначална информация лек автомобил “Тойота“, управляван от 18-годишен младеж от същия град, е блъснал пешеходци, движещи се по тротоара. Водачът е карал с  несъобразена скорост и е загубил управление над автомобила. В резултат на това на място е загинал 40-годишен мъж, а малко по-късно в болницата е починал и другия пострадал на 20 г. и двамата от Горна Оряховица. Шофьорът  е с натъртвания и охлузвания. Изпробван е за употреба на алкохол, пробата е отрицателна. Взета му е кръвна проба. Пътникът, който се е возил до него – 15-годишно момче е с фрактура на глезена. Причините за приозшествието са в процес на изясняване. По случая е започнато досъдебно производство.", "date": "2017.10.14", "title": "Велико Търново: Двама пешеходци са починали, след като са блъснати от автомобил на тротоар в Горна Оряховица"}
{"url": "http://www.focus-news.net/news/2017/10/14/2446462/yonhap-yuzhna-koreya-otvori-dve-pochetni-predstavitelstva-v-balgariya.html", "text": "Южна Корея отвори две почетни дипломатически представителства в България, информират от посолството в София, предава агенция Yonhap. Офисите са в два популярни курорта по черноморското крайбрежие, разкриват още от посолството. Целта на новите почетни представителства е засилване на двустранно сътрудничество. От агенцията напомнят, че българското правителство одобри през септември предложението на Южна Корея.  Цанко Цолов", "date": "2017.10.14", "title": "Yonhap: Южна Корея отвори две почетни представителства в България"}
{"url": "http://www.focus-news.net/news/2017/10/14/2446463/dots-petya-bankova-sveta-petka-se-vazpriema-kato-balgarskata-svetitsa-pazitelka-na-maychinstvoto-i-plodorodieto.html", "text": "Света Петка се възприема като българската светица, пазителка на майчинството и плодородието. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за Агенция „Фокус“ във връзка с Петковден, който отбелязваме на 14 октомври.  „Петковден е един от най-светлите християнски празници“, каза доц. Банкова и припомни словата на свети Патриарх Евтимий Търновски, който описва нейния праведен живот и благочестиви дела. „Според многобройните изследвания на етнолози и фолклористи света Петка се възприема като българската светица, пазителка на майчинството и плодородието. В едно съвсем ново проучване, което ще намери място в очаквания сборник в памет на Димитър Маринов, д-р Цветелина Димитрова от ИЕФЕМ – БАН прави много интересна връзка между света Петка и свети Никола. Тя е изследвала оброчни места на светицата в близост до някакъв водоизточник, чиято вода се е смятала за лековита, и храмови празници, в които в черквите се стичат хора, които се надяват на чудодейните сили на света Петка да ги излекува от безплодие. От други източници знаем, че невестите от Странджанския регион, които няколко години след сватбата не са могли да заченат, в навечерието на празника преспивали под открито небе край някой параклис, посветен на светицата. С вяра в нейната сила и незрящите хора остават дарове – малки вотиви под формата на човешко око пред иконата ѝ“, обясни доц. Банкова. \r\nДеница КИТАНОВА", "date": "2017.10.14", "title": "Доц. Петя Банкова: Света Петка се възприема като българската светица, пазителка на майчинството и плодородието"}
{"url": "http://www.focus-news.net/news/2017/10/14/2446464/pazardzhik-nelegalno-vneseni-1-500-kg-maslini-sa-izzeti-pri-aktsiya-na-politsiyata-v-grada.html", "text": "Голямо количество хранителни продукти с неясен произход и качество са иззети вчера при акция на служители от сектор „Противодействие на икономическата престъпност”, съобщиха от ОДМВР-Пазарджик. В действията си полицейските органи са подпомогнати от инспектори от Областната дирекция „Безопасност на храните” в Пазарджик. Съвместните екипи извършили проверки на складове и търговски обекти в района на промишлената зона в областния град. В един от тях, собственост на частта фирма полицаите открили в няколко пластмасови бидона нелегално внесени маслини. Продуктите били без всякакви документи за произход и сертификати за качество. Общото количество на иззетата стока е около 1 500 килограма. \r\nИнспекторите от ОДБХ-Пазарджик са поставили под възбрана хранителните продукти до момента на тяхното транспортиране за унищожаване. На собственика на склада са съставени актове за установените нарушения.", "date": "2017.10.14", "title": "Пазарджик: Нелегално внесени 1 500 кг маслини са иззети при акция на полицията в града"}
{"url": "http://www.focus-news.net/news/2017/10/14/2446465/veliko-tarnovo-sporten-praznik-s-mnogo-igri-zabavleniya-i-nagradi-se-provezhda-v-mestnostta-ksilifor.html", "text": "Спортен празник с много игри, забавления и награди се порвежда в местността Ксилифор край Велико Търново. Събитието е част от есенния дял на кампанията „Движи се и победи“, каза за Радио „Фокус“ – Велико Търново д-р Светлана Моминска от Регионалната здравна инспекция. Днес туристите, избрали да се включат в инициативата, преминават по втория маршрут – от Велико Търново до хижа „Ксилифор“. Походът ще завърши, по традиция, с мащабен спортно-туристически празник. Георги Димитров от Туристическо дружество „Трапезица 1902“ поясни, че в програмата са предвидени различни спортни дисциплини и състезания за деца и ученици, които включват туристически щафети в три възрастови групи, преодоляване на препятствия (катерене по висяща въжена стълба и изкуствена катерачна стена, „тролей“ над езеро), стрелба в цел, плажен волейбол, бадминтон, колокрос, блиц-турнир по шах и състезание „Лъвски скок“. \r\nПоходът е тръгнал от областния център в 8.00 часа, а празника в Ксилифор ще продължи до 14.00 часа, до тогава ще са отворени и т.нар. „центрове на предизвикателствата“. За всички победители от състезанията организаторите са подготвили грамоти и награди от общинската програма „Здрави деца в здрави семейства“. Специален приз ще връчи и Общинския комитет „Васил Левски“. Той ще бъде присъден на първенеца в състезанието „Лъвски скок“. Ще има и образователна томбола. Освен това туристите ще имат възможност да се включат в различни игри, насочени към безопасността на движение и превенцията от употреба на алкохол. Осигурени са и здравно-образователни материали за поведенческите фактори на риска за здравето и профилактиката на хроничните неинфекциозни болести, както и измерване на кръвно налягане.\r\nЛуиза ТРАНЧЕВА", "date": "2017.10.14", "title": "Велико Търново: Спортен празник с много игри, забавления и награди се провежда в местността Ксилифор"}
{"url": "http://www.focus-news.net/news/2017/10/14/2446466/georgi-parvanov-balgarskata-politika-prilicha-na-kech-bitkata-mezhdu-gerb-i-bsp-e-imitatsiya.html", "text": "Българската политика прилича на кеч, битката между ГЕРБ и БСП е имитация. Това каза в предаването „Тази събота и неделя“ по бТВ Георги Първанов – президент на Р България в периода 2002-2012 г. „Мнозинството стартира с един видим стремеж за по-голям диалогизъм, по-голяма коректност в отношенията във всички посоки, но моето усещане е, че в последните седмици нещата се нагнетяват и могат да се свлекат, да придобият онзи вид, който познаваме от предишните издания на кабинета „Борисов“ - една война на всички фронтове. Второ, с тези партньори, които има, особено в лицето на Валери Симеонов, мисля, че управляващата коалиция ще има много сериозни проблеми - заради групата „Валери Симеонов“. Фигурата му вреди определено върху кабинета на Борисов, защото този дебат, който подхваща, пригласяйки му част от депутатите, сигурно ще натежи негативно на едно правителство“, заяви Първанов. Той уточни, че вижда в политическия живот една характерна особеност - българската политика му прилича кеча. „Едни имитационни борби, едно изхвърляне, много шум, викове, но всичко е една имитация. Имитация е битката между ГЕРБ и БСП. Губи се големият дебат за това накъде върви България. Има много шумно противопоставяне, но въпросът е, че играейки ролята на активна, агресивна на моменти опозиция, не виждам в парламентарната опозиция в лицето на БСП алтернатива“, добави Първанов. Според него не се запомнят ключови идеи, фрази, които да залегнат в основата на една нова политика. „По същия начин обаче ДПС и Патриотите го играят в много голяма степен имитационно, дори с много тежки, много груби думи, дори с познати сравнения. ДПС отново се хванаха за името на Тодор Живков. Всичко това има една единствена цел – да ремотивира позадрямалия електорат, може би отчаяния електорат“, допълни Първанов. \r\nПопитан кой да назначава началника на антикорупционния орган, той коментира, че това е една негова идея от преди почти 15 години. По думите му идеята е за равно отдалечен орган. „Не може да се даде 100-процентова гаранция, че никой няма да злоупотреби с този орган. Има различни идеи в това отношение. В държавата има различни органи, които се формират на базата на споделена отговорност – по предложение на Министерски съвет, парламента, президента. Конституционният съд е три квоти. СЕМ е с две квоти. Един колективен орган, формиран на базата на предложения от различните институции, може би е по-разумното решение“, обясни Първанов. Според него едноличен орган, назначен от президента, е идея, която звучи симпатично, но само ще го натовари с отговорност и няма да му позволи да може да контролира този орган и след това ще носи вината за несвършена работа. Първанов обаче поясни, че президентът да се занимава с това, но да го прави съвместно с другите институции.", "date": "2017.10.14", "title": "Георги Първанов: Българската политика прилича на кеч, битката между ГЕРБ и БСП е имитация"}
{"url": "http://www.focus-news.net/news/2017/10/14/2446467/adelina-stefanova-hram-vavedenie-bogorodichno-blagoevgrad-narodat-otbelyazva-petkovden-kato-nachalo-na-zimnite-praznitsi.html", "text": "Народът отбелязва Петковден като начало на зимните празници. Това каза за Радио „Фокус“-Пирин Аделина Стефанова, уредник в храм „Въведение Богородично“ в Благоевград. „Света Петка или Параскева, наричана още Българска или Търновска, е отшелничка от XI в., родена в Египет на Мраморно море. След като родителите й починали, тя раздала наследството си на бедните и се отдала на пост и молитва в Йорданската пустиня. Преди да започне, чула глас от небето, който я съветвал да се прибере в родния си град и тя така сторила, но когато се върнала в Египет след толкова години, светицата не познала никого, не познали дори и нея. Погребали я като чужденка. След години обаче се наложило да погребат нов мъртвец в нейния гроб и когато го разровили, учудването било голямо – намерили тялото й непохабено от времето“, допълни тя. Стефанова добави, че при мощите й болните оздравявали, слепите проглеждали, хроми прохождали, а през XIII век цар Иван Асен II преместил мощите й в Търново и построил храм, наречен „Преподобна Петка“. По думите й преди турското нашествие мощите на св. Петка били пренесени във Видин, после и в Белград, а през XVI в. султан Сюлейман Великолепни пратил мощите й в Цариград като дар на патриаршията, след което през XVII в. те са пренесени във Влашко – град Яш в Румъния, където се намират и до днес. \r\nТя посочи още, че на този ден празнуват всички с имената Петко, Петка, Пенка, Параскева и производните съвременни имена като Петя или Пепи. Аделина Стефанова каза също, че в някои селища се прави общ курбан – коли се бик или овен и се кани цялото село на трапезата.\r\nЛора Калчева", "date": "2017.10.14", "title": "Аделина Стефанова, храм „Въведение Богородично“-Благоевград: Народът отбелязва Петковден като начало на зимните празници"}
{"url": "http://www.focus-news.net/news/2017/10/14/2446468/yonhap-severna-koreya-zaplashi-avstraliya-zaradi-podkrepata-koyato-okazvat-na-sasht.html", "text": "Правителството на Северна Корея заплаши Австралия в събота, заради „опасните“ стъпки, които Канбера предприема в подкрепа на САЩ, пише южнокорейската агенция Yonhap. Oт Пхенян имат предвид изявлението на австралийският външен министър, в което тя подкрепя политика на Вашингтон относно Северна Корея. Агенцията припомня, че изявлението на министъра бе направено в четвъртък, по време на посещение в Сеул. Според Австралия, трябва да бъдат предприети „всички нужни мерки“ за да се принуди Пхенян да изпълнява поетите си международни задължения. Говорител на севернокорейското правителство заплаши, че Канбера „няма да може да избегне бедствието“, ако не промени политиката си.  Цанко Цолов", "date": "2017.10.14", "title": "Yonhap: Северна Корея заплаши Австралия заради подкрепата, която оказват на САЩ"}
{"url": "http://www.focus-news.net/news/2017/10/14/2446469/preduprezhdenie-ot-masud-barzani-stoyte-dalech-ot-kirkuk.html", "text": "На фона на нарастващото военно напрежение около Киркук, лидерът на иракските кюрди Масуд Барзани отправи призив за недопускане на насилие и вкарване на района в нов цикъл на сражения, пише вестник „Ватан”. Предупреждението му е към всички етнически и религиозни групи в Ирак и към международната общност – да осъзнаят своята отговорност. Според него, провинция Киркук е пред опасност от военна операция на иракската армия и на военните формирования на туркоманите „Хашди Шаби”, след като се извършва военно съсредоточаване от Мосул към Киркук и към Ханекин в провинция Дияла. Обръщението на Масуд Барзани е и конкретно към всички неправителствени организации,  ООН, САЩ, ЕС, членовете на Глобалната коалиция срещу ДАЕШ, Съвета за сигурност на ООН и съседните държави, посочва още „Ватан”. Георги Димов", "date": "2017.10.14", "title": "Предупреждение от Масуд Барзани: Стойте далеч от Киркук"}
{"url": "http://www.focus-news.net/news/2017/10/14/2446470/tsvetan-tsvetanov-gerb-nyamashe-da-promenim-govoreneto-za-antikoruptsionnoto-zakonodatelstvo-i-pri-prezident-rosen-plevneliev-i-pri-prezident-tsetska-tsacheva.html", "text": "И при президент Росен Плевнелиев и при евентуален президент Цецка Цачева нямаше да направим промяна от говореното в 43-тия парламент за антикорупционното законодателство. Това каза председателят на ПГ на ГЕРБ и зам.-председател на партията Цветан Цветанов в предаването „Тази събота и неделя“ по бТВ. „И БСП, и ГЕРБ и всички парламентарни групи стигнахме до извода, че не трябва да се назначава от изпълнителната власт, а от парламента. Това беше постигнато като политически консенсус. Единствената пречка за приемането на антикорупционното законодателство в 43-тия парламент бяха анонимните сигнали“, припомни той. „Анонимните сигнали са отпаднали в законопроекта и на БСП, и на Министерски съвет. Съвсем закономерно е парламентът да избира председателя на антикорупционния орган, а той да предложи членовете“, заяви Цветан Цветанов. \r\nВъв връзка със заловения в България лидер на „Ислямска държава“ Цветан Цветанов посочи: „Точно сега трябва да бъдат по-мобилизирани структурите на сигурността, трябва да се провери какво е правено през всички месеци“. На въпрос заплаха за националната сигурност ли е този човек той обясни: „Около 5 хил. са гражданите на ЕС, които са се присъединили към „Ислямска държава“. От Западните Балкани са 800 човека, не бива да изключим възможността да има и чужденци на територията на страната, които са отишли и са се присъединили, както в конкретния случай“.", "date": "2017.10.14", "title": "Цветан Цветанов, ГЕРБ: Нямаше да променим говоренето за антикорупционното законодателство и при президент Росен Плевнелиев, и при президент Цецка Цачева"}
{"url": "http://www.focus-news.net/news/2017/10/14/2446471/liderat-na-turskata-opozitsiya-yazvitelno-kam-erdogan-ne-si-na-nivoto-za-da-razberesh-kazanoto-ot-men.html", "text": "Лидерът на основната опозиционна Народно-републиканска партия (НРП) Кемал Кълъчдароглу публикува в една от социалните медии отворено писмо до президента на Турция и генерален председател на еднолично управляващата Партия на справедливостта и развитието (ПСР) Реджеп Тайип Ердоган, предаде информационната агенция Догу хабер ажансъ (ДХА). \r\n„Скъпи г-н Ердоган, ти ни си на равнището, за да си в състояние да разбереш казаното от мен. Защото за да можеш да вникнеш в думите ми, преди това трябва да се научиш да мислиш и да се съветваш. Сега ти давам точно тази възможност. Опитай се да дадеш отговор на долните пет въпроса. Това ще те принуди да се замислиш и по-добре да осъзнаеш казаното от мен. Така като си стояхме, кой докара Турция до положението да е част от тресавището Сирия? Този, който беше приятел на Башар Асад, как така след известно време стана негов пръв непримирим душманин? По време на чие управление бяхме принудени да изнасяме гробницата на Сюлейман Шах, която се намира в Сирия на наша собствена територия? Щяхме да влезем в Сирия и в рамките на 24 часа щяхме да отидем да се молим в джамията „Емеви” в Дамаск. Как стана така, че се получи точно обратното – 4 милиона сирийци влязоха в Турция? Чия е стратегията турският аскер да влиза в Идлиб и на практика да застава редом и чинно до войските на Башар Асад? Това не показва ли, че погрешната стратегия на този някой тотално се е провалила?”, формулира питането си към Ердоган лидерът на турската опозиция, цитиран от ДХА. Георги Димов", "date": "2017.10.14", "title": "Лидерът на турската опозиция язвително към Ердоган: Не си на нивото, за да разбереш казаното от мен"}
{"url": "http://www.focus-news.net/news/2017/10/14/2446472/sofiya-vavedena-e-vremenna-organizatsiya-na-dvizhenieto-vav-vrazka-s-provezhdane-na-pesenen-festival.html", "text": "Въведена е временна организация на движението във връзка с провеждане на песенен фестивал днес и 15 октомври. Това съобщиха от пресцентъра на Столична община. От 8.00 часа до приключване на мероприятието днес и на 15 октомври пътните превозни средства, превозващи участниците, паркират на централното пътно платно на бул. „Македония“ без да се засягат спирките на масовия градски транспорт.", "date": "2017.10.14", "title": "София: Въведена е временна организация на движението във връзка с провеждане на песенен фестивал"}
{"url": "http://www.focus-news.net/news/2017/10/14/2446473/blagoevgrad-ogranicheno-e-dvizhenie-po-patna-vrazka-pri-avtomagistrala-struma-pri-km-153-v-posoka-petrich-kulata-poradi-remontni-deynosti.html", "text": "Ограничено е движение по пътна връзка при автомагистрала \"Струма\", при км 153, в посока Петрич-Кулата, поради ремонтни дейности. Това съобщиха от пресцентъра на Агенция \"Пътна инфраструктура\" (АПИ). Обходния маршрут е през п.в при с. Ново Делчево.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет  страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.10.14", "title": "Благоевград: Ограничено е движение по пътна връзка при автомагистрала \"Струма\", при км 153, в посока Петрич-Кулата, поради ремонтни дейности"}
{"url": "http://www.focus-news.net/news/2017/10/14/2446474/sofiya-vremenna-avtobusna-liniya-e-razkrita-do-manastir-sveta-petka.html", "text": "„Столичен автотранспорт“ ЕАД разкрива временна линия, която да извърши курсове по маршрут: от автостанция Банкя по маршрута на автобусна линия 49 до разклона за манастир „Света Петка“ и надясно по пътя за манастира до временното обръщало на 2800 метра. Това съобщиха от пресцентъра на Столична община. Автобусът спира на всички съществуващи спирки на автобусна линия 49 в общия участък от маршрута. Последният курс по временната линия ще тръгне от временното обръщало в 16.30 часа.", "date": "2017.10.14", "title": "София: Временна автобусна линия е разкрита до манастир „Света Петка“"}
{"url": "http://www.focus-news.net/news/2017/10/14/2446475/mvr-10-dushi-sa-zaginali-pri-katastrofi-v-stranata-prez-izminaloto-denonoshtie.html", "text": "10 души са загинали при 27 тежки катастрофи в страната през изминалото денонощие. Това съобщиха от пресцентъра на МВР. При пътни инциденти са пострадали 24 души, като един от тях е с опасност на живота. В столицата са станали 5 тежки и 196 леки пътни инцидента, при които има един загинал и 4 ранени.\r\nОт началото на годината при пътни инциденти са загинали 497 души, а 6774 са пострадали,", "date": "2017.10.14", "title": "МВР: 10 души са загинали при катастрофи в страната през изминалото денонощие"}
{"url": "http://www.focus-news.net/news/2017/10/14/2446476/burgas-v-grada-shte-se-provede-kampaniya-za-preventsiya-na-trafika-na-hora.html", "text": "В Бургас ще се проведе кампания за превенция на трафика на хора, съобщиха от пресцентъра на Община Бургас. Глобалната мрежа се използва все повече, както като средство за набиране на хора и трафик с цел сексуална и трудова експлоатация, така и за набиране на хора и експлоатирането им под други форми – с цел просия или сключване на насилствен и фиктивен брак. Средства за набиране на жертвите често са социалните мрежи и интернет страници на брачни агенции, агенции за ескорт, сайтове за запознанства, страници, които предлагат работа в сферата на услугите, като помощ в домакинството, сервитьорство и барманство, Au Pair и лични грижи, модели и забавление, строителство, производство, селско стопанство, курсове за обучение и др. Голяма част от рекламирането на жертвите, най-често при трафика с цел сексуална експлоатация, става също през интернет сайтове, а често жертвата рекламира „собствените“ си услуги онлайн. Интернет се ползва и с цел разпространение на порнографски материали и на по-късен етап като форма на изнудване на жертвите, фигуриращи в материалите. При сексуалната експлоатация и порнография особено уязвими са децата, младите жени, както и хората с по-ниска интернет култура и информираност.\r\nВ Бургас информационната кампания се организира от Местната комисия за борба с трафика на хора и Фондация Кампания А21. Основното събитие в града предвижда по централните улици да премине Походът за свободата /Walk for freedom/. От 11.00 часа Походът тръгва от площад „Кирил и Методий“, ще премине през общината и ще се отправи през ул. Богориди до Морската градина. В него ще вземат участие ученици от СОУ „Кирил и Методий“ и други средни училища в града. Млади хора ще вървят мълчаливо, в дълга колона по един като символ на крачките, които извървяваме към съзнателния избор и свободата, към помощта и подкрепата за човек, подчинен и експлоатиран от друг човек. Пред КЦ „Морско казино“ танцьорите от студио „София“ ще танцуват в подкрепа на кампанията.\r\nПоходът ще популяризира и горещата телефонна линия за сигнали за трафик на хора – 080020100. Горещата линия се избира безплатно от всички стационарни и мобилни телефони в рамките на България и европейските страни.\r\nБългария е основна страна на произход на жертви на трафик на хора. По данни на Районна прокуратура Бургас за 2016 г. за престъплението „трафик на хора“ са регистрирани: новообразувани досъдебни производства – 12, с цел развратни действия – 4 бр, с цел продажба на бебета – 8 бр; внесени прокурорски актове в съда – 4 , 3 с обвинителен акт, 1 със споразумение. Общо жертвите са 50, като от тях със сексуална експлоатация – 23, бременни жени с цел продажба на бебета – 27. Осъдено е едно лице с цел развратни действия. Трафикът на хора е сериозно престъпление срещу личността, човешките права, достойнството и самочувствието на хората. То е и едно добре организирано и изключително доходоносно криминално деяние, което носи огромен приход на извършителите.", "date": "2017.10.14", "title": "Бургас: В града ще се проведе кампания за превенция на трафика на хора"}
{"url": "http://www.focus-news.net/news/2017/10/14/2446477/tsvetan-tsvetanov-gerb-ne-iskame-voyna-s-prezidenta-rumen-radev-nyakoy-ya-provokira.html", "text": "Някой провокира да има война, ГЕРБ не иска да има такава, дори не използваме такива термини. Термините за война ги използват други. Това каза председателят на ПГ на ГЕРБ и зам.-председател на партията Цветан Цветанов в предаването „Тази събота и неделя“ по бТВ в отговор на въпрос ще продължи ли войната с президента Румен Радев. На въпрос как ГЕРБ ще отговори на ултиматума на ДПС - или Валери Симеонов си отива, или пада кабинетът той посочи: „На 26 март българските гласоподаватели се произнесоха. Мнозинството се припокрива с това в 43-тия парламент. Патриотите и тогава подкрепяха коалиционното правителство между Реформаторския блок и ГЕРБ“. „Докато имахме служебно правителство сме с 200 млн. лв. назад в приходната част на бюджета. Това означава, че някой цели политически хаус и сблъсък, да създава механизъм за очерняне и провокации, с които да ни въвлекат“, заяви Цветан Цветанов. Той коментира, че ГЕРБ ще използва експертизата на подалия оставка Антон Тодоров, което е нормално и закономерно. „Не съм прочел книгата на Антон Тодоров. Заглавието дава един поглед, но съдържанието съвсем различен. Не бих искал да влизам в коментар. Всеки е в правото си да пише, каквото иска, това е силата на словото“, каза още той.", "date": "2017.10.14", "title": "Цветан Цветанов, ГЕРБ: Не искаме война с президента Румен Радев, някой я провокира"}
{"url": "http://www.focus-news.net/news/2017/10/14/2446478/stara-zagora-izlozhenie-na-vino-i-kulinarni-produkti-shte-bade-otkrito-pred-regionalniya-istoricheski-muzey.html", "text": "Изложение на вино и кулинарни продукти ще бъде открито от 11.30 часа пред Регионален исторически музей-Стара Загора. Това съобщиха от пресцентъра на Община Стара Загора. От страната партньор - Гърция, на откриването ще присъстват посланикът на Република Гърция, ръководителят на икономическата служба и консулът. На партньорите е посветен и майсторски клас Непознатите винени съкровища на Гърция, който ще се проведе от 15.30 часа в зала 33 на Регионалния исторически музей. Ще има и гръцка културна програма.\r\nВ изложението ще участват над 30 български и задгранични винарни. За пръв път ще има бирен щанд, а кулинарният сектор ще бъде сериозно представен от традиционния партньор Метро Академия с шеф Юри Велев и старозагорската фирма Аякс. Организаторите обещават много емоции в двата дни на изложението.\r\nГала вечер в Държавна опера Стара Загора ще се проведеот 19.00 часа с концерт-спектакъл и ще продължи със стилна вечеря във фоайето на Операта.", "date": "2017.10.14", "title": "Стара Загора: Изложение на вино и кулинарни продукти ще бъде открито пред Регионалния исторически музей"}
{"url": "http://www.focus-news.net/news/2017/10/14/2446479/sofiya-vavedena-e-vremenna-organizatsiya-na-dvizhenieto-po-ul-sv-georgi-sofiyski-zaradi-premahvane-na-opasni-darveta.html", "text": "Въведена е временна организация на движението по ул. „Св. Георги Софийски“ заради премахване на опасни дървета. Това съобщиха от пресцентъра на Столична община. До 19.30 часа е забранено влизането на пътни превозни средства по част от дясната пътна лента последователно по южното и северното пътно платно на ул. „Св. Георги Софийски“, в участъка от бул. „Акад. Иван Евстатиев Гешов“ до ул. „Константин Иречек“.", "date": "2017.10.14", "title": "София: Въведена е временна организация на движението по ул. „Св. Георги Софийски“ заради премахване на опасни дървета"}
{"url": "http://www.focus-news.net/news/2017/10/14/2446480/ruse-8-dushi-sa-zadarzhani-do-momenta-pri-operatsiya-na-gdbop-i-zhandarmeriyata-sreshtu-prestapna-grupa.html", "text": "8 души са задържани до момента в Русе при операция на ГДБОП и Жандармерията срещу престъпна група, предаде БНР. Разбитата банда се е занимавала с разпространение на наркотици в града и региона, както и с нападения и силови действия срещу хора. Акцията ще продължи през целия ден. Разпитват се десетки свидетели.\r\nСпециализирани полицейски части проверяват заведение и заложна къща в Русе, които са собственост на брата на депутата от БСП Георги Стоилов - Илиян.", "date": "2017.10.14", "title": "Русе: 8 души са задържани до момента при операция на ГДБОП и Жандармерията срещу престъпна група"}
{"url": "http://www.focus-news.net/news/2017/10/14/2446481/smolyan-za-poredna-godina-v-grada-shte-bade-otbelyazan-svetovniyat-den-na-hodeneto.html", "text": "За поредна година в Смолян ще бъде отбелязан Световният ден на ходенето, съобщиха от пресцентъра на Община Смолян. Стартът ще бъде даден от 10,30 часа. Походът ще започне от пешеходната зона на пл. „Свобода” до резерват „Амзово”, а трасето е с дължина 4,6 км. \r\nОбщина Смолян провежда и участва в Световния ден на ходенето повече от 11 години. Проявата цели популяризиране на ходенето като ефективна и лесна за практикуване двигателна активност за хора от всички възрастови групи. Организатори на национално ниво са Министерството на младежта и спорта, Българската асоциация „Спорт за всички” /БАСВ/, а на местно ниво Община Смолян в партньорство със сдружение „Fun in the mountain“ и всички институции и организации, имащи отношение към здравето и спорта. В Световен мащаб проявата се подкрепя от Международния Олимпийски комитет. Събитието се провежда винаги през месец октомври. \r\nИ през тази година Световният ден на ходенето в Смолян е определено за централно събитие в страната. Организаторите са подготвили томбола, различни игри и много лакомства за участниците. Проявата е част от събитията, свързани с отбелязването на 105 години от Освобождението на Родопите и е включена в Спортния календар на община Смолян.", "date": "2017.10.14", "title": "Смолян: За поредна година в града ще бъде отбелязан Световният ден на ходенето"}
{"url": "http://www.focus-news.net/news/2017/10/14/2446482/donka-mihaylova-kmet-na-troyan-programata-za-praznika-na-grada-tazi-godina-e-praznichno-rabotna.html", "text": "Програмата за празника на град Троян тази година е празнично-работна. Това каза кметът на общината Донка Михайлова в интервю за Агенция „Фокус“ по повод празника на града, който се чества на 14 октомври, Петковден.\r\nТя обясни, че заедно с традиционното вдигане на знамето на Троян, тържествената сесия на Общинска съвет и ежегодният концерт, на който ще вземат участие изпълнителите Орлин Горанов и Мариана Попова, тази година ще бъдат отбелязани и много неща от делника на троянци. „Ще открием реновирана част от сграда на музея, която беше направена със средства от общинския бюджет и от проект „Красива България“. Ще открием и офиса на местната инициативна група Троян-Априлци-Угърчин. Ще направим и символична първа копка на проект по енергийна ефективност на сградата на читалището – един от 11-те проекта, по които работим със средства, осигурени от оперативна програма „Региони в растеж“ и националната програма за енергийна ефективност. Всичко това са дела, които са свързани с делника на троянци и които са стъпка към посрещането догодина на 150-годишнината от обявяването на Троян за град“, каза Михайлова и уточни, че през последните години Троян се е превърнал в град, който съумява да превърне събитийния туризъм в реален поминък за населението.\r\nПо думите ѝ историята на празника е дълга и много поучителна. „Една година преди Освобождението на България Троян е опожарен – градът изгаря до основи, като остава единствено църквата, на която е засегнат само покривът. Когато троянци се връщат и решават да започнат възстановяването на родното си място, първо изграждат църквата и училището. Църквата в Троян носи името „Св. Петка“ и ние вярваме, че именно тази светица покровителства нашия град и всяка година на Петковден отбелязваме този празник. Заедно с това честваме и умението на троянци да бъдат заедно в трудностите, да обединяват усилията си и да градят. Това е един голям урок, който нашите деди са ни оставили“, каза още тя.\r\nПо повод празника кметът пожела на гражданите на Троян да имат повече самочувствие. „Защото троянци го заслужават. Убедена съм, че общите ни усилия създават предпоставки те да се чувстват като хора, които живеят в един от най-красивите градове на България“, каза Михайлова.\r\nЦветилена СИМЕОНОВА", "date": "2017.10.14", "title": "Донка Михайлова, кмет на Троян: Програмата за празника на града тази година е празнично-работна"}
{"url": "http://www.focus-news.net/news/2017/10/14/2446483/mia-albanskiyat-parlament-odobri-zakona-za-maltsinstvata-makedontsite-protestiraha-ostro.html", "text": "Албанският парламент одобри в петък закон за защита на малцинствата, с който се призна наличието на българско малцинство в страната, съобщава Македонската информационна агенция. 102 народните представители гласуваха „ЗА“ а десет бяха против приемането на проекта. В новоприетия закон, освен съществуващите преди това осем групи, се признава наличието и на българско малцинство, за първи път в албанската история, припомня македонската медия. \r\nПрезидентът на македонското дружество „Илинден“ изрази неодобрението си от факта, като каза, че албанските власти са се подали на българските заплахи и добави, че според него българско малцинство в Албания няма. От партията на македонците в тиранското Народно събрание също протестираха остро, определяйки действието като \"геноцид\" срещу македонците в страната, като също отрекоха наличие на българско малцинство.  Цанко Цолов", "date": "2017.10.14", "title": "МИА: Албанският парламент одобри закона за малцинствата, македонците протестираха остро"}
{"url": "http://www.focus-news.net/news/2017/10/14/2446484/pazardzhik-oik-septemvri-prekrati-predsrochno-palnomoshtiyata-na-kmeta-na-selo-semchinovo-plamen-temelkov.html", "text": "Общинската избирателна комисия (ОИК) в Септември прекрати предсрочно пълномощията на кмета на село Семчиново Пламен Темелков, съобщиха за Радио „Фокус“ – Пазарджик от ОИК-Септември. В решението на комисията се посочва, че пълномощията на кмета на село Семчиново Пламен Велев Темелков следва да бъдат прекратени предсрочно, тъй-като същият фактически от 29 юни 2017 г. до настоящия момент /повече от три месеца/ не изпълнява функциите си на кмет на селото. От 23 юни 2017 г. до момента той е използвал платен и неплатен годишен отпуск. Едновременно с това от 29 юни .2017 г. до настоящия момент същият реално изтърпява мярка за неотклонение „задържане под стража”. Съгласно разпоредбата на чл. 42, ал. 1, т. 10 от ЗМСМА пълномощията на кмет се прекратяват предсрочно и при неоснователно отсъствие от работа за повече от един месец. Отделно от това, няма данни след 23.06.2017 г. до настоящия момент кметът на с. Семчиново да е отсъствал от работа по основателни причини. ОИК-Септември обезсилва издаденото на Пламен Велев Темелков през 2015 г. удостоверение за избран кмет на село Семчиново. Решението подлежи на обжалване в 7-дневен срок пред Административен съд – Пазарджик. Препис от него се изпраща на ЦИК и председателя на Общинския съвет в Септември в тридневен срок от влизането му в сила.„Фокус“ припомня: \r\nКметът на с. Семчиново Пламен Темелков, заедно с още 6 души бе задържан с Европейска заповед за арест на 26.06.2017 година. В заповедта са визирани обвинения за участие в организирана престъпна група, трафик на хора и склоняване към проституция. С решение на Окръжен съд – Пазарджик той е екстрадиран в Испания. На 03.08.2017 година с военен самолет общо 8 души, сред които и Темелков, заминаха за испанския град Марбея.\r\nВаня НИКОЛОВА", "date": "2017.10.14", "title": "Пазарджик: ОИК-Септември прекрати предсрочно пълномощията на кмета на село Семчиново Пламен Темелков"}
{"url": "http://www.focus-news.net/news/2017/10/14/2446485/blagoevgrad-23-ata-godishnina-ot-osveshtavaneto-na-tsarkvata-sveta-petka-balgarska-v-rupite-shte-bade-otbelyazana-s-tarzhestvena-liturgiya.html", "text": "23-ата годишнина от освещаването на църквата „Света Петка Българска“ в местност Рупите ще бъде отбелязана с тържествена литургия от 11.00 часа. Това съобщиха за Радио „Фокус“ – Пирин от фондация „Ванга“. Очаква се стотици миряни да посетят местността, за да почетат храмовия празник на църквата „Света Петка“, която пророчицата Ванга построи в последните години от живота си. Отец Живко ще отслужи тържествена света литургия, а присъстващите ще запалят свещи и ще се помолят за здраве и благоденствие. По-късно за всички, дошли в храма на пророчицата Ванга, ще бъде раздаден курбан, който ще бъде осветен от свещеника.\r\nЛора КАЛЧЕВА", "date": "2017.10.14", "title": "Благоевград: 23-ата годишнина от освещаването на църквата „Света Петка Българска“ в Рупите ще бъде отбелязана с тържествена литургия"}
{"url": "http://www.focus-news.net/news/2017/10/14/2446486/reuters-chetirima-dushi-ostavat-v-aresta-v-turtsiya-zaradi-eksploziyata-tupras.html", "text": "Четирима души остават в ареста заради експлозията в рафинерията „Тупрас“, предава Reuters. От агенцията припомнят, че в сряда петролен танкер избухна в провинция Измир, като в резултат на инцидента починаха четирима души. Експлозията се случи няколко дни след проведена профилактика. В четвъртък властите задържаха седем души, но в събота трима от тях бяха освободени. Не се съобщава какви обвинения предстои да бъдат повдигнати на останалите в ареста заподозрени.  Цанко Цолов", "date": "2017.10.14", "title": "Reuters: Четирима души остават в ареста в Турция, заради експлозията „Тупрас“"}
{"url": "http://www.focus-news.net/news/2017/10/14/2446487/istorikat-prof-plamen-pavlov-golyamata-populyarnost-na-sveta-petka-se-dalzhi-na-donasyaneto-na-moshtite-y-v-balgarskata-stolitsa-tarnovo-ot-ivan-asen-ii.html", "text": "Голямата популярност на света Петка се дължи на пренасянето на мощите й в българската столица Търново от Иван Асен II. Това каза за Радио „Фокус“ – Велико Търново историкът проф. Пламен Павлов във връзка с деня на светицата, който отбелязваме днес. Той уточни, че заслуга за култа света Петка имат и книжовниците на Търновската Патриаршия и по-точно св. Патриарх Евтимий. Историкът подчерта, че преклонението към св. Петка Търновска надхвърля многократно границите на България и се простира чак до Тихия океан. \r\n„Св. Петка, или Парашкева, както е гръцкото й име, е византийска светица, живяла най-вероятно през 9 век, която води скромен живот на монахиня. Това, което знаем за нея, не е особено много. Тя води живот на отшелница, следва примера на св. Мария Египетска и е била много популярна като лечителка и човек, който може да възприеме болките на другите и да им даде утешение“, обясни още проф. Павлов. По думите му, приживе светицата е била известна предимно в района на Източна Тракия и, когато умира, с течение на времето споменът за нея избледнява. \r\n„Благодарение на едно чудо, което се случва, когато са открити нейните мощи, този култ се възобновява. Те са били в Каликратия, селище в Източна Тракия. Дори има житие за св. Параскева, както е името й, според гръцките маниери, но по принцип култът има локални мащаби и той не е широко разпространен във Византийската империя. Всъщност, голямата популярност на св. Парашкева, нейното име св. Петка, и въобще - преклонението пред нея, което и до днес е толкова силно в целия православен свят, се дължи на донасянето на мощите й в българската столица Търново от Иван Асен II“, допълни още историкът. Мощите на св. Петка са пренеси в Търново през 1231 година.  Днес във Велико Търново има един храм, който носи името „Св. Петка“ и той чества своя празник.\r\nЛуиза ТРАНЧЕВА", "date": "2017.10.14", "title": "Историкът проф. Пламен Павлов: Голямата популярност на света Петка се дължи на донасянето на мощите й в българската столица Търново от Иван Асен II"}
{"url": "http://www.focus-news.net/news/2017/10/14/2446488/blagoevgrad-selo-polena-otbelyazva-hramov-praznik-na-tsarkvata-si-i-den-na-seloto.html", "text": "Село Полена, община Симитли, отбелязва храмов празник на църквата си и ден на селото с богата програма в рамките на два дни. Това каза за Радио „Фокус“ – Пирин Веселин Топузов, кмет на населеното място. Празненствата в селото започват днес. „Църквата в селото носи името на света Петка и местните празнуват точно в деня на светицата по църковния календар. В 11:30 часа ще бъде направен празничният водосвет и ще се раздаде курбан за здраве. В 12:30 часа станалите вече традиционни народни борби ще присъстват отново в празника на селото. В 16:00 часа  на стадиона в село Полена ще бъде играна футболна среща между ФК „Ветрен” Полена и  ФК „Левуново 2014”,село Левуново“, каза още Топузов.\r\nПрограмата по случай празника на селото ще продължи и вечерта, като в 17:00 часа ученици от СУ „Св. Св. Кирил и Методий” село Крупник, Танцов състав с ръководител Мария Дюлгерска и Спорттен клуб „Малки шампиони“, МФГ „Изворите”,сестри Ковачки,  Оркестърът на Панчо Иванов и фолклорната певица Радостина Паньова  ще повдигнат настроението на празнуващите и ще огласят селото с много музика и веселба. „Празненствата ще продължат и на 15 октомври, когато целият ден ще бъде посветен на децата. В 11:00 часа най- малките жители на селото ще бъдат изненадани от детско шоу, което ще ги забавлява на площада“, посочи Топузов.\r\nЛивия НИНОВА", "date": "2017.10.14", "title": "Благоевград: Село Полена отбелязва храмов празник на църквата си и ден на селото"}
{"url": "http://www.focus-news.net/news/2017/10/14/2446489/ministar-lilyana-pavlova-sami-si-pravim-vatreshnoto-naprezhenie-i-politicheskite-zakachki-no-se-nadyavam-tova-da-ne-se-otrazi-na-predsedatelstvoto.html", "text": "Сами си правим вътрешното напрежение и политическите закачки, но се надявам това да не се отрази на Председателството. Това каза в предаването „Събуди се“ по Нова телевизия министърът на Българското председателство на Съвета на ЕС 2018 г. Лиляна Павлова. „Безспорно е нормално да имаме предстартова треска особено когато се подготвяме да поемем нещо толкова важно и нещо, което не сме правили. Сами си правим вътрешното напрежение и политическите закачки. Надявам се това да не се отрази. При сформирането на 44-тото НС всички даваха заявки това да е надпартийна тема, за да можем да влезем в това председателство единни и да отстояваме интереса на България. Виждам, че има тенденции това обещание не само да не се спазва, но и да се правят сепаративни действия“, коментира Павлова и уточни, че въпреки всичко се надява, че разумът ще надделее. Тя допълни, че много би ѝ се искало с президента да имат по-добър диалог и сътрудничество. „Лично аз имам ангажимент да водя разговор с всички институции“, добави министърът. \r\nСпоред нея е факт е, че темата за борбата с корупцията е важна. „Видно и от подготвения от правителството законопроект. Уверена съм, че на 17-и заседанието ще се проведе, защото тогава няма съвети, на които трябва нашите министри да присъстват. Те заявиха, че са готови за този дебат. Не се крием от него, той е важен за нас, но е важно когато се определят дати, на които той ще се обсъжда, те да са удобни за всички“, коментира Павлова. \r\nПо думите ѝ няма притеснение в Европа затова, че в управлението участват националисти. Нашите министри са много добре подготвени. „С действията си правителството показва, че това са неоснователни притеснения. Председателството не е ремонти на НДК и не е сгради“, коментира Павлова. „Имаме сайт на министерството, за сайта на председателството имаме инструкция, че трябва да е готов на 1-ви, но имаме право да го използваме от 15 декември. Сайтът е готов, така че няма драма“, обясни министърът. \r\nПо темата за сигурността Павлова коментира, че никой не е застрахован, тъй като се вижда какво става в цяла Европа. „Предостави се значителен финансов ресурс, за да се направи видеобалюдение, системи за контрол, които да подкрепят екипите на службите. Те работят много динамично и активно. Няма да е лесно придвижването в София. Отсега се обръщам с молба за търпение за всички, които работят и живеят около НДК, летището, резиденция „Бояна“ и около хотел „Маринела“. Това са 4-те горещи точки, които ще подлежат на мерки за сигурност, охрана и специфично регулиране на движението“, призова Лиляна Павлова. \r\nТя коментира и евентуално посещение на руския президент Владимир Путин по време на председателството, като посочи, че е чула от президентската институция, че то ще е в средата на годината. „Дори да е по време на председателството, животът в България продължава и няма да е само председателството“, каза още Лиляна Павлова.", "date": "2017.10.14", "title": "Министър Лиляна Павлова: Сами си правим вътрешното напрежение и политическите закачки, но се надявам това да не се отрази на Председателството"}
{"url": "http://www.focus-news.net/news/2017/10/14/2446490/donka-mihaylova-kmet-na-troyan-darzhavata-vlaga-mnogo-poveche-usiliya-v-razvitieto-na-golemite-gradove-dokato-po-malkite-se-chuvstvat-zabraveni.html", "text": "Държавата влага много повече усилия в развитието на големите градове, докато по-малките като Троян се чувстват забравени. Това каза кметът на община Троян Донка Михайлова в интервю за Агенция „Фокус“. Тя уточни, че най-тежкият проблем за Троян е демографската криза. „За съжаление, това е проблем, който засяга не само нашия град, а на практика всички български населени места с изключение на по-малко от пет, ако не греша. Усилията ни са насочени основно в тази посока. На първо място, стремим се да създаваме работни места за троянци и успяваме с това“, каза тя и уточни, че в момента безработица в града няма, но е важно за гражданите да се повиши нивото на доходите. „Това е една доста тежка задача, на която общинската администрация няма много инструменти за въздействие, но със създаването на все повече работни места полагаме усилия, които дават резултат“, каза кметът.\r\nМихайлова обясни, че ѝ се иска държавата да бъде по-добър партньор на малките градове в справянето с този и други проблеми. „Но на този етап, за съжаление, считаме, че тя влага много повече усилия в развитието на най-големите градове на страната и градове като Троян често се чувстват в голяма степен забравени“, обясни тя.\r\nЦветилена СИМЕОНОВА", "date": "2017.10.14", "title": "Донка Михайлова, кмет на Троян: Държавата влага много повече усилия в развитието на големите градове, докато по-малките се чувстват забравени"}
{"url": "http://www.focus-news.net/news/2017/10/14/2446491/sofiya-dvizhenieto-po-avtomagistrala-hemus-pri-km-38-v-posoka-varna-se-osashtestvyava-do-1600-chasa-v-edna-lenta-poradi-remont-na-mantinela.html", "text": "Движението по автомагистрала \"Хемус\" при км 38, в посока Варна, се осъществява до 16.00 часа в една лента, поради ремонт на мантинела. Това съобщиха от пресцентъра на Агенция \"Пътна инфраструктура\".", "date": "2017.10.14", "title": "София: Движението по автомагистрала \"Хемус\" при км 38, в посока Варна, се осъществява до 16.00 часа в една лента, поради ремонт на мантинела"}
{"url": "http://www.focus-news.net/news/2017/10/14/2446492/iranskiyat-vanshen-ministar-vsichki-znaehme-che-priyatelstvoto-na-donald-tramp-se-prodava.html", "text": "„Всички знаехме, че приятелството на Доналд Тръмп ще се продаде на предложилия най-висока цена“, заяви иранският външен министър Мохамад Джавад Зариф, в съобщение от страницата си в социалната мрежа „Туитър“, предава AFP. Думите на Зариф са породени от факта, че американският държавен глава нарече Персийският залив „арабски залив“, по време на обръщението си в петък вечерта, като това е знак за близките отношения между Вашингтон и Саудитска Арабия. Агенцята припомни, че от Рияд се опитват да наложат името \"Арабски залив\" още от 90-те години на миналия век.\r\nАгенция \"Фокус\" припомня, че в реч пред Конгреса, Тръмп поиска преразглеждане на иранското ядрено споразумение, като обаче отказа да изтегли участието на страната от него. Президентът планира също така налагане на санкции срещу лица и организации в Иран, които според него подкрепят тероризма. Иранският премиер отрече обвиненията и заяви, че Техеран няма да добави или промени нищо от ядрената сделка.   Цанко Цолов", "date": "2017.10.14", "title": "Иранският външен министър: Всички знаехме, че приятелството на Доналд Тръмп се продава"}
{"url": "http://www.focus-news.net/news/2017/10/14/2446493/ministar-tsetska-tsacheva-momentat-za-svikvaneto-na-tozi-ksns-ne-e-udachno-podbran.html", "text": "Моментът за свикването на този КСНС не е удачно подбран. Това каза министърът на правосъдието Цецка Цачева в предаването „Седмицата“ по Дарик радио. „Никой към този момент не е възприел и вероятно предвидил, че с напускането им по някакъв начин това ще се отрази на кворума. Г-жа Захариева седмици напред, още в писмото си, с което изпраща доклада на президента, е обявила, че на тази дата ще бъде във Варшава във форум в рамките на НАТО. Затова г-н Радев е знаел още по време на съвместното им пътуване в САЩ, което реализираха дни по-рано. За бойкот, за умишлени действия, за провал е несериозно да се говори и това е безспорен факт“, коментира Цачева. По думите ѝ безспорно темата за корупцията е изключително важна. „Командироването е свързано и с подготовката за председателството. Моментът за свикването на този КСНС не е удачно подбран, тъй като в момента текат съветите. Министър Горанов като финансов министър трябваше да пътува за съвета в Люксембург. След седемдесет и няколко дни България започва да председателства ЕС. Не бих могла да отсъдя на везната коя е по-важната тема. Онова, което целият ЕС очаква от нас, е в сгъстен порядък да се свърши много работа“, допълни тя. \r\nПопитана защо министър-председателят е избрал точно деня на КСНС, за да се срещне с протестиращите служители от оръжейния завод „Емко“ с оглед на това, че е имало и предишни протести, Цачева отговори, че работата на премиера и на представителите на изпълнителната власт е не само да се занимават с онези въпроси, които предварително са поставени, а и такива които ад хок възникват. „След като г-н Борисов се присъедини ситуацията бе успокоена, нямаше скандиранията, които бяха дотогава. БСП освен да питат, други последици за тях няма, докато за управлението на страната отговаря министър-председателя, кабинета и мнозинството в Народното събрание. Ако някога започнат да управляват, тогава други ще ги питат защо така са си подредили приоритетите“, обясни Цачева. Според нея този КСНС няма да се провали, тъй като е продължение на предходния. „Продължаваме с дебатите и с опита за постигане на общи позиции. Това, че Народното събрание заседава няма да бъде проблем, защото съм убедена, че председателите на парламентарните групи, които са членове на КСНС, достатъчно отговорно ще се отнесат към темата и ще присъстват в президентството в 13.00 часа“, каза още Цецка Цачева.", "date": "2017.10.14", "title": "Министър Цецка Цачева: Моментът за свикването на този КСНС не е удачно подбран"}
{"url": "http://www.focus-news.net/news/2017/10/14/2446494/rumyana-arnaudova-govoritel-na-glavniya-prokuror-10-litsa-sa-zadarzhani-do-momenta-pri-spetsializiranata-aktsiya-v-ruse.html", "text": "10 лица са задържани до момента при специализираната акция в Русе. Това каза за Агенция \"Фокус\" говорителят на главния прокурор Румяна Арнаудова във връзка с провежданата в Русе специализирана акция. \"В момента на територията на Русе се провеждат активни процесуално-следствени действия под ръководството на Специализираната прокуратура и с участието на ГДБОП. Провежда се разследване за организирана престъпна група, която се занимава с разпространение на наркотични вещества и с рекет. Извършват се претърсвания\", заяви  Арнаудова.\r\nТя обясни, че акцията е започнала рано тази сутрин. \"Продължават следствените действия и към момента. Най-рано утре ще можем да дадем повече информация, включително и за самоличността на лицата, които са обвинени в организиране, ръководене и участие в организираната престъпна група\", каза още говорителят на главния прокурор.", "date": "2017.10.14", "title": "Румяна Арнаудова, говорител на главния прокурор: 10 лица са задържани до момента при специализираната акция в Русе"}
{"url": "http://www.focus-news.net/news/2017/10/14/2446495/kiril-dobrev-bsp-dve-godini-predi-mestnite-izbori-iskame-bsp-da-smeni-oblika-i-da-bade-opozitsiya-i-na-mestno-nivo.html", "text": "Две години преди местните избори искаме БСП да смени облика и да бъде опозиция и на местно ниво. Това каза пред журналисти заместник-председателят на БСП Кирил Добрев преди Пленума на партията, предаде репортер на Агенция „Фокус“. На въпрос ако се стигне до свикване на конгрес това ще означава, ли че ръководството ще търси доверие от делегатите, Добрев отговори: „Първо Конгресът е работен. Предполагам вече сте запознати с неговия дневен ред. Там има неща, които са наистина актуални за България и за дневния ред на държавата. Касае Бюджет 2018 г., защото бюджетът определя основните политики. В края на краищата БСП водихме дълга битка и смятам, че с бюджета можем да реализираме своите политики. Втора точка от конгреса, знаете, че е европейското председателство“, каза Добрев. По думите му до ден днешен по тази тема не сме чували нищо освен ремонта на НДК. \r\n„Естествено имаме и точка, която е дневния ред на БСП – доклада на председателя“, допълни Добрев. „Темата „Корнелия Нинова“ и „председател на БСП“ не съществува, защото тя беше избрана преди една година на конгрес и начина, по който трябва да бъде избран председателят е чрез гласуване на цялата партия. Искаме се да вкараме опозиционността в политиката, в натиска към управляващите цялата партия, затова правим конгреса. Той не е вътрешно насочен, той е насочен навън. БСП е силна опозиция на национално ниво, но не мога да кажа, че е такава на местно ниво. Образно казано две години преди местните избори, БСП да смени облика и да бъде опозиция и на местно ниво“, каза още Добрев. \r\n„Целта на конгреса е да ангажираме, да мобилизираме всички структури на БСП в битката с политическия опонент, който имаме, за основни неща“, обясни Добрев. Той заяви, че няма напрежение вътре в БСП. „Аз не виждам напрежение. Гледате и гласуванията - има различни мнения и ние с тези мнения се съобразяваме. В края на краищата имаме колективни органи и решението се взима с мнозинство“, коментира той.\r\nДеница КИТАНОВА", "date": "2017.10.14", "title": "Кирил Добрев, БСП: Две години преди местните избори искаме БСП да смени облика и да бъде опозиция и на местно ниво"}
{"url": "http://www.focus-news.net/news/2017/10/14/2446496/plovdiv-okrazhniyat-sad-shte-gleda-myarkata-za-neotklonenie-na-nachalnika-na-sektor-ohranitelna-politsiya-v-3-to-rayonno-upravlenie-na-mvr-stoyan-pavlov.html", "text": "Окръжен съд  – Пловдив ще разгледа искането на Окръжна прокуратура – Пловдив за вземане на мярка за неотклонение „задържане под стража“ спрямо Стоян П. от 12.00 часа в зала №2. Това съобщиха от Съдебна палата-Пловдив. Срещу Стоян П. е повдигнато обвинение за това, че на 3 октомври 2017 г. в Пловдив като длъжностно лице – началник на сектор „Охранителна полиция“ в III Районно управление на ОДМВР – Пловдив е приел дар – паричната сума от 300 лева, за да не извърши действия по служба, вменени му по Закона на МВР.", "date": "2017.10.14", "title": "Пловдив: Окръжният съд ще гледа мярката за неотклонение на началника на сектор “Охранителна полиция” в 3-то Районно управление на МВР Стоян Павлов"}
{"url": "http://www.focus-news.net/news/2017/10/14/2446497/afp-kyurdite-zayaviha-che-bagdad-im-e-dal-ultimatum-da-napusnat-kirkuk.html", "text": "Представител на кюрдите заяви в събота, че Багдад е дал ултиматум на кюрдските военни да напуснат Киркук до 02:00 часа сутринта в неделя, предава AFP. Изявлението става на фона на покачващото се напрежение между иракските военни и отрядите на пешмергите. Град Киркук е етнически разделен, но с кюрдско мнозинство, като техните военни формирования имат голяма заслуга за превземането на града от „Ислямска държава“. \r\nОт агенцията припомнят, че в петък иракски военни заеха всички позиции в провинцията на юг от Киркук, която преди това бе контролирана от кюрдите, а американският министър на отбраната Джеймс Матис призова двете страни да останат концентрирани върху войната срещу „Ислямска държава“. Търканията между кюрдите и Багдад започнаха след проведения референдум за независимост на разполагащото с културна автономия малцинство, проведен в края на септември.  Цанко Цолов", "date": "2017.10.14", "title": "AFP: Кюрдите заявиха, че Багдад им е дал ултиматум да напуснат Киркук"}
{"url": "http://www.focus-news.net/news/2017/10/14/2446498/s-kvorum-ot-106-delegati-zapochna-plenumat-na-bsp.html", "text": "С кворум от 106 делегати започна Пленумът на БСП, предаде репортер на Агенция „Фокус“. Заседанието на Националния съвет на партията се провежда в зала „Киев“ на парк-хотел „Москва“. По първа точка е предвидено лидерът на БСП Корнелия Нинова да коментира актуалната политическа обстановка. Втора точка е проекторешение за свикване на заседание на 49-ия конгрес, трета точка е концепция за бъдещето на левия печат и четвърта точка е „разни“. \r\nДеница КИТАНОВА", "date": "2017.10.14", "title": "С кворум от 106 делегати започна Пленумът на БСП"}
{"url": "http://www.focus-news.net/news/2017/10/14/2446499/ministar-nikolay-nankov-v-nachaloto-na-noemvri-zapochvaremont-na-aktivnata-lenta-na-am-trakiya-v-uchastaka-ot-plovdiv-do-stara-zagora-v-posoka-burgas.html", "text": "В началото на ноември започва текущ ремонт на активната лента на автомагистрала Тракия, в участъка от Пловдив до Стара Загора, в посока Бургас. Това съобщи пред журналисти в Пловдив министърът на регионалното развитие и благоустройство Николай Нанков, предаде репортер на Радио „Фокус” – Пловдив. Ако времето позволява ремонтът трябва да приключи до три седмици. „Близо 17 км от този път са в изключително тежко експлоатационно състояние”, посочи министър Нанков. Движението няма да се спира изцяло, като ще бъде създадена времена организация на движение и то ще се извършва в една лента.\r\nНиколай Нанков каза, че приоритетните проекти на правителството за ремонти на пътната инфраструктура, включително и в тунелите на автомагистрала „Хемус”, са над 40, а заделените за тях средствата са около 4.5 млн. лева.\r\nЦветана ТОНЧЕВА", "date": "2017.10.14", "title": "Министър Николай Нанков: В началото на ноември започваремонт на активната лента на АМ \"Тракия\", в участъка от Пловдив до Стара Загора, в посока Бургас"}
{"url": "http://www.focus-news.net/news/2017/10/14/2446500/mkd-makedoniya-den-za-razmisal-predi-kmetskite-izbori-v-makedoniya.html", "text": "Закрита бе предизборната кампания за местните избори в Македония, пише изданието ”МКД“, като съобщава още, че събота е денят за размисъл преди изборите. На гласуването в неделя, жителите на Македония ще избират между 19 партии и коалиции и общо 260 кандидати за кметове за 80 общини. За да бъде изборът законен, поне 1/3 от жителите на дадена община трябва да упражнят правото си, като кандидатът с най-много гласове печели. На доста места се очаква нужда от балотаж, който е насрочен за 29 октомври. Общият брой на имащите право на глас е малко над 1,8 млн.  Цанко Цолов", "date": "2017.10.14", "title": "„МКД“ (Македония): Ден за размисъл преди кметските избори в Македония"}
{"url": "http://www.focus-news.net/news/2017/10/14/2446501/otets-yordan-georgiev-arhiereyski-namestnik-na-asenovgrad-muldavskiyat-manastir-sv-petka-kray-asenovgrad-e-bil-vazhno-knizhovno-sredishte-po-vreme-na-osmanskoto-vladichestvo.html", "text": "Мулдавският манастир „Св. Петка“ край Асеновград е бил важно книжовно средище за българите по време на османското владичество. Това каза за Радио „Фокус“ – Пловдив отец Йордан Георгиев, архиерейски наместник на Асеновград, по повод храмовия празник на светата обител. По думите му през османското владичество манастирската библиотека е притежавала ценни ръкописи, които по-късно били разграбени и унищожени от гръцките монаси. „Манастирът също се свързва и с борбата за национално освобождение. Той е бил едно от най-сигурните убежища на Апостола на свободата – Васил Левски, чийто барелеф е поставен в каменния зид пред входа на манастира“, посочи отец Йордан.\r\nТой каза още, че манастирът се намира на седем километра югоизточно от Асеновград. Според преданието е бил основан в края на 14-ти или в началото на 15 век, в края на Втората българска държава и началото на османското владичество. Три пъти е бил разрушаван от поробителите и след това отново възобновяван от родолюбиви българи. Запазен ктиторски надпис над входната врата на църквата свидетелства, че последното възстановяване на разрушените манастирски постройки се е извършило през 1836 година. По време на Руско-турската освободителна война, когато турците отстъпвали през Родопите, отново разграбили светата обител.\r\nКъм днешна дата манастирът се състои от двуетажни жилищни сгради с открити чардаци и висок манастирски зид. В средата на двора се издига съборна църква с висока камбанария. Църквата е безкуполна, каменна, с обширно предверие. Особено интересна е откритата аркада, поставена върху седем зидани колони, образуващи четири отделни свода. На югозападния ъгъл на аркадата се извисява камбанарията.\r\nТони МИХАЙЛОВ", "date": "2017.10.14", "title": "Отец Йордан Георгиев, архиерейски наместник на Асеновград: Мулдавският манастир „Св. Петка“ край Асеновград е бил важно книжовно средище по време на османското владичество"}
{"url": "http://www.focus-news.net/news/2017/10/14/2446502/ministar-tsetska-tsacheva-iskame-nezavisimiyat-antikoruptsionen-organ-da-zaraboti-maksimalno-barzo.html", "text": "Искаме независимият антикорупционен орган да заработи максимално бързо. Това каза министърът на правосъдието Цецка Цачева в предаването „Седмицата“ по Дарик радио. „Към момента всички тези структури работят, ще бъде несправедливо да се каже, че нямаме резултати. Все още онази ефективност, която очакваме като цяло, би се постигнала чрез една кодифицираща уредба. По-силният аргумент за тази необходимост от нови законодателни инициативи е в усещането на българските граждани, че все още има недосегаемост спрямо лица, заемащи висши публични длъжности, които обаче получават материални или нематериални облаги, които не им се следват. Дълбоко вярвам в необходимостта за един такъв закон със създаването на такъв независим орган. България вече извървя своя няколко годишен път в тази посока, защото по време на 43-тото НС направихме 2 опита по двата законопроекта“, коментира Цачева. По думите ѝ това, което предлага законопроектът на левицата, е да се създаде един орган, който да разследва само корупционни престъпления. „Отчете се на КСНС, че има необходимост от подобряване на съставите. Предвиждаме освен за публичния сектор да има състави в НК, които да важат и за лица от частния сектор. Очакванията на антикорупционния закон не са, че с него ще се извършат промени в НК. Нито в правителствения законопроект, нито в този на левицата има преходни и заключителни разпоредби, с които да се променя НК. Искаме този независим антикорупционен орган да заработи максимално бързо“, допълни тя. Цачева подчерта, че категоричното ѝ убеждение е, че ръководството на този орган следва да се избира от Народното събрание. Според нея ще има много конфликтни ситуации, ако президентът избира председателя на антикорупционния орган. „Президентът Плевнелиев за времето на неговия мандат е съставил 3 служебни правителства. По време на служебно правителство, ако този уж независим орган, назначен от президента, който отговаря и за управлението на служебното правителство, какво правим тогава? Той от независим ще се превърне в инструмент на изпълнителната власт“, каза още Цецка Цачева.", "date": "2017.10.14", "title": "Министър Цецка Цачева: Искаме независимият антикорупционен орган да заработи максимално бързо"}
{"url": "http://www.focus-news.net/news/2017/10/14/2446503/sofiya-aleya-na-ptitsite-beshe-otkrita-v-borisovata-gradina.html", "text": "В Борисовата градина беше открита Алея на птиците, предаде репортер на Агенция „Фокус“. Събитието е част от кампанията на Столична община за отбелязване на 135 години от създаването на най-големия парк в София. На една от алеите в парка са разположени табели, които разказват за навиците на птиците, които го обитават. Българското дружество за защита на птиците организира работилница, в която децата могат да направят хранилка за птици. \r\nЗам.-кметът по екология на Столична община Йоана Христова посочи: „Това е началото на алеята на птиците. Когато започнахме популяризирането на 135-тата годишнина на Борисовата градина, обещахме на софиянци и гостите на столицата поредица от събития. Спазвайки обещанията си след Розариума, разходката с файтона и снимките от Борисовата градина, каквато е била преди, продължаваме с Алеята на птиците“. „Имаме изключително голямо биоразнообразие в Борисовата градина. Ще продължим и алеята ще се разраства в бъдеще“, заяви тя. \r\nЙорданка Луканова от Българското дружество за защита на птиците обясни: „Хранилката е много важна за птиците през зимата. Всяка зима организираме кампанията „Зрънце любов“, с която призоваваме хората да правят хранилки и да ги поставят навсякъде. По този начин да помогнат на птиците през зимата понеже тогава те имат най-голяма нужда от храна“. „Птиците в Борисовата градина са изключително контактни, не се страхуват, много лесно могат да забележат хранилката. Тук кацат най-много сини синигери, големи синигери, врани и сойки“, каза още тя. \r\nБиляна ИВАНОВА", "date": "2017.10.14", "title": "София: Алея на птиците беше открита в Борисовата градина"}
{"url": "http://www.focus-news.net/news/2017/10/14/2446504/afp-vsichki-siriyski-chlenove-na-islyamska-darzhava-sa-napusnali-rakka.html", "text": "Всички сирийски членове на терористичната групировка „Ислямска държава“ са напуснали в събота град Ракка заедно със семействата си, съобщават от Сирийската обсерватория за човешки права, предава AFP.  Сред международните бойци на организацията също тече подготовка за бягство от града. Член на градското управление е съобщил, че голяма част от ислямистите са се предали на подкрепяните от САЩ Сирийските демократични сили, които бяха в процес на превземането на града от „Ислямска държава“. Не се съобщават условията или числеността на предалите се. По-рано сирийски телевизионен канал обяви освобождаването на Ракка.  Цанко Цолов", "date": "2017.10.14", "title": "AFP: Всички сирийски членове на „Ислямска държава“ са напуснали Ракка"}
{"url": "http://www.focus-news.net/news/2017/10/14/2446505/ministar-nikolay-nankov-do-kraya-na-2018-godina-tryabva-da-zavarshi-tsyalostnoto-izgrazhdane-na-patya-plovdiv-asenovgrad.html", "text": "До края на 2018 година трябва да завърши изграждането на пътя Пловдив-Асеновград. Това съобщи пред журналисти в Пловдив министърът на регионалното развитие и благоустройство Николай Нанков, предаде репортер на Радио „Фокус” – Пловдив. Министърът направи инспекция на строителството на пътя и отчете, че има огромен напредък. „Обектът е пример за това как трябва да се  изпълнява пътен участък като ново строителство”, каза министър Нанков. След това, обаче, той уточни, че във връзка с проекта има пропуски, които са допуснати на етап проектиране, през 2014 година - не са били предвидени изграждане на локални платна и кръгови кръстовища, като не е направен анализ на трафика, относно връзките към второкласния път. По думи на Николай Нанков всички проблеми се разрешават в движение и те няма да спрат изграждането на пътя, което е финансирано с 25 млн. лева по ОП ”Региони в растеж”. Той посочи, че финансирането на допълнителните кръстовища и локали ще стане от бюджетна на Агенция \"Пътна инфраструктура\", все още се обсъжда колко точно да бъдат кръстовищата по пътя, като не се спори за три от тях, които са задължителни - при Асеновград, при Крумово и кръстовището при връзката с Околовръстния път на Пловдив, което в последствие ще се превърне в пътен възел.\r\nНиколай Нанков каза още, че в случай на обжалване по отношение на процедурите за отчуждаване на необходимите са проекта терени изпълнението на строителните дейности няма да спре, тъй като Законът позволява да се обжалва само размерът на обезщетението, а не самото отчуждаване.\r\nТой заяви също, че в момента се изгражда допълнителното платно на пътя, като в началото на другия месец започва полагането на асфалт, а след това ще се премине към рехабилитацията на сега съществуващото платно.\r\nЦветана ТОНЧЕВА", "date": "2017.10.14", "title": "Министър Николай Нанков: До края на 2018 година трябва да завърши цялостното изграждане на пътя Пловдив-Асеновград"}
{"url": "http://www.focus-news.net/news/2017/10/14/2446506/plenumat-na-bsp-vklyuchi-v-dnevniya-si-red-kato-parva-tochka-proektoreshenie-za-izdigane-na-kandidaturata-na-sergey-stanishev-za-lider-na-pes.html", "text": "Пленумът на БСП включи в дневния си ред като точка първа проекторешение за издигане на кандидатурата на Сергей Станишев за лидер на ПЕС, предаде репортер на Агенция „Фокус“. „За“ предложението гласуваха единодушно 107 членове на Националния съвет. Пленумът на БСП прие на следващо заседание на Националния съвет да направи отчет за резултатите от частичните местните избори. Това предложи Георги Божинов, член на Националния съвет на партията и Пленумът го прие.\r\nДеница КИТАНОВА", "date": "2017.10.14", "title": "Пленумът на БСП включи в дневния си ред като първа точка проекторешение за издигане на кандидатурата на Сергей Станишев за лидер на ПЕС"}
{"url": "http://www.focus-news.net/news/2017/10/14/2446507/dha-strogi-merki-za-sigurnost-v-bagdad-za-utreshnata-vizita-na-turskiya-premier-binali-yaldaram.html", "text": "В навечерието на утрешната еднодневна визита в Ирак на турския премиер Бинали Йълдъръм, в столицата Багдад се вземат изключителни мерки за сигурност, предаде информационната агенция Догу хабер ажансъ (ДХА). В тях са ангажирани иракската армия, военните формирования на туркоманите – частите „Хаяшди Шаби”, както и разузнавателни структури. По улиците се извършват непрекъснати проверки с полицейски кучета за евентуален терористичен атентат. Не се разрешава паркиране за по-дълго време на нито едно превозно средство. На входните врати на всички хотели са разположени командоси, а влизащите щателно се претърсват. Подобни мерки са взети и покрай всички джамии в града, посочва още ДХА. Георги Димов", "date": "2017.10.14", "title": "ДХА: Строги мерки за сигурност в Багдад за утрешната визита на турския премиер Бинали Йълдъръм"}
{"url": "http://www.focus-news.net/news/2017/10/14/2446508/plovdiv-zapochva-izgrazhdaneto-na-vodoprovod-za-muldavskiya-manastir-sveta-petka.html", "text": "Започва изграждането на водопровод за Мулдавския манастир „Света Петка”. Това съобщи пред журналисти в Пловдив министърът на регионалното развитие и благоустройство Николай Нанков, предаде репортер на Радио „Фокус” – Пловдив. По думи на министър Нанков това ще бъде труден процес, тъй като нивелацията в района на светата обител е над 350 метра. „Ще има две помпени станции, трябва да се прекара и електрозахранване”, каза още Николай Нанков. „Водопроводът ще бъде изграден за около 7-8 месеца, а веднага след това започва и изграждането на пътя до манастира, посочи той. За изграждането на водопровода, който ще обхваща трасе с дължина 5 км, ще бъдат отделени не по малко от 700 000 лева. \r\nМинистър Нанков посети манастира, който отбелязва храмовия си празник.\r\nЦветана ТОНЧЕВА", "date": "2017.10.14", "title": "Пловдив: Започва изграждането на водопровод за Мулдавския манастир „Света Петка”"}
{"url": "http://www.focus-news.net/news/2017/10/14/2446509/neweurope-evropeyskata-komisiya-glasuva-finansova-pomosht-za-irak.html", "text": "Европейската комисия гласува финансова помощ, предназначена за възстановяването на освободените от „Ислямска държава“ региони в Ирак, пише NewEurope. От началото на кризата Багдад е получил хуманитарна помощ в размер на над 600 млн. евро, като към нея ще бъде добавена и сегашната сума от 60.4 млн. евро. \r\nФредерика Могерини, вицепрезидент на Европейската комисия, заяви пред медии, че „ние ще застанем заедно с иракският народ и власти, които показаха завидна смелост и сила в борбата с срещу ДАЕШ“. Могерини обеща ЕС да продължи да бъде активен в политическата и финансова помощ за Ирак.  Цанко Цолов", "date": "2017.10.14", "title": "NewEurope: Европейската комисия гласува финансова помощ за Ирак"}
{"url": "http://www.focus-news.net/news/2017/10/14/2446510/korneliya-ninova-kam-plenuma-na-bsp-da-ne-izpolzvame-protsedurni-hvatki-preglasuvaniya-po-izklyuchitelno-vazhni-vaprosi.html", "text": "Да не използваме процедурни хватки, прегласувания по изключително важни въпроси. Това призова лидерът на БСП Корнелия Нинова по време на заседание на Националния съвет на партията във връзка с предложението на Димитър Дъбов да отпадне точката за свикване на 49-ия Конгрес, предаде репортер на Агенция „Фокус“. „Призовавам пленума да се отнесем изключително сериозно към тази тема. Да не използваме процедурни хватки, прегласувания и т. н., по въпроси, които са изключително важни – председателство, бюджет, антикорупционно законодателство. В дискусията се надявам да говорим по същество и аргументи, но за да стигнем до нея, всеки трябва да си изрази мнението дали този дневен ред го приемаме или не“, каза Нинова. „Ако не ви е удобно да сведем дискусията до това дали се броим правилно или не, а не има ли нужда България от антикорупционно законодателство, продължавайте така“, обърна се Нинова към членовете на Националния съвет. \r\nПленумът на БСП отхвърли предложението на Димитър Дъбов от дневния ред да отпадне точката за свикване на заседание на 49-ия Конгрес. „За“ предложението на Димитър Дъбов гласуваха 50, „против“ - 54 , „въздържали се“ - 2, с което предложението не се прие.  \r\nДеница КИТАНОВА", "date": "2017.10.14", "title": "Корнелия Нинова към Пленума на БСП: Да не използваме процедурни хватки, прегласувания по изключително важни въпроси"}
{"url": "http://www.focus-news.net/news/2017/10/14/2446511/api-dvizhenieto-po-pat-i-8-mirovo-momin-prohod-se-osashtestvyava-v-edna-lenta-do-1600-chasa-poradi-podmyana-na-mantinela.html", "text": "Движението по път I-8 Мирово - Момин проход се осъществява в една лента до 16.00 часа, поради подмяна на мантинела. Това съобщиха от пресцентъра на Агенция \"Пътна инфраструктура\" (АПИ).", "date": "2017.10.14", "title": "АПИ: Движението по път I-8 Мирово - Момин проход се осъществява в една лента до 16.00 часа, поради подмяна на мантинела"}
{"url": "http://www.focus-news.net/news/2017/10/14/2446512/lidiya-stoyanova-khg-pirin-izklyuchitelno-sme-shtastlivi-che-tolkova-mnogo-klubove-se-otzovaha-na-nashata-pokana-da-vzemat-uchastie-v-turnira-po-hudozhestvena-gimnastika.html", "text": "Изключително сме щастливи, че толкова много клубове се отзоваха на нашата покана да вземат участие в турнира по художествена гимнастика. Това каза за Радио „Фокус“-Пирин Лидия Стоянова, председател на клуб по художествена гимнастика (КХГ) „Пирин“, във връзка с Първи турнир по художествена гимнастика за „Купата на Кмета на община Благоевград“, който се открива днес в Благоевград. „Идеята ни назря много отдавана да има турнир за „Купата на Кмета на община Благоевград“, тъй като много градове в страната провеждат подобни турнири. Ние искаме нашия да е по- специален и затова отправихме покана към всички клубове в цялата страна“, посочи Стоянова. По думите й  на поканата им са се отзовали 20 клуба, а най- хубавото е, че са се отзовали най- стилните клубове от София. На турнира ще се включат и гимнастички от Кюстендил, Дупница, Гоце Делчев, Бургас, Сливница, Варна. \r\n„Хубаво е, че се отзова един чужд отбор, който съвсем случайно е попаднал на нашата покана, а това са гимнастички от Босна. По нашата предварителна програма тези клубове ще доведат около 330- 350 деца, които да участват в турнира. Състезанието ще се проведе на възрастови групи. Днес започват да играят най- малките- родените 2010 г., 2011г, 2012 г., които ще покажат своите съчетания. След това ще се проведе една гимнастрада, в която участват 12 отбора. След това ще бъде тържественото откриване и награждаване в първите групи. Надяваме се, че много хора ще се отзоват на поканата и ще дойдат да гледат, тъй като ще бъде изключително интересно. Следобед ще продължат да играят още около 90 деца. Най- интересната част от турнира предстои да се проведе в неделя. На финала ще ни гостуват националните отбори по естетическа гимнастика, на които следващата седмица предстои европейско първенство. Те ще покажат своите композиции на закриване на турнира и на награждаване на изявилите се вече спортисти“, каза Стоянова.\r\nЛора КАЛЧЕВА", "date": "2017.10.14", "title": "Лидия Стоянова, КХГ „Пирин“: Изключително сме щастливи, че толкова много клубове се отзоваха на нашата покана да вземат участие в турнира по художествена гимнастика"}
{"url": "http://www.focus-news.net/news/2017/10/14/2446513/plenumat-na-bsp-nominira-sergey-stanishev-za-lider-na-pes.html", "text": "Пленумът на БСП номинира Сергей Станишев за лидер на ПЕС. „За“ издигане на номинацията на Сергей Станишев гласуваха 93 делегати, „против“ –  0 и „въздържали се“ - 2, с което предложението бе прието, предаде репортер на Агенция „Фокус“. „Провела съм разговори с президента на ПЕС Сергей Станишев за това заседанието на 49-ия конгрес да издигне неговата номинация за още един мандат. Сергей даде своето съгласие и Изпълнителното бюро, щеше да предложи днес, когато обсъждаме конгреса тази номинация да я направим на най-висшия форум на партията, като най-авторитетен, най-силен, който застава зад Сергей Станишев за негов следващ мандат“, каза Нинова.  „Вашето желание е Националния съвет да го номинира да го номинира, но ние ще предложим и Конгреса да потвърди тази номинация. Не защото е най-авторитетнияt орган, а защото такива са правилата за такива номинации“, допълни тя. \r\nДеница КИТАНОВА", "date": "2017.10.14", "title": "Пленумът на БСП номинира Сергей Станишев за лидер на ПЕС"}
{"url": "http://www.focus-news.net/news/2017/10/14/2446514/d-r-emil-karaivanov-kmet-na-asenovgrad-razvitieto-na-grada-prodalzhava-s-barzi-tempove-otchita-se-zasilen-interes-za-investirane.html", "text": "Развитието на Асеновград продължава с бързи темпове, отчита се засилен интерес за инвестиране в града. Това каза за Радио „Фокус“ – Пловдив кметът на Община Асеновград д-р Емил Караиванов. По думите му Асеновград е град със сериозни темпове на развитие в много области. „Увеличава се територията на жилищно застрояване, оформят се нови квартали. Има интерес за инвестиране в нашия град, което говори за големия потенциал, който има и за предприемчивостта на нашите жители. Безработицата на територията на Общината е под средното ниво за страната – под 7 %. Развитието на Асеновград през последните години е видимо. Работихме и продължаваме да работим по много проекти, национални и европейски програми. Опитахме се и се опитваме да се възползваме от всяка възможност, която би могла да направи Общината едно по-добро място за живеене за нашите жители“, заяви кметът.\r\nД-р Емил Караиванов посочи, че инфраструктурните проекти, по които е работила общината през последните години са свързани с енергийна ефективност, благоустрояване на квартали и централна градска част, саниране и обновяване на детски градини и училища в града и селата. „Ще припомня, че Асеновград бе обявен и получи награда за най-красив град през 2014 година. Смятам, че заслужихме това признание заради енергията и желанието, с което продължаваме да работим в тази насока. В момента реализираме най-мащабния проект в Асеновград за рехабилитация на почти половината от водоснабдителната и канализационна мрежа с изграждане на пречиствателна станция. Продължаваме с инфраструктурните проекти за благоустрояване на града. Работим по социални, младежки и трудови програми. Смятам, че Общината е една открита институция, която е достъпна за хората и техните проблеми и трябва да продължи да бъде такава, за да се развива града ни напред“, коментира Караиванов. \r\nТой добави, че Общината работи и по проекти, свързани със заетостта. Бенефициент сме ве момента по няколко програми, в това число младежки програми за обучение и заетост. „Правим необходимото да осигурим на младите хора възможности за изява и реализация, защото те са бъдещето на Асеновград. Опитваме се, в рамките на възможностите си, да ги стимулираме да останат тук, да отгледат своите деца и да се чувстват добре в родния град. Асеновград е жив град, продължава да се развива. Не се забелязва намаляване на населението, а точно обратното. Интересът към строителство, към развитие на града ни продължава“, посочи Караиванов.\r\nТони МИХАЙЛОВ", "date": "2017.10.14", "title": "Д-р Емил Караиванов, кмет на Асеновград: Развитието на града продължава с бързи темпове, отчита се засилен интерес за инвестиране"}
{"url": "http://www.focus-news.net/news/2017/10/14/2446515/korneliya-ninova-bsp-vnasyame-zhalba-v-konstitutsionniya-sad-po-povod-ostavkata-na-delyan-dobrev.html", "text": "Внасяме жалба в Конституционния съд по повод оставката на Делян Добрев. Това каза лидерът на БСП Корнелия Нинова по време на заседанието на Националния съвет на БСП, предаде репортер на Агенция „Фокус“. „Редица конституционалисти твърдят, че оставка не се гласува, констатира се, само дали е дадена доброволно. Те погазиха Конституцията и закони и оставиха Делян Добрев в парламента, именно да запазят шайката - да не тръгне един, че тръгват и други. Нека Конституционния съд да се произнесе“, заяви Нинова. Тя попита дали има теоретична опасност оставането на Делян Добрев да е в нарушение на Конституцията. \r\nДеница КИТАНОВА", "date": "2017.10.14", "title": "Корнелия Нинова, БСП: Внасяме жалба в Конституционния съд по повод оставката на Делян Добрев"}
{"url": "http://www.focus-news.net/news/2017/10/14/2446516/reuters-pone-100-boytsi-na-islyamska-darzhava-sa-se-predali-v-rakka.html", "text": "Поне 100 бойци на „Ислямска държава“ са се предали на подкрепяните от САЩ Сирийски демократични сили през последните 24 часа, предава Reuters. Членовете на терористичната групировка са били „премахнати“ от град Ракка в последствие, съобщи в събота говорител на подкрепяната от САЩ военна коалиция. Той обаче заяви, че все още предстоят тежки боеве в следващите дни.  Цанко Цолов", "date": "2017.10.14", "title": "Reuters: Поне 100 бойци на „Ислямска държава“ са се предали в Ракка"}
{"url": "http://www.focus-news.net/news/2017/10/14/2446517/zapochva-protestat-na-pozharnikarite.html", "text": "Започва протестът на националния синдикат на пожарникарите и спасителите „Огнеборец“ към КНСБ, предаде репортер на Агенция \"Фокус\". Огнеборците са се събрали пред Министерство на вътрешните работи в градината на „Св. Седмочисленици”. Причината за протеста са неадекватните политики прилагани от политическото ръководство на МВР, водещи до закриване на районни и участъкови служби и недостатъчното финансиране на Главна дирекция ПБЗН – МВР и Дирекция „Национална система 112” за предстоящата 2018 г.\", посочват от синдиката. Основен акцент в протеста ще бъдат замразените доходи на служителите в МВР.\r\nПри протестиращите дойде и министърът на вътрешните работи Валентин Радев, който уточни пред журналисти, че ще проведе срещи с представители на протестиращите.", "date": "2017.10.14", "title": "Започва протестът на пожарникарите"}
{"url": "http://www.focus-news.net/news/2017/10/14/2446518/korneliya-ninova-bsp-shaykata-iska-da-zapazi-natrupanoto-prez-godinite-i-da-ne-dopusne-edin-istinski-antikopuritsonen-organ-da-gi-nakazhe.html", "text": "Шайката иска да запази натрупаното през годините и да не допусне един истински антикопурицонен орган да ги накаже. Това каза лидерът на БСП Корнелия Нинова по време на заседанието на Националния съвет на БСП, предаде репортер на Агенция „Фокус“. Нинова отчете, че България е първа страна по корупция в ЕС. 97% от българските граждани смятат, че корупцията е проблем номер едно на държавата. „Тази дискусия върви на фона на много скандали, шуробаджанащина, война с президентската институция, цензура, заплаха не само към свободата на словото, а към хората с различно мнение. Кое е общото?“, попита Нинова. „Общото е, изговорено от един пунктуалист, наречен така от Цветан Цветанов. Казва се Антон Тодоров: „Бойко, Росен, Цветелина - 4 години управляваха България, работеха и живееха като шайка“, заяви лидерът на БСП. „Това е, когато са управлявали четири години, а десет години? Защо казвам, че това е общото - във всички тези действия, които виждаме напоследък шайката се брани“, каза Нинова. По думите ѝ за управляващите корупцията не е престъпление, а административно нарушение и трябва да се наказва с глоба. „За тях причината да не се преборим с корупцията е, че политическата класа не е записала определение в законите що е то корупцията. За нас причините са, че политическата класа през всичките тези години не иска да се бори с корупцията, защото е част от корупцията. Време е политическата класа да осъзнае това“, поясни лидерът на БСП. \r\n„Как още шайката брани това? С думите: „Ако дадем един, кой е следващият?“. Те имат пълното съзнание, че са шайка и ако един тръгне, отиват и следващите. Когато някой произнесе тези думи на глас, следва цензура, заплахи, обиди, журналистите ще бъдат освободени от столовете. Опозицията е хлебарка, която ще бъде стъпкана“, каза Нинова.\r\nПо думите ѝ другият стил на тази шайка с целта да запази статуквото е \"извращение с власт\" - да кажеш на възрастен човек, че ако гласува за друг, ще му спрат топлата кухня или на млад човек, отишъл да кандидатства за работа, че ще му дадат молба, ако попълни бланка да стане член на ГЕРБ.\r\nДеница КИТАНОВА", "date": "2017.10.14", "title": "Корнелия Нинова, БСП: Шайката иска да запази натрупаното през годините и да не допусне един истински антикопурицонен орган да ги накаже"}
{"url": "http://www.focus-news.net/news/2017/10/14/2446519/ministar-nikolina-angelkova-balgariya-vse-poveche-nalaga-imidzha-si-na-strana-koyato-predlaga-kachestven-turizam.html", "text": "България все повече налага имиджа си на страна, която предлага качествен туризъм. Това коментира в предаването „Метроном“ на Радио „Фокус“ министърът на туризма Николина Ангелкова. „И неслучайно 4- и 5-звездните хотели, особено 5-звездните, се запълват, дори и в момента за лято 2018 г. почти вече няма места на база на ранните резервации в 5-звездните хотели. Което от една страна е много хубаво, от друга страна провокира инвестиционен интерес и в тази връзка и самите големи туроператори, които не са само такива, те са конгломерати, които имат и собствени авиолинии, и хотели, всъщност заявиха инвестиционни намерения за строителство на 5-звездни хотели по нашето българско Черноморие”, коментира Николина Ангелкова. \r\nТя допълни, че темата за туризма ще бъде заложена на важно място в политическите дебати, които ще се проведат по време на Българското председателство на Съвета на ЕС. Министър Ангелкова каза още, че 2018 г. е обявена и за Година ЕС-Китай, което ще даде още една възможност, България да се възползва максимално от рекламни активности, организирани на ниво Европейски съюз, и от опцията за привличане на туристи от този голям пазар.", "date": "2017.10.14", "title": "Министър Николина Ангелкова: България все повече налага имиджа си на страна, която предлага качествен туризъм"}
{"url": "http://www.focus-news.net/news/2017/10/14/2446520/zhan-klod-yunker-evropeyskiyat-sayuz-ne-mozhe-da-bade-posrednik-v-katalunskata-kriza-sled-kato-samo-ednata-strana-zhelae-tova.html", "text": "Euronews. Юнкер заяви, че не е желателно Каталуния да стане независима държава, тъй като това би било лош пример за други региони и създало трудности в управлението на съюза. Председателят обаче подчерта, че това „не е наша работа“, след като неколкократно Мадрид заяви, че не желае посредници, тъй като проблемът е вътрешен за Испания.  Цанко Цолов", "date": "2017.10.14", "title": "Жан-Клод Юнкер: Европейският съюз не може да бъде посредник в каталунската криза, след като само едната страна желае това"}
{"url": "http://www.focus-news.net/news/2017/10/14/2446521/veliko-tarnovo-edin-e-pochinaliyat-sled-patniya-intsident-s-dvama-peshehodtsi-s-gorna-oryahovitsa-drugiyat-postradal-e-v-tezhko-sastoyanie-v-bolnitsa.html", "text": "Един пешеходец е починал при пътния инцидент, стана снощи около 22.30 часа на ул. „Отец Паисий“ в Горна Оряховица, съобщиха от пресцентъра на Областна дирекция на МВР – Велико Търново. По първоначална информация лек автомобил “Тойота“, управляван от 18-годишен младеж от същия град, е блъснал пешеходци, движещи се по тротоара. Той е шофирал с несъобразена скорост и е загубил управление над автомобила. В резултат на това на място е загинал 40-годишен мъж, а вторият пострадал – на 20 г., е в тежко състояние в горнооряховската болница. \r\nИ двамата мъже са от Горна Оряховица. Шофьорът  е с натъртвания и охлузвания. Изпробван е за употреба на алкохол, пробата е отрицателна. Взета му е кръвна проба. Пътникът, който се е возил до него – 15-годишно момче, е с фрактура на глезена. Причините за произшествието са в процес на изясняване. По случая е образувано досъдебно производство.", "date": "2017.10.14", "title": "Велико Търново: Един е починалият след пътния инцидент с двама пешеходци с Горна Оряховица, другият пострадал е в тежко състояние в болница"}
{"url": "http://www.focus-news.net/news/2017/10/14/2446522/andrey-kovachev-gerbenp-s-priemaneto-na-zakona-za-maltsinstvata-albaniya-napravi-stapka-napred-kam-evrointegratsiyata.html", "text": "С приемането на Закона за малцинствата, Албания направи стъпка напред към евроинтеграцията. Това коментира в предаването „Метроном на Радио „Фокус“ Андрей Ковачев, евродепутат ЕНП/ГЕРБ. По думите му с признаването на българското малцинство на територията на Албания е възстановена една историческа справедливост, която е била потъпквана десетилетия. По повод острите реакция от страна на Македония Андрей Ковачев посочи, че те са провокирани от минали събития, които трябва да бъдат изчистени в процеса на европейската интеграция. \r\n„Ние по никакъв начин никога не сме казвали, че нямат право тези, които се чувстват например етнически македонци, това да заявят това. В закона те са също споменати. И обратно на пропагандата на спонсорираните от Скопие организации в Албания, ние никога не сме призовавали да бъде изтрито името „македонски“, защото това е решение на всеки гражданин - как се самоопределя. Това не застрашава по никакъв начин Македония. Това застрашава, разбира се, идеологията от времето на титова и комунистическа Югославия, идеологията на Коминтерна за това, че няма и никога не е имало български етнос в тези региони и че всички са нещо друго”, коментира Андрей Ковачев. Той допълни, че българите в Албания знаят и помнят своята фамилна история и близките си, които не са се поддали на манипулацията да се представят за други.", "date": "2017.10.14", "title": "Андрей Ковачев, ГЕРБ/ЕНП: С приемането на Закона за малцинствата, Албания направи стъпка напред към евроинтеграцията"}
{"url": "http://www.focus-news.net/news/2017/10/14/2446524/afp-chuzhdestrannite-boytsi-na-islyamska-darzhava-nyama-da-poluchat-razreshenie-da-napusnat-rakka.html", "text": "Чуждестранни бойци на „Ислямска държава“ няма да получат разрешение да напуснат град Ракка, предава AFP. Това са съобщили в събота за агенцията представители на подкрепяните от САЩ Сирийски демократични сили. По-рано стана ясно, че сирийските бойци на терористичната организация са напуснали града, като поне 100 от тях са се предали на военната коалиция, която започна битка за Ракка в началото на юни тази година. От военната групировка, съставена най-вече от кюрди и араби, са заявили, че на „чуждестранните бойци няма да им се позволи да си тръгнат от Ракка“. Допълнителна информация не се предоставя.  Цанко Цолов", "date": "2017.10.14", "title": "AFP: Чуждестранните бойци на „Ислямска държава“ няма да получат разрешение да напуснат Ракка"}
{"url": "http://www.focus-news.net/news/2017/10/14/2446525/inzh-ventsislav-stankov-ogneborets-predvidenite-55-mlnlv-za-uvelichenie-na-zaplatite-v-mvr-v-byudzheta-za-2018-g-sa-krayno-nedostatachni.html", "text": "Предвидените 55 млн.лв. за увеличение на заплатите в МВР в бюджета за 2018 г. са крайно недостатъчни. Това каза пред журналисти инж. Венцислав Станков, президент на Националния синдикат на пожарникарите и спасителите „Огнеборец“, предаде репортер на Агенция \"Фокус\". \"Днес сме се събрали на този протест, за да изразим недоволството си относно неадекватните политики от политическото ръководство на МВР, които се прилагат към момента. А именно намеренията им да се закрият 12 служби и участъци към ГД „ПБЗН“. Второто нещо е неудовлетворяващият ни бюджет за двете структури на МВР – това са ГД „ПБЗН“, дирекция „Национална система 112“. На трето място, но не на последно място, това е предвижданото увеличение на възнагражденията на служителите от МВР с 5% от 1 януари 2018 г. , което за нас е крайно неудовлетворително\", заяви Станков. „Протестираме от 5 юли и искаме драстично увеличение на възнагражденията ан служителите в това ведомство. Говорим за минимум 15%.В Бюджет 2018 г. за МВР са предвидени 55 млн. лв. за увеличаване на възнагражденията на служителите по перо \"персонал\". Това са крайно недостатъчни. С такъв ресурс от 55 млн. лв. възнагражденията на служителите ще бъдат увеличени с горе-долу 4% по наши изчисления. Ние искаме 15% увеличение“, каза още той.\r\nЛюба АЛЕКСИЕВА", "date": "2017.10.14", "title": "Инж. Венцислав Станков, „Огнеборец“: Предвидените 55 млн.лв. за увеличение на заплатите в МВР в бюджета за 2018 г. са крайно недостатъчни"}
{"url": "http://www.focus-news.net/news/2017/10/14/2446526/dha-eto-shestte-tochki-ot-ultimatuma-na-bagdad-kam-irakskite-kyurdi-da-predadat-kontrola-varhu-kirkuk.html", "text": "След срещата в Сюлеймание на иракския президент Фуат Масум с лидерите на автономното кюрдско управление в Северен Ирак, премиерът на Ирак Хайдер Абади и туркоманските военни части „Хашди Шаби”  поставиха 48-часов ултиматум на  иракските кюрди да напуснат Киркук, предаде информационната агенция Догу хабер ажансъ (ДХА). При тази ситуация около и в Киркук частите на Пешмергата – от едната страна на барикадата, а от другата – иракската армия и частите  „Хашди Шаби”,  са в пълна бойна готовност. \r\nЕто шестте точни от ултиматума на Багдад:\r\n1. Предаване на иракската армия на контрола върху летище Киркук;\r\n2. Същото се отнася и за военния щаб „К 1 – Кейван”;\r\n3. Същото важи и за всички петролни кладенци, залежи и фирми в района;\r\n4. Отстраняване от длъжност на областния управител на Киркук Неджметтин Керим;\r\n5. Предалите се на Пешмергата джихадисти от ДАЕШ  да бъдат предадени също на иракската армия;\r\n6. Всички райони в Киркук, които са под контрола на Пешмергата и на автономното кюрдско управление, както и отвоюваните от ДАЕШ райони, също незабавно да бъдат предадени под контрола на иракската армия. Георги Димов", "date": "2017.10.14", "title": "ДХА: Ето шестте точки от ултиматума на Багдад към иракските кюрди да предадат контрола върху Киркук"}
{"url": "http://www.focus-news.net/news/2017/10/14/2446527/ministar-valentin-radev-nyama-osnovanie-za-protesti-na-pozharnikarite-zakrivaneto-na-sluzhbi-e-upravlenski-vapros-koyto-ne-tryabva-da-gi-valnuva.html", "text": "От Нова година ще има увеличение на заплатите – 55 млн. лв., разпределяме ги в момента. Това каза пред журналисти министърът на вътрешните работи Валентин Радев по време на протест на пожарникарите, предаде репортер на Агенция „Фокус“. „Има професионално ръководство. Те са решили да закрият 12 служби. България е на първо място по брой на пожарникари на глава от население. Трябва да ги намалим и да увеличим доброволните отряди. Мисля, че професионалното ръководство е взело правилните си решения. Над 450 са новите пожарни. За 2 години са дадени 300 млн. лв. Сега има договори за 100 млн. лв. Бюджетът на МВР е 1,2 млрд. лв. - 100 млн. лв. отиват за пожарни, 1 млрд. лв. отива за заплати и задръжка. От Нова година ще има увеличение на заплатите – 55 млн. лв., разпределяме ги в момента. Някъде може да има и 15% увеличение“, заяви Радев. По думите му ще се закриват служби в райони, където по статистика има по-малко пожари. „Считам, че заплатите трябва да бъдат увеличени. До 10% незаети пожарникарски щатни бройки е здравословно да има. За мен е важно тези хора да знаят, че има устойчиво увеличение на заплатите. Считам, че няма основание за протести“, добави той. Радев добави, че ако служителите на МВР излязат на протест по време на председателството, ще се справят със сигурността. „Има много хора, които са на друго мнение. Питайте другите, които не са толкова активни. Не искам да се поддавам, но съм сигурен, че имат някакво основание. За да си зарежат семействата и да дойдат в събота, в това хубаво време тук, значи нещо ги боли. Затова дойдох да ги питам кое точно. Не може да ги боли за закриването на службите, това е управленски въпрос, тях не трябва да ги вълнува. Кой ви каза, че ще реагирам по-бавно? Дали ще стигнат по-бавно, дали ще стигнат вместо двама, трима, дали ще свършат бързо работата, това го решава професионалното ръководство“, каза още Валентин Радев. \r\nВ началото на протеста протестиращите почетоха с едноминутно мълчание загиналите пожарникари.\r\nПредстои среща между министър Радев и представители на протестиращите, която ще се проведе в сградата на МВР. \r\nЛюба АЛЕКСИЕВА", "date": "2017.10.14", "title": "Министър Валентин Радев: Няма основание за протести на пожарникарите - закриването на служби е управленски въпрос, който не трябва да ги вълнува"}
{"url": "http://www.focus-news.net/news/2017/10/14/2446528/pregled-na-mezhdunarodnite-novini-do-13-chasa-agentsiya-fokus.html", "text": "След срещата в Сюлеймание на иракския президент Фуат Масум с лидерите на автономното кюрдско управление в Северен Ирак, премиерът на Ирак Хайдер Абади и туркоманските военни части „Хашди Шаби”  поставиха 48-часов ултиматум на  иракските кюрди да напуснат Киркук. При тази ситуация около и в Киркук частите на Пешмергата – от едната страна на барикадата, а от другата – иракската армия и частите  „Хашди Шаби”,  са в пълна бойна готовност. \r\nЕто шестте точни от ултиматума на Багдад:\r\n1. Предаване на иракската армия на контрола върху летище Киркук;\r\n2. Същото се отнася и за военния щаб „К 1 – Кейван”;\r\n3. Същото важи и за всички петролни кладенци, залежи и фирми в района;\r\n4. Отстраняване от длъжност на областния управител на Киркук Неджметтин Керим;\r\n5. Предалите се на Пешмергата джихадисти от ДАЕШ  да бъдат предадени също на иракската армия;\r\n6. Всички райони в Киркук, които са под контрола на Пешмергата и на автономното кюрдско управление, както и отвоюваните от ДАЕШ райони, също незабавно да бъдат предадени под контрола на иракската армия.\r\n*** Чуждестранни бойци на „Ислямска държава“ няма да получат разрешение да напуснат град Ракка. Това са съобщили в събота за агенцията представители на подкрепяните от САЩ Сирийски демократични сили. По-рано стана ясно, че сирийските бойци на терористичната организация са напуснали града, като поне 100 от тях са се предали на военната коалиция, която започна битка за Ракка в началото на юни тази година. От военната групировка, съставена най-вече от кюрди и араби, са заявили, че на „чуждестранните бойци няма да им се позволи да си тръгнат от Ракка“. Допълнителна информация не се предоставя. \r\n*** Председателят на Европейската комисия Жан-Клод Юнкер заяви в петък, че Европейският съюз не може да бъде посредник в каталунската криза, след като само едната страна желае това. Юнкер заяви, че не е желателно Каталуния да стане независима държава, тъй като това би било лош пример за други региони и създало трудности в управлението на съюза. Председателят обаче подчерта, че това „не е наша работа“, след като неколкократно Мадрид заяви, че не желае посредници, тъй като проблемът е вътрешен за Испания. \r\n*** Всички сирийски членове на терористичната групировка „Ислямска държава“ са напуснали в събота град Ракка заедно със семействата си, съобщават от Сирийската обсерватория за човешки права. Сред международните бойци на организацията също тече подготовка за бягство от града. Член на градското управление е съобщил, че голяма част от ислямистите са се предали на подкрепяните от САЩ Сирийските демократични сили, които бяха в процес на превземането на града от „Ислямска държава“. Не се съобщават условията или числеността на предалите се. По-рано сирийски телевизионен канал обяви освобождаването на Ракка. \r\n*** „Всички знаехме, че приятелството на Доналд Тръмп ще се продаде на предложилия най-висока цена“, заяви иранският външен министър Мохамад Джавад Зариф, в съобщение от страницата си в социалната мрежа „Туитър“. Думите на Зариф са породени от факта, че американският държавен глава нарече Персийският залив „арабски залив“, по време на обръщението си в петък вечерта, като това е знак за близките отношения между Вашингтон и Саудитска Арабия. От Рияд се опитват да наложат името \"Арабски залив\" още от 90-те години на миналия век.\r\nАгенция \"Фокус\" припомня, че в реч пред Конгреса, Тръмп поиска преразглеждане на иранското ядрено споразумение, като обаче отказа да изтегли участието на страната от него. Президентът планира също така налагане на санкции срещу лица и организации в Иран, които според него подкрепят тероризма. Иранският премиер отрече обвиненията и заяви, че Техеран няма да добави или промени нищо от ядрената сделка.  \r\n*** Четирима души остават в ареста заради експлозията в рафинерията „Тупрас“. От агенцията припомнят, че в сряда петролен танкер избухна в провинция Измир, като в резултат на инцидента починаха четирима души. Експлозията се случи няколко дни след проведена профилактика. В четвъртък властите задържаха седем души, но в събота трима от тях бяха освободени. Не се съобщава какви обвинения предстои да бъдат повдигнати на останалите в ареста заподозрени. \r\n*** Албанският парламент одобри в петък закон за защита на малцинствата, с който се призна наличието на българско малцинство в страната. 102 народните представители гласуваха „ЗА“ а десет бяха против приемането на проекта. В новоприетия закон, освен съществуващите преди това осем групи, се признава наличието и на българско малцинство, за първи път в албанската история.\r\nПрезидентът на македонското дружество „Илинден“ изрази неодобрението си от факта, като каза, че албанските власти са се подали на българските заплахи и добави, че според него българско малцинство в Албания няма. От партията на македонците в тиранското Народно събрание също протестираха остро, определяйки действието като \"геноцид\" срещу македонците в страната, като също отрекоха наличие на българско малцинство. \r\n*** Според австрийски социологически проучвания, Народната партия на Себастиан Курц има преднина, ден преди изборите в страната. По данни на социологическата агенция Osterreich, формацията на Курц ще вземе около 33% от гласовете в неделния вот, докато дясното формирование „Партия на свободата“ ги следва подпрепа от 27%. Програмата на дясната партия включва националистическа и антиимигрантска реторика, а нейният лидер Хайнц-Кристиян Щрахе заяви, че „ние сме единственият начин за промяна“. Повечето екзитполове обаче отдават на 31-годишният Курц и неговата партия най-много гласове на изборите в неделя. \r\n*** Вътрешните министри на страните-членки на Европейския съюз призоваха за засилване на граничния контрол по вътрешните и външни граници на съюза. Това бе съобщено след общата среща, която се проведе в петък в Люксембург. Призивът е обоснован с вълната на тероризъм, която заля Европа през последните три години. По-рано стана ясно, че някои от европейските държави смятат да удължат или въведат такива мерки на национално ниво. Сред тях са Дания, Франция, Швеция, Норвегия, Австрия и Германия. \r\n***", "date": "2017.10.14", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2017/10/14/2446529/politologat-dots-d-r-rumyana-kolarova-prodalzhenieto-na-ksns-shte-pokazhe-dokolko-prezidentstvoto-ima-resursa-da-predlozhi-alternativa-v-situatsiyata-na-tezhko-protivoborstvo-mezhdu-gerb-i-bsp.html", "text": "Продължението на Консултативния съвет за национална сигурност ще покаже до колко президентството има ресурса да предложи алтернатива в ситуацията на тежко противоборство между ГЕРБ и БСП. Това каза в интервю за предаването „Метроном“ на Радио \"Фокус\" политологът доц. д-р Румяна Коларова, във връзка с насроченото за 17 октомври ново заседание на КСНС на тема \"Корупция\", след като предходното бе прекратено от президента Румен Радев заради липса на кворум. Според нея по време на заседанието на Консултативния съвет за национална сигурнсот няма да има тема, по която двете основни политически сили у нас да не стигнат до остър политически конфликт.  \r\n„Този консултативен съвет е ход с много голям залог, изключително амбициозен ход от страна на президента. Големият залог е както за него, така и за двете партии, които отиват там. Сега, разбира се, при БСП ще кажете - ама това е техният президент, в смисъл, това е президентът, който те са излъчили. Не е така, между президентът и БСП има дистанция, ако не напрежение. И от тази гледна точка това означава, че той ще стане лидер на лявото. Нито един политически акт, нито една политическа стратегия, нито един политически ход не се задава и определя от законите. Това е игра, която има много алтернативи, много последствия и в края на краищата - много компоненти“, заяви политологът.\r\nДоц. Коларова допълни, че Консултативният съвет за национална сигурност би могъл да балансира противопоставянето в парламента. Според нея заседанието на КСНС е трябвало да бъде насрочено едва след провеждането на парламентарен дебат, свързан с антикорупционните мерки, за да са ясни сферите, в които има съвпадение и тези, в които не може да се постигне съгласие между политическите сили.", "date": "2017.10.14", "title": "Политологът доц. д-р Румяна Коларова: Продължението на КСНС ще покаже доколко президентството има ресурса да предложи алтернатива в ситуацията на тежко противоборство между ГЕРБ и БСП"}
{"url": "http://www.focus-news.net/news/2017/10/14/2446530/stara-zagora-nad-200-000-kasa-kontrabandni-tsigari-sa-izzeti-ot-dva-avtomobila-i-magazin-v-kran.html", "text": "Служители на Районно управление на МВР – Казанлък са иззели над 200 000 къса контрабандни цигари. Това съобщиха от пресцентъра на МВР. Акцизната стока е открита в два автомобила и магазин в град Крън. \r\nВчера полицаите са проверили два леки автомобила - „Фолксваген“ и „Пежо“, ползвани от Г. Г. /42 г./ от Крън. Процесуално-следствени действия са извършени и в стопанисван от мъжа магазин в града.\r\nКриминалистите са открили и иззели общо 1 014 стека и 18 кутии с цигари, без акцизен бандерол. По случая е образувано бързо. Мъжът е задържан с полицейска мярка за 24 часа. Работата по случая продължава.", "date": "2017.10.14", "title": "Стара Загора: Над 200 000 къса контрабандни цигари са иззети от два автомобила и магазин в Крън"}
{"url": "http://www.focus-news.net/news/2017/10/14/2446531/shumen-42-godishen-mazh-e-pochinal-sled-kato-se-e-udaril-s-avtomobil-v-mantinelata-na-patya-shumen-varna-pri-razklona-za-kaspichan.html", "text": "42-годишен мъж от Нови пазар е починал в катастрофа тази сутрин. Това съобщиха от ОДМВР-Шумен. В 07:57 часа в дежурната част на ОДМВР-Шумен е получен сигнал за пътно-транспортно произшествие на пътя Шумен-Варна, близо до разклона за Каспичан. На място са пратени екипи на полиция, пожарна и спешна помощ. Водач на лек автомобил „Мазда“ с шуменска регистрация, който пътувал в посока към Шумен загубил контрол над автомобила след десен завой. Ударил се в крайпътна мантинела. След удара 42-годишният Л. С. загинал на място. В автомобила са пътували още двама мъже - И. В. на 26 г. и Д. Г. на 27 г. След преглед в МБАЛ-Шумен било установено, че И. В. е охлузни рани и откъснати парчета от челюстта, а Д. Г . е с фрактура на ляв лакът. Няма опасност за живота им към момента. Водачът на автомобила е правоспособен. Образувано е досъдебно производство.", "date": "2017.10.14", "title": "Шумен: 42-годишен мъж е починал, след като се е ударил с автомобил в мантинелата на пътя Шумен-Варна, при разклона за Каспичан"}
{"url": "http://www.focus-news.net/news/2017/10/14/2446532/korneliya-ninova-bsp-izpalnitelnata-komisiya-na-gerb-ne-vzima-merki-sreshtu-shurobadzhanashtinata-zashtoto-zarazata-tragva-ot-varha.html", "text": "Изпълнителната комисия на ГЕРБ не взима мерки срещу шуробаджанащината, защото заразата тръгва от върха - в кабинета „Борисов“ има такива. Това каза лидерът на БСП Корнелия Нинова по време на заседанието на Националния съвет на БСП, предаде репортер на Агенция „Фокус“. „В желанието си да уязвят нас, защото казваме истината, хвърлиха обвинения към община Брегово за чистачки и шофьори на катафалки. Нека да знаем - четири души, членове на едно семейство от ГЕРБ, сложени на тлъсти държавни трапези, получават месечно повече, отколкото е фонд „Работно заплата“ на 85 човека в Община Брегово. За какво сравнение може да става дума, не само във финансово изражение, а в морално такова“, коментира Нинова.   „Защо изпълнителната комисия на ГЕРБ не взима мерки – защото заразата тръгва от върха и защото в кабинета на Бойко Борисов има такива“, заяви Нинова. \r\n„Рибата се вмирисва от главата. Няма как тази система да се противопостави сама на себе си“, коментира лидерът на БСП. По думите й в  този момент на скандали, на заплахи за оставки, тихомълком някак си, скришом ще се приеме бюджетът за 2018 г. „Няма обществена дискусия  за бюджета. В момента развързват кесията, за да потушат скандалите. Ние нямаме нищо против увеличението на доходите. Стои големия въпрос с това плащане на парче на този или онзи сектор, който е излязъл на протест, решавали се въпросът за неравенството в България. Първа страна сме по неравенство в ЕС. Този въпрос иска сериозен отговор, иска сериозна дискусия. Иска поставяне на темата за несправедливата данъчна система. Иска нашето решение ще се борим ли в Бюджет 2018 г. за необлагаем минимум, защото е справедливо. Иска нашата дискусия. Увеличението на парите за здравеопазване доведе ли до увеличен достъп до здравеопазване? Защо фалират общински и областни болници?\", каза още Нинова. По думите ѝ БСП трябва да даде отговор на тези въпроси и подчерта, че ГЕРБ няма да дадат отговор.\r\nНинова заяви, че бюджетът не е счетоводство, а политика и то най-висшата форма на израз на политика. „Ето защо ние предлагаме този алтернативен бюджет да бъде обсъден на Конгреса и внесен от ПГ на „БСП за България“, каза Нинова. \r\nПо отношение на председателството, лидерът на БСП заяви, че подготовката за него е започнала със скандал за плочки в НДК и ще завърши с дискусия за цените на хотелите, в които ще отседнат гостите и за парите за подаръците, които ще получат. Нинова попита къде е националният интерес на България, защитен по време на председателството на Съвета на ЕС. \r\nДеница КИТАНОВА", "date": "2017.10.14", "title": "Корнелия Нинова, БСП: Изпълнителната комисия на ГЕРБ не взима мерки срещу шуробаджанащината, защото заразата тръгва от върха"}
{"url": "http://www.focus-news.net/news/2017/10/14/2446533/politologat-dots-d-r-rumyana-kolarova-predsedatelstvoto-na-saveta-na-evropeyskiya-sayuz-vav-vsyaka-edna-darzhava-sashtestveno-destabilizira-pravitelstvoto.html", "text": "Председателството на Съвета на Европейския съюз (ЕС) във всяка една държава съществено дестабилизира правителството, каза в интервю за предаването „Метроном“ на Радио \"Фокус\" политологът доц. д-р Румяна Коларова. Тя очерта причините за евентуалната дестабилизация като следствие от домакинство на българското председателство на Съвета на ЕС. “То изисква невероятно голям административен капацитет. Макар че брюкселската администрация помага, това е едно напрежение, което държавните служители и цялата администрация, включително политическите кабинети - те не са минавали през такъв тип напрежение и, да кажем - изпитание. От тази гледна точка, в някаква степен се подценяват онези рутинни и не толкова рутинни задачи на едно правителство, които гарантират сигурността, спокойствието в държавата, ефективността на управлението“, коментира политологът. \r\nДоц. Коларова допълни, че българското председателство на Съвета на ЕС е предизвикателство пред вътрешната политика, тъй като изисква огромен административен ресурс. Според нея основната задача на кабинета „Борисов“, наред с ръководенето на дебата в рамките на Европейския съюз, ще е и адекватното решаване на вътрешните проблеми на държавата.", "date": "2017.10.14", "title": "Политологът доц. д-р Румяна Коларова: Председателството на Съвета на Европейския съюз във всяка една държава съществено дестабилизира правителството"}
{"url": "http://www.focus-news.net/news/2017/10/14/2446534/dha-binali-yaldaram-iznenadvashto-otlozhi-vizitata-si-v-bagdad.html", "text": "Премиерът на Турция Бинали Йълдъръм отложи планираната за утре визита в Багдад, предаде информационната агенция Догу хабер ажансъ (ДХА). Отлагането е оповестено от източници в иракското външно министерство. Като причина е посочена „натоварената програма на турския министър-председател”. Очаква се отложеното посещение „да се осъществи в най-скоро време”, посочва още ДХА. Георги Димив", "date": "2017.10.14", "title": "ДХА: Бинали Йълдъръм изненадващо отложи визитата си в Багдад"}
{"url": "http://www.focus-news.net/news/2017/10/14/2446535/prokuror-boris-mendev-zapisi-ot-videokameri-pokazvat-che-nachalnikat-na-ohranitelna-politsiya-v-3-to-rayonno-upravlenie-na-mvr-plovdiv-e-napravil-2-sreshti-s-telefonnite-izmamnitsi.html", "text": "Записи от видеокамери показват, че началникът на сектор „Охранителна полиция“ в 3-то Районно управление на МВР-Пловдив Стоян Павлов е направил две срещи с телефонните измамници. Това заяви извън съдебната зала прокурорът по делото срещу Павлов – Борис Мендев, предаде репортер на Радио „Фокус“ – Пловдив. По думите му записите, с които прокуратурата разполага, са приложени като доказателствен материал по делото. Прокурорът каза още, че на една от срещите си с телефонните измамници, Стоян Павлов приема подкупа от 300 лева, които са били скрити в кутия от цигари. Срещите са били провеждани пред сградата на 3-то Районно управление на МВР, като са заснети от камери. Прокуратурата разполага и със свидетелски показания, че Павлов е провеждал и други подобни срещи на автомивки и бензиностанции.\r\nАдвокатът на подсъдимия поиска 30 минути от съда, за да се запознае с материалите по делото. \r\nЦветана ТОНЧЕВА", "date": "2017.10.14", "title": "Прокурор Борис Мендев: Записи от видеокамери показват, че началникът на „Охранителна полиция“ в 3-то Районно управление на МВР-Пловдив е направил 2 срещи с телефонните измамници"}
{"url": "http://www.focus-news.net/news/2017/10/14/2446536/petro-poroshenko-ukrayna-sas-sigurnost-shte-stane-chlen-na-nato.html", "text": "Президентът на Украйна Петро Порошенко изрази увереност, че страната със сигурност ще стане член на НАТО, предава УНИАН. Държавният глава е направил изявлението си в събота, по време на тържественото произнасяне на клетва на новият випуск на Киевския военен лицей. \r\nПорошенко показа вярата си в новия випуск, заявявайки, че „няма съмнение, че между вас са бъдещи офицери и генерали, посланици и министри, може би дори бъдещ генерален секретар на НАТО, защото Украйна със сигурност ще стане член на Алианса“.  Цанко Цолов", "date": "2017.10.14", "title": "Петро Порошенко: Украйна със сигурност ще стане член на НАТО"}
{"url": "http://www.focus-news.net/news/2017/10/14/2446537/ministar-valentin-radev-prie-v-sgradata-na-mvr-protestirashtite-pozharnikari-za-da-mu-predstavyat-iskaniyata-si.html", "text": "Министър Валентин Радев прие в сградата на МВР протестиращите пожарникари, които да му представят исканията си, предаде репортер на Агенция „Фокус“. Според министър Радев синдикатите не могат да се занимават с управленски решения. „Какво общо имате вие с управленските решения? Нито аз, нито вие сме по-добри от професионалното ръководство“, заяви той. Протестиращите уточниха, че има незает щат и са малко като бройка. Те посочиха, че разполагат с до 1 час за реакция извън урбанизираните територии и по думите им са необходими 192 щата за ГД „ПЗБН“, за да има по трима души в екип. По думите им последният конкурс за назначаване на пожарникари на терен е бил през месец януари. \r\nСпоред тях доброволчеството не е развито в Източна Европа на достатъчно добро ниво за разлика от Западна Европа и има затруднения за изграждането на доброволни формирования. \r\nЛюба АЛЕКСИЕВА", "date": "2017.10.14", "title": "Министър Валентин Радев прие в сградата на МВР протестиращите пожарникари, за да му представят исканията си"}
{"url": "http://www.focus-news.net/news/2017/10/14/2446538/dha-v-yugoiztochna-turtsiya-e-vzriven-prevozvasht-voenni-mikrobus-chetirima-voynitsi-sa-raneni.html", "text": "Микробус с цивилни регистрационни номера, превозващ военнослужещи, в взривен днес в околия Ширван на провинция Сиирт, Югоизточен Анадол, предаде информационната агенция Догу хабер ажансъ (ДХА). Вероятно става въпрос за предварително заложена на пътя мина. Ранени са четирима войници, закарани с хеликоптер в командването на 3-та пехотна бригада, а от там с линейки – в държавната болница в Сиирт, посочва още ДХА. Георги Димов", "date": "2017.10.14", "title": "ДХА: В Югоизточна Турция е взривен превозващ военни микробус -  четирима войници са ранени"}
{"url": "http://www.focus-news.net/news/2017/10/14/2446539/pensioner-dade-blizo-100-000-leva-na-telefonni-izmamnitsi.html", "text": "73-годишен мъж е дал 100 000 лева на телефонни измамници в София в петък вечерта, предаде БНР. Пенсионерът, който живее на столичния булевард \"Цар Борис III\", е получил обаждане от неизвестни хора, които се представили за полицаи и поискали да им съдейства за залавяне на група, занимаваща се с измами. Мъжът на няколко пъти е носил и оставял пари на различни места в столицата. В крайна сметка, след като предал на измамниците общо близо 100 000 лева, той подал сигнал и в полицията. \r\nВ СДВР разследват престъплението. Издирват се извършителите на измамата.", "date": "2017.10.14", "title": "Пенсионер даде близо 100 000 лева на телефонни измамници"}
{"url": "http://www.focus-news.net/news/2017/10/14/2446540/blagoevgrad-zam-kmetat-hristina-shopova-otkri-parvi-turnir-po-hudozhestvena-gimnastika-za-kupata-na-kmeta-na-obshtina-blagoevgrad.html", "text": "Зам.- кметът на Благоевград Христина Шопова откри Първи турнир по художествена гимнастика за „Купата на Кмета на община Благоевград“, предаде репортер на Радио „Фокус“-Пирин. Събитието се провежда в зала „Скаптопара“ в града. То се организира от Община Благоевград, клуб по художествена гимнастика (КХГ) „Пирин“ и Българска федерация по художествена гимнастика. Над 330 състезатели от 16 клуба от цялата страна участват в първенството. Официалната церемония по откриването на съренованието започна с химна на Република България, като в 13,30 часа предстои да се представят домакините от КХГ „Пирин“. \r\nСпециални гости на събитието са: доц. Стоян Везенков, декан на Факултета по обществено здраве, здравни грижи и спорт“ в ЮЗУ „Неофит Рилски”; Валери Миков, управител на бюджетна дейност „Спортни имоти“ в Общината; Румяна Станоева, експерт в Община Благоевград; Нешка Робева; Наташа Койчева, главен съдия в турнира и член на съдийска колегия на Българска федерация по художествена гимнастика, и много други.\r\n\"Сигурна съм, че скоро Благоевград ще има своите златни момичета\", каза при откриването на турнира Христина Шопова. „За мен е чест да ви поздравя от името на д-р Атанас Камбитов, кмет на Община Благоевград. Сигурна съм, че днес поставяме начало на една дългогодишна традиция и че този турнир ще го има всяка година, аз ви го обещавам“, заяви Шопова. По думите й първият клуб по художествена гимнастика в Благоевград е създаден през 2014 г. с вярата, че красотата на този спорт има място в града. \r\n„Грациите от КХГ „Пирин“ го доказаха, като за три години работа поставиха Благоевград на картата на художествената гимнастика, за което им благодаря. Благодаря на Българската федерация по художествена гимнастика, че ни подкрепя. Гордея се успехите на националния ни отбор, защото е много важно тези деца да имат достоен пример и да се стремят към него. За нас е гордост, че днес над 330 деца от 16 клуба са тук, в нашия град. Ние сме достойни домакини и съм сигурна, че ще се чувствате добре тук“, посочи Шопова.\r\nЛора КАЛЧЕВА", "date": "2017.10.14", "title": "Благоевград: Зам.- кметът Христина Шопова откри Първи турнир по художествена гимнастика за „Купата на Кмета на община Благоевград“"}
{"url": "http://www.focus-news.net/news/2017/10/14/2446541/ministar-ekaterina-zaharieva-s-priznavaneto-na-balgarskoto-maltsinstvo-v-albaniya-se-vazstanovyava-istoricheskata-spravedlivost.html", "text": "Сега, след толкова години, се възстановява историческата справедливост. Това каза пред журналисти вицепремиерът и министър на външните работи Екатерина Захариева по повод решението на албанския парламент да признае българското национално малцинство, предаде репортер на Агенция „Фокус“. „В проекта на закон липсваше българското малцинство, признаваха се осем малцинства. Положихме доста усилия за това“, обясни тя. „Най-важното е в една демократична държава, която иска да бъде член на ЕС, да не се пречи на хората да се самоопределят, в случая когато те са самоопределят като българи и има исторически факти“, заяви Екатерина Захариева. „Благодаря на българското малцинство в Албания за това, че за около месец и половина събраха 3 хил. подписа“, коментира министърът и допълни, че в Албания има 4-5 регистрирани сдружения на българи. „Има споразумение между Албания и България от 1932 година за това, че се признава българско малцинство. За съжаление, не е влязло в сила и не е финализирано подписването му“, каза още външният министър. \r\nБиляна ИВАНОВА", "date": "2017.10.14", "title": "Министър Екатерина Захариева: С признаването на българското малцинство в Албания се възстановява историческата справедливост"}
{"url": "http://www.focus-news.net/news/2017/10/14/2446542/bbc-predstoi-finalna-ofanziva-v-rakka-vazmozhno-e-gradat-da-bade-napalno-osvoboden-v-sledvashtite-dni.html", "text": "В следващите няколко дни, сирийският град Ракка ще бъде освободен напълно от частите на „Ислямска държава“, предава BBC, като се позовава на изявление, дадено от един от лидерите на Сирийските демократични сили. По неговите думи „битките в Ракка продължават“, но „днес или утре градът ще е свободен“. \r\nПо-рано стана ясно, че сирийските членове на „Ислямска държава“ са напуснали своеобразната столица на терористичната организация, като ок. 100 души от тях са се предали на подкрепяните от САЩ военна коалиция. Чуждестранните ислямистки бойци обаче все още държат някои част от града, като Сирийските демократични сили се готвят за финална офанзива срещу позициите им. Цанко Цолов", "date": "2017.10.14", "title": "BBC: Предстои финална офанзива в Ракка, възможно е градът да бъде напълно освободен в следващите дни"}
{"url": "http://www.focus-news.net/news/2017/10/14/2446543/turtsiya-nova-portsiya-arestuvani-bivshi-sluzhiteli-na-sigurnostta.html", "text": "Издадени са заповеди за арест на 100 бивши служители на сигурността, сред които има и такива, отстранени от длъжност с укази-декрети в условията на сегашното извънредно положение, пише вестник „Ватан”. Обвиненията към тях са по линия на т.нар. „Терористична организация на гюленистите/Паралелна държавна структура” (ФЕТО/ПДС). Екипи на Отдела за борба с организираната престъпност към Дирекцията по сигурността в Анкара вече са провели едновременни операции в 19 различни провинции. Броят на задържаните досега е 63-ма души, посочва още „Ватан”. Георги Димов", "date": "2017.10.14", "title": "Турция: Нова порция арестувани бивши служители на сигурността"}
{"url": "http://www.focus-news.net/news/2017/10/14/2446544/sled-sreshtata-s-ministara-na-vatreshnite-raboti-protestirashtite-pozharnikari-tragnaha-na-shestvie-do-ministerstvo-na-finansite.html", "text": "След срещата с министъра на вътрешните работи протестиращите пожарникари тръгнаха на шествие, предаде репортер на Агенция \"Фокус\". В момента те се намират пред сградата на Министерството на финансите. Според тях отпуснатите 55 млн. лв. за заплати са подигравка.\r\nПротестиращите опитаха да влязат в сградата на Министерството, но вратата бе заключена. Те попитаха дали министър Горанов се страхува от тях и скандираха „Елате при нас”. \r\nЛюба АЛЕКСИЕВА", "date": "2017.10.14", "title": "След срещата с министъра на вътрешните работи протестиращите пожарникари тръгнаха на шествие до Министерство на финансите"}
{"url": "http://www.focus-news.net/news/2017/10/14/2446545/administratsiyata-na-prezidenta-oblekchi-pravilata-za-otpuskaneto-na-ednokratna-finansova-pomosht-po-initsiativata-podkrepi-edna-mechta.html", "text": "Администрацията на Президента облекчи правилата за отпускането на еднократна финансова помощ по инициативата „Подкрепи една мечта“, съобщиха от прессекретариата на държавния глава.\r\nПраво да получат еднократна стипендия ще имат младежите – участници в инициативата „Подкрепи една мечта“ тази година, които ще продължат образованието си във висше училище или професионален колеж. Кандидатите трябва да попълнят заявления по образец, които са публикувани в интернет страницата на Президента, и да ги подадат, лично или по пощата, на адреса на Администрацията на Президента. Съществува и възможност за подаване на документите по електронен път - на електронния адрес на Приемната на президентската институция. Сред новостите в условията и реда на правилата е, че Администрацията на Президента ще събира по служебен път необходимите документи от други администрации. Идеята е да се облекчат максимално младежите в неравностойно положение и да им се спестят средства и време.    \r\nПрезидентът Румен Радев ще продължи традицията на младежите, които са избрали да учат във висше училище или професионален колеж, да бъде оказана финансова подкрепа. В последните пет години размерът на еднократната финансова помощ не е надхвърлял сумата от 2000 лева. Тази година стипендията ще бъде по-голяма, защото сумата на даренията, които постъпиха в подкрепа на инициативата, е най-голямата събирана до момента – 62 730 лева, като 51 386 лева от тях ще бъдат  разпределени за еднократни стипендии. Новите правила предвиждат размера на еднократната финансова помощ да се определя ежегодно със заповед на главния секретар на Президента и да зависи от броя на одобрените кандидати и наличната за разпределение сума.  \r\n124 младежи, завършващи средно или професионално образование, са получили консултация и подкрепа за своето професионално развитие или образование, благодарение на дейностите по инициативата през учебната 2016/2017 година. Усилията на партньорите от Министерството на труда и социалната политика, Министерството на образованието и науката, Министерството на младежта и спорта, Държавната агенция за закрила на детето, Агенцията по заетостта и Агенцията за социално подпомагане са насочени изцяло към създаване на умения за справяне с предизвикателствата на живота извън специализираните институции. \r\n15 младежи са приети да учат във висши училища. Сред тях са Милко Георгиев от Велинград и Вики Калинкова от Бургас. Милко, който милее за гората, вече е студент в специалността „Лесовъдство“ в Лесотехническия университет в София. Вики, която обича да танцува, е студентка в специалността „Начална и предучилищна педагогика“ в университета „Проф. д-р Асен Златаров“.     \r\nПравилата за получаване на еднократна финансова помощ по инициативата „подкрепи една мечта“ са следните:\r\nI.\tОБЩИ ПОЛОЖЕНИЯ\r\nЧл. 1. Тези правила определят условията и реда за получаване на еднократна финансова помощ по инициативата на Президента на Републиката „Подкрепи една мечта“.\r\nЧл. 2. Финансовите средства по инициативата „Подкрепи една мечта“ се набират ежегодно чрез дарения, които се разходват в същата календарна година.\r\nЧл. 3. Събраните средства чрез дарения по инициативата „Подкрепи една мечта“ се използват за:\r\n1. финансиране на абитуриентския бал на младежи в неравностойно положение, организиран от Администрацията на Президента;\r\n2. еднократна финансова помощ за младежите, които отговарят на условията на тези правила.\r\nII.\tУСЛОВИЯ ЗА ПОЛУЧАВАНЕ НА ЕДНОКРАТНА ФИНАНСОВА ПОМОЩ\r\nЧл. 4. Право да получат еднократна финансова помощ имат кандидати, за които са изпълнени едновременно следните изисквания:\r\n1. кандидатствали са във висше училище или професионален колеж в годината на завършване на средното си образование и са приети в същата календарна година;\r\n2. записани са за обучение в първи курс във висше училище или в професионален колеж в годината на завършване на средното си образование;\r\n3. напускат, в годината на записването си във висше училище или професионален колеж, специализираната институция за деца, център за настаняване от семеен тип, преходно жилище или приемно семейство или са завършили средно общообразователно училище за деца с нарушено зрение, средно специализирано училище за деца с увреден слух, възпитателно училище интернат (ВУИ) или социално-педагогически интернат (СПИ);\r\n4. отговарят на условията на чл. 9, ал. 1 от Правилника за прилагане на Закона за социално подпомагане към момента на кандидатстване или са с намалена работоспособност от 50 до 100 на сто.\r\nIII.\tРЕД ЗА ПОЛУЧАВАНЕ НА ЕДНОКРАТНА ФИНАНСОВА ПОМОЩ\r\nЧл. 5. (1) Кандидатът предоставя следните документи:\r\n1. заявление за кандидатстване за получаване на еднократна финансова помощ – по образец (Приложение № 1);\r\n2. уверение от съответното висше училище или професионален колеж, че кандидатът е записан за обучение в първи курс;\r\n3. копие на личната карта;\r\n4. заявление-декларация - по образец (Приложение  № 2);\r\n5. копие на експертно решение на ТЕЛК/НЕЛК;\r\n6. декларация, че е съгласен личните му данни да бъдат обработвани за целите на инициативата „Подкрепи една мечта“ и оповестени във връзка с отчитане на резултатите от инициативата – по образец (Приложение № 3).\r\n (2) Крайният срок за подаване на документите е до 31 октомври в годината на кандидатстването. Документите се подават лично или по пощата в Администрацията на Президента на адрес: София 1000, бул. „Княз Дондуков“ 2 или се изпращат по електронен път на e-mail: priemna@president.bg\r\nЧл. 6. Администрацията на Президента изпраща искане за получаване на следната информация за кандидата: \r\n\t1. до специализираната институция, в която е бил настанен - за потвърждение каква социална услуга е използвал и за какъв период от време; \r\n\t2. до Агенцията за социално подпомагане - за получаване на удостоверение от дирекция „Социално подпомагане“ по настоящ адрес, че кандидатът отговаря на условията за подпомагане по чл. 9, ал.1 от Правилника за прилагане на Закона за социално подпомагане във връзка с условията на чл. 48, ал. 1, т. 3 от Закона за местните данъци и такси (съгласно образец на  заявление-декларация – Приложение № 2).\r\nIV. РАЗПРЕДЕЛЕНИЕ НА СРЕДСТВАТА ЗА ЕДНОКРАТНА ФИНАНСОВА ПОМОЩ И ПУБЛИЧНОСТ\r\nЧл. 7. След изтичане на срока по чл. 5, ал. 2 главният секретар на Президента със заповед назначава междуведомствена комисия, която да разгледа подадените заявления и придружаващите ги документи и да определи кандидатите, които отговарят на условията по чл. 4. Комисията предлага на главния секретар одобрените кандидати, с които да се сключи договор за финансова помощ. \r\nЧл. 8. (1) Общият размер на средствата за еднократните  финансови помощи съставлява разликата между събраните дарения по инициативата „Подкрепи една мечта“ и разходваните средства за организиране на абитуриентския бал на младежи в неравностойно положение.\r\n(2) Размерът на еднократната финансова помощ се определя ежегодно със заповед на главния секретар на Президента в зависимост от разполагаемите средства по ал. 1 и броя на одобрените кандидати.\r\nЧл. 9. Еднократната финансова помощ се превежда по банков път по сметката на студента след подписването на договор. \r\nЧл. 10. Администрацията на Президента оповестява резултатите от инициативата „Подкрепи една мечта“, като ги публикува на интернет страницата на Президента на Република България, в едномесечен срок от изплащане на средствата.Документите за кандидатстване се подават до 31 октомври 2017 година в сградата на Администрацията на Президента.\r\nПо пощенски път изпращайте документите на адрес: \r\nАдминистрация на Президента\r\nЗа инициативата „Подкрепи една мечта“ \r\nГр.София 1000 \r\nБул. „Дондуков“ 2 \r\nПо електронен път изпращайте документите на адрес:\r\npriemna@president.bg \r\nЗа инициативата „Подкрепи една мечта“ \r\nЗа контакти и допълнителна информация:\r\nТел: 02/ 92 39 174 \r\nНина Колева – e-mail: n.koleva@president.bg\r\nПравилата за условията и реда за получаване на еднократна финансова помощ по инициативата „Подкрепи една мечта“, както и образец на заявленията за кандидатстване ще намерите на интернет страницата на Президента.", "date": "2017.10.14", "title": "Администрацията на Президента облекчи правилата за отпускането на еднократна финансова помощ по инициативата „Подкрепи една мечта“"}
{"url": "http://www.focus-news.net/news/2017/10/14/2446546/aleksandar-damovski-mkd-rezultatite-ot-mestnite-izbori-v-makedoniya-shte-badat-podobni-na-parlamentarnite.html", "text": "Резултатите от предстоящите местни избори в Македония ще бъдат подобни на тези от последните парламентарни избори. Това каза в предаването „Метроном“ на Радио „Фокус“  журналистът Александър Дамовски, главен редактор на електронното издание МКД, по повод предстоящия вот в Македония. Според него основните алтернативи, между които утре Македония избира са две: „Това, което се пропагандира от страна на Социалдемократическия съюз е бързи преговори за влизане на Македония в ЕС и членство в НАТО, дори и под името ФЮРМ и онова, което е бих казал, най-горещият въпрос, влизане в по-сериозни преговори за промяна на името. От драгата страна е ВМРО-ДПМНЕ, която се обявява за суверенна Македония по отношение на влиянията от Вашингтон и Брюксел и непромяна на установеното име на Македония. Разбира се, и тяхната политика е за членство в ЕС и НАТО, но не на всяка цена“, каза Александър Дамовски. Той  допълни, че Социалдемократическият съюз на Македония очаква победа в най-малко 40-50 общини от общо 80, толкова очаква и ВМРО-ДПМНЕ. По думите му в градските избирателни секции се очаква победа на СДСМ, а в по-малките на ВМРО-ДПМНЕ.", "date": "2017.10.14", "title": "Александър Дамовски, МКД: Резултатите от местните избори в Македония ще бъдат подобни на парламентарните"}
{"url": "http://www.focus-news.net/news/2017/10/14/2446547/ministar-valentin-radev-dovolen-sam-che-uspyaha-barzo-da-identifitsirat-feysbuk-izmamnika.html", "text": "Доволен съм, че успяха бързо да го идентифицират. Това каза министърът на вътрешните работи Валентин Радев пред журналисти във връзка със задържания по случая с измами в социалната мрежа \"Фейсбук\", предаде репортер на Агенция \"Фокус\". \"Сега тепърва ще продължи следствието, да видим този заподозрян наистина той ли е, какво е правил точно. На тези измами трябва да сложим край. Особено на тези с възрастните хора. И този е правил неща, които не са по правилата, доста нарушения. Дълго време е действал, измамил е над 40 души.\", коментира Радев.\r\nЛюба АЛЕКСИЕВА", "date": "2017.10.14", "title": "Министър Валентин Радев: Доволен съм, че успяха бързо да идентифицират \"Фейсбук\" измамника"}
{"url": "http://www.focus-news.net/news/2017/10/14/2446548/yordan-mladenov-bsp-za-balgariya-v-parlamentarnite-komisii-se-raboti-po-zakona-za-hranite.html", "text": "В Комисията по земеделие, храни и гори и вече разглеждаме важни за хората законопроекти, каза за Радио „Фокус“ – Пазарджик Йордан Младенов, народен представител от ПГ на \"БСП за България\". Той посочи като пример Закона за храните. „Той е отдавна чакан не само от браншовите организации, но и от всички хора. Темата е актуална, защото всеки се интересува от това каква храна консумира, кой следи за нейното качество, какви изследвания се правят в тази връзка. Законът има добри идеи, защото в него се очертава пътят на закупуване на храни онлайн, освен това са включени текстове за хранителните банки. При храни с изтичащ срок на годност се дава възможност производителите да ги дарят на социални заведения, домове“, коментира Младенов. \r\nТой допълни, че в Закона за храните е предвидено сформирането на Национален съвет по храните, който ще заседава съвместно с Министерството на земеделието. „Като идея той е доста добър, ще се прецизират някои неща в него между първо и второ четене“, посочи Младенов.\r\nВаня НИКОЛОВА", "date": "2017.10.14", "title": "Йордан Младенов, \"БСП за България\": В парламентарните комисии се работи по Закона за храните"}
{"url": "http://www.focus-news.net/news/2017/10/14/2446549/balgarskite-predstaviteli-v-evropeyskiya-parlament-pishe-se-istoriya-albanskiyat-parlament-prizna-balgarskoto-maltsinstvo-v-stranata.html", "text": "Пише се история! албанският парламент призна българското малцинство в страната. Това се посочва в съвместно съобщение от българските представители в Европейския парламент относно признаване на българското малцинство в Албания, изпратено от пресофиса на Сергей Станишев.\r\nПубликуваме пълния текст на съобщението без редакторска намеса:\r\n\"На 13.10.2017, на пленарно заседание албанският парламент гласува Закона за защита на националните малцинства в Албания, където в чл. 3.2 се казва:\r\nПо смисъла на този закон национални малцинства в Република Албания са гръцкото, македонското, влашкото/арумънското, ромското, египетското, черногорското, босненското, сръбското и българското малцинство.\r\nВъв вторник, представителите на управляващата Социалистическа партия и опозиционната Демократическа партия, в правната комисия на албанския парламент, приеха поправка в Проектозакона за защита на националните малцинства в Албания, като добавиха „българи“ сред официално изброените малцинства. Това е кауза, по която българската държава работи от десетилетия, но особено активно през последните няколко години. \r\nДо този резултат не се стигна лесно. В текста на проектозакона за защита на малцинствата дълго време присъстваха изброени всички исторически общности в страната, с изключение на българската. В тази връзка на 04.10.2017 г., всички български представители в ЕП, изпратихме писмо до Комисията по правни въпроси и Комисията по външни работи с призив да вземат предвид резолюцията на ЕП, в която се призова за признаване на българското малцинство в Албания, като това бъде отразено и в подготвяния Закон за малцинствата в страната.\r\nНека да припомним, че в началото на годината г-н Ангел Джамбазки (ЕКР-ВМРО) и г-н Андрей Ковачев (ЕНП-ГЕРБ), внесоха поправка в доклада на ЕП за Албания за 2016 г., която призовава страната да признае българско малцинство в районите на Мала преспа, Голо бърдо и Гора, която благодарение на подкрепата осигурена и от останалите български депутати в своите групи, бе одобрена в пленарна зала от над 400 евродепутати. По този начин, за първи път в резолюция на ЕП се призна наличието на българска общност в страната и се отправи препоръка към албанските власти за уреждане на нейния статут.\r\nСлед препоръката на ЕП, три организации на българската общност в Албания за по-малко от седмица събраха близо 3000 подписа под официална петиция за признаване на българското малцинство в страната, която бе изпратена до албанското правителство и албанския парламент. Бихме искали да поздравим лидерите на тези организации - Ервис Талюри, Димитри Никола, Яни Никола, Фисник Ходжа и Хаджи Пируши, всички албански граждани от български произход, председателя на фондация „Българска памет“ - д-р Милен Врабевски, албаниста Антон Панчев и всички други, които подпомогнаха процеса.\r\nСлед това, г-н Сергей Станишев (С&Д-БСП) и г-н Андрей Ковачев (ЕНП-ГЕРБ), разговаряха с ключови представители на Социалистическата партия на Албания, член на  ПЕС и  на опозиционната Демократическа партия, член на ЕНП. Това допринесе за консенсусната поправка в правната комисия на албанския парламент. \r\nНа ниво правителство  се проведоха  разговори между двамата премиери Бойко Борисов и Еди Рама и двамата външни министри Екатерина Захариева и Дитмир Бушати. Народното събрание, в лицето на Председателя на външната комисия, г-жа Джема Грозданова, изпрати две писма до колегите си в албанския парламент. На последната пленарна сесия в Страсбург, отново с общи усилия, осигурихме подкрепата на 29 депутати от 9 страни за спазване на препоръките на ЕП и за включване на българското малцинство в проектозакона и за поддръжка на петицията-подписка на албанските граждани от български произход.\r\nБихме искали да поздравим и благодарим на всички за отличната координация и сътрудничество, която доведе до този резултат за страната ни и нашата общност в Албания. Отново доказваме, че когато работим заедно по национално отговорни каузи, успяваме!\r\nАндрей Ковачев (ЕНП-ГЕРБ), Ръководител на българската делегация в ЕНП: Това е исторически ден. Българската общност се опитва да получи права от 104 години, особено интензивно усилията бяха  подновени през последните няколко години. Това показва, че можем да постигаме национални каузи, когато всички гледаме в една посока. Този въпрос обедини премиера, евродепутати, правителство и Народно събрание. Благодарност и за усилията на българските организации в Албания и всички приятели на българската общност и на България в Република Албания. Не на последно място благодарност и към европейския подход на нашите  приятели и колеги от албанския парламент. Отново се доказа, че европейската интеграция е единственият начин за решаване на исторически проблеми в нашия регион и допринася за това, тъмните сенки от миналото да избледнеят.\r\nСветослав Малинов (ЕНП-ДСБ): Признаването на българското малцинство в Албания е плод на дългогодишни усилия и важна крачка на една страна от Западните Балкани по пътя към евроинтеграцията ѝ. Защитата на малцинствата ще играе все по-важна роля с оглед на европейската перспектива на страната и региона. Мирното съжителство в рамките на Европейския съюз изисква от всяка държава кандидат-член максимална толерантност и дълбоко разбиране на този принцип. Невинаги мнозинството е в състояние да постигне тази цел и именно затова е нужно политическо лидерство.\r\nСергей Станишев (С&Д-БСП), Ръководител на Делегацията на българските социалисти в Европейския парламент, заяви: „Признаването на българското малцинство в Албания е сериозен успех - нашите сънародници категорично не трябва да бъдат използвани като разменна монета в чужди геополитически сметки или да стават жертва на натиск от кръгове, приближени до Никола Груевски. Общата позиция на българските евродепутати е силен призив, който беше чут от албанските власти. Очаквам новият закон за малцинствата да гарантира правата на българите в Албания в съответствие с международните стандарти и препоръките на ЕС“.\r\nАнгел Джамбазки (ЕКР-ВМРО): „Свидетели сме на исторически момент. Беше направена историческа крачка, която възстановява историческата справедливост и разбива тежки фалшификации за българските общности на Балканите. Благодаря на колегите, с чиито общи усилия успяхме да постигнем този резултат. Признаването на съществуването на историческото българско малцинство е положителна стъпка в развитието на отношенията на Балканите. Спазвайки европейските препоръки, Албания показва, че има желанието и волята да работи активно за бъдещо членство.“\r\nФилиз Хюсменова (АЛДЕ-ДПС), Ръководител на Делегацията на българските представители в Групата на алианса на либералите и демократите в Европа в ЕП: „Групата на алианса на либералите и демократите в Европа и особено делегацията на Движението за права и свободи в нея последователно работи в защита на правата на малцинствените групи в Европа. Това е с още по-голямо основание така, когато става въпрос за зачитането на права и свободи на наши сънародници. Ето защо, целенасочената подкрепа по отношение на инициативата за признаване на българското малцинство в Албания е от особено значение за нас.“.", "date": "2017.10.14", "title": "Българските представители в Европейския парламент: Пише се история, албанският парламент призна българското малцинство в страната"}
{"url": "http://www.focus-news.net/news/2017/10/14/2446550/reuters-pone-chetirima-dushi-sa-zaginali-v-katastrofa-na-tovaren-samolet-na-brega-na-kot-divoar.html", "text": "Поне четирима души са загинали в самолетна катастрофа на брега на Кот д'Ивоар в събота, предава Reuters. Товарен самолет се е разбил в морето, недалеч от международното летище в Абиджан. Пожарникари са намерили две от телата на борда на машината, докато останалите са открити лежащи на брега, докато други двама от екипажа са ранени.\r\nПричината за катастрофата е силна буря, придружена от дъжд и гръмотевици.  Цанко Цолов", "date": "2017.10.14", "title": "Reuters: Поне четирима души са загинали в катастрофа на товарен самолет на брега на Кот д'Ивоар"}
{"url": "http://www.focus-news.net/news/2017/10/14/2446551/inzh-ventsislav-stankov-sindikat-ogneborets-vaobshte-ne-sme-dovolni-ot-sreshtata-s-ministara-na-vatreshnite-raboti-prodalzhavame-s-protestite.html", "text": "Въобще не сме доволни от срещата с министъра на вътрешните работи, но все пак искам да му благодаря, че ни прие. Това коментира пред журналисти инж. Венцислав Станков – президент на Националния синдикат на пожарникарите и спасителите „Огнеборец“, предаде репортер на Агенция „Фокус“. „Това не е никак малък жест. Относно проекта на бюджета за 2018 г. и предвижданото увеличение, явно МВР не са успели да защитят исканото от нас увеличение на заплатите на служителите в МВР. Бюджетът за МВР е направен още средата на годината и не са предвидени тези средства, а ние още в средата на годината през юли месец сме предоставили на министъра на вътрешните работи писмено нашите искания. Защо не са удовлетворени, а не чух от министъра на вътрешните работи“, заяви Станков. \r\nОтносно изказването на Валентин Радев, че синдикатите се намесват в управленческите решения по повод решението за затваряне на пожарникарски служби, той коментира, че не се наместват в управленческите решения, но знаят, че ще се отрази негативно върху техните служители, които ще бъдат изпратени да служат в други районни служби. „Ще се наложи да пътуват по 50-80 км. От професионална гледна точка знаем какви ще са последствията за тези райони, които ще останат без навременна адекватна реакция от наша страна. В МФ се прави Закона за държавния бюджет за 2018 г. Внесли сме искания с конкретни цифри, но за съжаление това не го видяхме в проектобюджета за 2018 г. за МВР. Затова сме тук“, подчерта той и уточни, че е останал с впечатлението, че вече нещата са в напреднал стадий по отношение на съкращаване на хората в пожарната. „Останах с впечатлението, че много от въпросите, които сме внесли до министъра на вътрешните работи не са стигнали до него и той не е запознат с това. Аз питам защо? Още юли месец съм му изпратил нашите искания. Ще продължим с протестите. Кога, на какъв етап и по какъв начин, допълнително ще бъдете информирани“, заяви Станков. Той обясни още, че финансовите им искания са за увеличаване на бюджета на МВР за персонал с 277 млн. лв. и да се предвидят 25% увеличение на служителите.  „Вторите искания са увеличаване на сумите за издръжка на ГД „ПБЗН“ с 9,3 млн. лв. за 2018 г. и увеличаване на сумата за капиталови разходи с 2,6 млн. лв. За Дирекция „Национална система 112“ да се предвиди увеличение на бюджета до достигане на сумата от 4,6 млн. лв. за издръжка и 3,8 млн. лв. за капиталови разходи. За заплатите нашето предложение е 25% увеличение, но искаме преговори. Ако не стигнем до този процент, когато започнат преговорите и извадим сметките, тогава ще се разберем до какъв процент можем да достигнем – евентуално до 15%“, каза още инж. Станков. \r\nЛюба АЛЕКСИЕВА", "date": "2017.10.14", "title": "Инж. Венцислав Станков, Синдикат \"Огнеборец\": Въобще не сме доволни от срещата с министъра на вътрешните работи, продължаваме с протестите"}
{"url": "http://www.focus-news.net/news/2017/10/14/2446552/d-r-emil-karaivanov-kmet-na-asenovgrad-pred-obshtinata-ima-dobri-vazmozhnosti-za-razvitie-na-turizma-i-na-edinstvoto-mezhdu-duhovna-energiya-istoricheski-i-kulturni-bogatstva.html", "text": "В перспектива пред Община Асеновград има много добри възможности за развитие на туризма – на територията й се наблюдава единство на духовна енергия, исторически и културни богатства. Това каза за Радио „Фокус“ – Пловдив кметът на Асеновград д-р Емил Караиванов. По думите му в сферата на туризма Общината може да постигне много, защото има какво да даде на българските и чуждестранни гости. \r\n„Работим по реализация на големи проекти, свързани с инфраструктура и облагородяване на градска среда. Смятам, че чрез тази своя дейност ще променим още повече визията на града ни и ще привлечем повече хора тук“, коментира Караиванов. Той посочи, че Асеновград предлага добри условия за инвестиции в туризма и за неговото развитие. „Работим основно с Общинско предприятие „Туризъм“. Експертите в него се занимават с популяризиране на Асеновград като туристическа дестинация, с повишаване на посещаемостта на НПК „Асенова крепост“. Развиваме много успешно поклоннически туризъм, пешеходен туризъм, разработват се екопътеки. Общината разработва някои почвени бази, които са включени в стратегията за развитие на туризма“, каза още кметът на Асеновград.\r\nТони МИХАЙЛОВ", "date": "2017.10.14", "title": "Д-р Емил Караиванов, кмет на Асеновград: Пред Общината има добри възможности за развитие на туризма и на единството между духовна енергия, исторически и културни богатства"}
{"url": "http://www.focus-news.net/news/2017/10/14/2446553/obvineniyat-v-podkup-politsay-stoyan-pavlov-ne-sam-uchastval-v-shemi-na-telefonni-izmamnitsi.html", "text": "Не съм участвал в схеми на телефонни измамници. Това каза пред съдията обвиняемият началник на сектор „Охранителна полиция“ в 3-то Районно управление на МВР в Пловдив Стоян Павлов, предаде репортер на Радио „Фокус“ – Пловдив. Стоян Павлов поиска от съда по-лека мярка за неотклонение от „задържане под стража“, докато в съдебната зала прокуратурата поиска най-тежката мярка за неотклонение. Според представителя на обвинението, има реална опасност Павлов да се укрие и да извърши друго престъпление. „Обвинението към лицето е изключително сериозно и тежко. То е във връзка с неговата служба и касае получаване на подкуп във връзка с неразкриване на телефонна измама. Ненапразно законът определя за такова престъпление от 3 до 10 години лишаване от свобода, съчетано с глоба и лишаване от права“, изтъкна прокурорът.\r\nОт приложените справки от МВР и ДАНС към материалите по делото, има постъпили данни за това, е Павлов вече е бил обект на разследване, касаещо действията му и злоупотреби със служебно положение. Прокурорът изтъкна факта, че преди време подсъдимият е бил с наложено административно наказание – мъмрене, без да уточни за какво. От свидетелските показания става ясно, че Павлов не само не е изпълнил задължението си да преустанови престъпленията, след като е разполагал с факти за тях, а и не е предприел никакви действия, като дори е приел и подкуп. Прокурорът посочи, че съществуват записи от камера пред 3-то Районно управление на МВР в Пловдив, където напускайки работата си, Павлов се е срещнал с двете лица и е приел подкупа в цигарена кутия. Съществуват още СРС-та и записи на свидетелски показания.\r\nАдвокатът на подсъдимия Красимир Елдъров категорично отрече всички тези доказателства като каза, че нито едно от основанията на прокуратурата не е налице, за да бъде оставен в ареста неговият подзащитен, също че обвинението е „изтъкано на предположения“,  а снимките показват Павлов без той да е заедно с двете лица. Те се виждали някъде в далечината. Елдъров заяви още, че няма нито един уличаващ Павлов факт, не съществува и подаване на пари в тези записи, като пари не са били намерени. Адвокатът каза, че срещата на Павлов с един от участниците в телефонни измами се е състояла по повод автомобилна обява. Предмет на разговор е бил автомобил, а не пари. „Няма никакви данни за престъпно деяние от негова страна“, каза Елдъров. Той е категоричен, че действията на прокуратурата и уличаването на Павлов чрез това „нелепо обвинение“ не почиват на никакви факти. „Нещо повече  – те отправят грешно послание към обществото, че полиция и телефонни измамници вървят ръка за ръка“, заяви адвокатът.\r\nЕлдъров изтъкна, че Павлов е специалист, с дълги години стаж в полицията. Според него може да се направи предположение, че някой се страхува Стоян Павлов да заеме друг пост, който вероятно се овакантява.\r\nАдвокатът на Стоян Павлов поиска от съда да постанови всякаква друга мярка, различна от „задържане под стража“. Очаква се всеки момент Окръжният съд да се произнесе.\r\nЦветана ТОНЧЕВА", "date": "2017.10.14", "title": "Обвиненият в подкуп полицай Стоян Павлов: Не съм участвал в схеми на телефонни измамници"}
{"url": "http://www.focus-news.net/news/2017/10/14/2446554/ministar-valentin-radev-za-telefonnite-izmami-ne-se-lazhete-politsiyata-ne-raboti-s-vashi-pari.html", "text": "Искам да помоля нашите родители - не се лъжете, полицията не работи с ваши пари. Това каза министърът на вътрешните работи Валентин Радев пред журналисти във връзка със случаите на телефонни измами, предаде репортер на Агенция \"Фокус\". Гледах една жена, която казва: Вече едва ли не как да имам доверие в полицията, коментира Радев.\r\n\"Искам да помоля нашите родители - не се лъжете, полицията не работи с ваши пари. Ако трябва да даваме пари, които да бъдат маркирани - ние ще ги дадем на Вас. Не се лъжете, че някой иска да ги дадете, за да помагате на МВР. Няма такъв случай. Никога не сме работили така и няма да работим. Не вярвайте\", заяви Радев.\r\nМинистърът коментира, че това са буквално парите до старини на измамените и им ги измъкват по грозен начин. Радев обясни, че ще разгледа възможността да се направят клипове за телефонните измами, които да се пускат по телевизиите, защото възрастните хора гледат повече телевизия. \r\nРаботим по всички измамници. Много активно работим срещу телефонните измамници и те започнаха като мишки да бягат. Събрахме опит и се надявам да попрекъснем това. Направихме специализирани звена към ГД \"Национална полиция\" в Русе, Велико Търново и Плевен, коментира още министърът.\r\nРадев заяви, че по негови наблюдения МВР не върви след медиите в разкриването на телефонните измамници, просто говорят по-пестеливо и не предварително.\r\nМинистърът потвърди за случая от петък вечерта, при който възрастен мъж е предал на телефонни измамници сума около 100 хил. лв.\r\nЛюба АЛЕКСИЕВА", "date": "2017.10.14", "title": "Министър Валентин Радев за телефонните измами: Не се лъжете, полицията не работи с ваши пари"}
{"url": "http://www.focus-news.net/news/2017/10/14/2446555/yordan-mladenov-bsp-za-balgariya-ne-samo-parite-sa-problem-na-uchitelite-ima-i-drugi-po-vazhni-za-tyah-problemi-koito-tryabva-da-se-reshat.html", "text": "По време на срещите ми с хората от Пазарджишики регион, те поставят различни проблеми, каза за Радио „Фокус“ – Пазарджик Йордан Младенов, народен представител от ПГ на \"БСП за България\". „Не спирам да се срещам с хората, на някои от тях дори познавам и личните проблеми. Направи ми впечатление по време на последните срещи, че програмата „Социален асистент“, е спряна. Подготвил съм въпрос, който съм задал към социалния министър и се надявам да получа положителен отговор и тази програма отново да бъде задействана. Има и съвсем битови проблеми, например по селата има проблеми с транспорта, защото не до всички населени места има редовен транспорт. В някои от по-малките населени места няма аптеки, което също е проблем не от сега“, обясни Младенов. Той допълни, че е проведена и среща с учители от Пазарджишка област. „Дискусията бе на тема „Делникът на образованието“. В нея участваха всички народни представители от БСП в Пазарджишки регион. Мисля, че се получи стойностен диалог. Учителите имат какво да кажат, но проблемът е, че все по-малко ги чуват. Според нас не само парите са проблем на учителите, които са превърнати в бюрократи, с много отговорности, много документация, по която трябва да работят, с недобре оформена нормативна уредба“, коментира Младенов.\r\nВаня НИКОЛОВА", "date": "2017.10.14", "title": "Йордан Младенов, \"БСП за България\": Не само парите са проблем на учителите, има и други по-важни за тях проблеми, които трябва да се решат"}
{"url": "http://www.focus-news.net/news/2017/10/14/2446556/gd-granichna-politsiya-na-gkpp-dunav-most-vidin-ima-kolona-ot-3-km-na-izhod-i-4-km-na-vhod-za-tovarni-avtomobili.html", "text": "На българо-румънската граница на ГКПП \"Дунав мост-Видин\" има колона от 3 км на изход и 4 км на вход за товарни автомобили. Това сочат данни към 13.30 часа, публикувани в сайта на ГД \"Гранична полиция\". На границата с Турция на ГКПП \"Капитан Андреево\" има 2 км колона на изход от товарни автомобили. На българо-сръбската граница трафикът е интензивен на ГКПП \"Калотина\" на изход за леки автомобили.\r\nНа границите с Македония и Гърция трафикът е нормален на всички контролно-пропускателни пунктове.", "date": "2017.10.14", "title": "ГД \"Гранична полиция\": На ГКПП \"Дунав мост-Видин\" има колона от 3 км на изход и 4 км на вход за товарни автомобили"}
{"url": "http://www.focus-news.net/news/2017/10/14/2446557/plovdiv-okrazhniyat-sad-ostavi-v-aresta-obvineniya-za-vzimane-na-podkup-nachalnik-na-sektor-ohranitelna-politsiya-v-3-to-rayonno-upravlenie-na-mvr-stoyan-pavlov.html", "text": "Пловдивският окръжен съд остави в ареста началника на сектор „Охранителна полиция“ в 3-то Районно управление на МВР в Пловдив Стоян Павлов, който е обвинен за взимане на подкуп, предаде репортер на Радио „Фокус“ – Пловдив. Според съдията има опасност Павлов да се укрие, да извърши друго престъпление и да въздейства върху свидетелите по делото и по тази причина мярката „задържане под стража“ остава най-адекватна за него. По думите на съдията от свидетелските показания и събраните докателства по делото става ясно, че е безспорно, че Стоян Павлов е извършил престъпленията, в които е обвинен. Съдията уточни, че има съответствие между снимковия материал и показанията на свидетелите и става ясно, че е взет подкуп под формата на пари в цигарена кутия, като се опровергава твърдението на защитника на обвиняемия адв. Красимир Елдъров, че полицейският началник се е срещнал с един от телефонните измамници, за да коментират обява за автомобил. \r\nОпределението на Окръжния съд подлежи на обжалване в 3-дневен срок. Ако има такова, следващото заседание по делото ще се състои от 10.00 часа на 19 октомври.\r\nЦветана ТОНЧЕВА", "date": "2017.10.14", "title": "Пловдив: Окръжният съд остави в ареста обвинения за взимане на подкуп началник на сектор „Охранителна полиция“ в 3-то Районно управление на МВР Стоян Павлов"}
{"url": "http://www.focus-news.net/news/2017/10/14/2446558/ministar-valentin-radev-kam-sindikatite-na-pozharnikarite-ne-minavayte-granitsata-zashtoto-vlizate-v-protses-koyto-ne-poznavate.html", "text": "Това каза министърът на вътрешните работи Валентин Радев по време на срещата му с протестиращите пожарникари, предаде репортер на Агенция „Фокус“. Радев посочи, че има съвет за социално партньорство и би попитал всичко това не е ли говорено там. По думите му преговори за възнаграждения са правени. „Вие ми казвате, че от 1 януари искате минимум 15% увеличение. Успяхме да се преборим и да направим така, че целият сектор да получи някаква подкрепа. За нас отделиха 55 млн. лв., 100 млн. лв. са Министерството на отбраната“, заяви Радев. Според него за пожарната през последните 7 години са дадени 300 млн. лв., а сега има договори за 100 млн. лв. Радев обясни, че професионалното ръководство му е обяснило, че закриват 12-те пожарникарски служби заради това, че в екипите трябва да има по 3-ма служители. Силовият министър бе категоричен, че синдикатите не бива да се интересуват от управленските решения. „Не минавайте границата, защото влизате в процес, който не познавате. Забраних назначението всички, които не са на терен или с полицейски правомощия да не бъдат назначавани. Пищят тук, много искат, обаче няма да стане. 1050 човека вече сме назначили, само 200 са напуснали. Ще назначаваме тези действащите на терен, докато стане онзи структурно-функционален модел“, заяви той. \r\nСиндикатите обаче отговориха, че не вярват на ръководството на ПБЗН. Според тях министъра на вътрешните работи е подведен с това, че в България има най-много пожарникари на глава от населението в Европа. Синдикатите отново му предадоха папката с исканията си относно възнагражденията, осигуряването на финансов ресурс за структурите. Те го призоваха да вземе политическото адекватно решение да не съкращава тези 12 структури на ПБЗН. Инж. Венцислав Станков отново подчерта, че Валентин Радев е подведен и че загубите от пожари ще нараснат значително. \r\nОт своя страна Валентин Радев заяви, че предполага, че синдикатите не виждат цялата картина. „Опитвам се да ви кажа моята логика. Аз вярвам на това ръководство. Ако считате, че всички те не са прави, дайте да ви слагаме вас и да ги махаме тях. Защо не е станало това досега питам аз? Цялата информация стига до мен и ви я казвам в момента. МВР не е само пожарна, трябва да намерим баланса. Бях на Кресна и видях какво правите – чудеса от геройство, но има полицаи, „Гранична полиция“ и ред други неща. Министърът трябва да гледа за всичките си деца – това се опитвам да направя. 55 млн. лв. – вие ще кажете на кой 15%, на кой 5%, на кой 1% увеличение на заплатите“, каза още Валентин Радев. \r\nЛюба АЛЕКСИЕВА", "date": "2017.10.14", "title": "Министър Валентин Радев към синдикатите на пожарникарите: Не минавайте границата, защото влизате в процес, който не познавате"}
{"url": "http://www.focus-news.net/news/2017/10/14/2446559/ria-novosti-v-afganistan-za-poslednoto-denonoshtie-sa-likvidirani-60-teroristi.html", "text": "Военните от Афганистан за последното денонощие са ликвидирали 60 терористи, сред които и трима от „Ислямска държава“, предаде РИА Новости.\r\nВоенната операция се е провела при подкрепа на авиацията и артилерията в 13 провинции на Афганистан. В провинцията Урузган силите за сигурност са ликвидирали 22 талибани. Освен това 14 са ликвидирани в провинцията Кундуз, още 13 в Хилменд и осем в провинциите Газни и Фаряб. Терористите от „Ислямска държава“ са ликвидирани в провинцията Нангархар недалеч от границата с Пакистан.\r\nМинистерството на отбраната на Афганистан не съобщава за жертви сред личния си състав.  Виктор Турмаков", "date": "2017.10.14", "title": "РИА Новости: В Афганистан за последното денонощие са ликвидирани 60 терористи"}
{"url": "http://www.focus-news.net/news/2017/10/14/2446560/afp-chetirima-grazhdani-na-moldova-sa-zaginali-pri-samoletna-katastrofa-v-kot-divoar.html", "text": "Самолет, използван от френската армията се е разбил в Кот д’Ивоар. Той е бил част от антиджихадистката операция „Бархане“, развиваща се в страната, предаде  AFP.\r\n„Четирима молдавски граждани са загинали, а шестима други, включително френски граждани, са ранени при падането на самолет „Антонов“ с 10 души на борда си“, съобщава френски военен източник. Виктор Турмаков", "date": "2017.10.14", "title": "AFP: Четирима граждани на Молдова са загинали при самолетна катастрофа в Кот д’Ивоар"}
{"url": "http://www.focus-news.net/news/2017/10/14/2446562/ministar-valentin-radev-naznachavam-palna-kompleksna-proverka-v-3-to-ru-v-plovdiv.html", "text": "Назначавам пълна комплексна проверка в 3-то РУ в Пловдив. Това каза министърът на вътрешните работи Валентин Радев във връзка със задържания за подкуп полицейски служител в Пловдив, предаде репортер на Агенция \"Фокус\". Подписах вчера дисциплинарно производство за този господин, който е началник на сектор \"Охранителна дейност\" и от време на време изпълнява длъжността и заместник на Трето РУ, обясни министърът. \"Ще бъде разследван случаят, ще се установи той каква вина им, доколко има. Дотогава е отстранен от длъжност и назначавам пълна комплексна проверка на Инспектората на цялото управление, включително на шефа на районното управление. Тя е със срок един месец  - да изясни какво се е случвало там и доколко колегата, заподозрян за такива дейности, е въвлечен; дали има други и кои са външните, защото те явно са цивилни\", каза още Радев.", "date": "2017.10.14", "title": "Министър Валентин Радев: Назначавам пълна комплексна проверка в 3-то РУ в Пловдив"}
{"url": "http://www.focus-news.net/news/2017/10/14/2446563/deutsche-welle-generalniyat-sekretar-na-nato-predupredi-che-voyna-sas-severna-koreya-bi-bila-opustoshitelna.html", "text": "Генералният секретар на НАТО Йенс Столтенберг заяви, че военен конфликт със Северна Корея би бил с опустошителни последствия, предаде  Deutsche Welle, в рускоезичната си редакция.\r\n„Военен конфликт със Северна Корея би имал опустошителни последствия“, заяви Столтенберг. Той добави, че САЩ имат право на самоотбрана и на защита на съюзниците си, но „никой на света не желае да решава въпроса с КНДР по военен път“. Той се изказа в полза на откриването на дипломатически решения. \r\nНа 11 октомври лидерът на Северна Корея Ким Чен-ун заяви, че „обладаващата невиждана сила армия на КНДР няма да остави Америка безнаказана“.  Виктор Турмаков", "date": "2017.10.14", "title": "Deutsche Welle: Генералният секретар на НАТО предупреди, че война със Северна Корея би била „опустошителна“"}
{"url": "http://www.focus-news.net/news/2017/10/14/2446564/georgi-zlatev-obshtina-asenovgrad-nay-golemiyat-uspeh-na-mladezhkiya-obshtinski-savet-v-grada-e-faktat-che-prodalzhava-da-funktsionira-i-da-sluzhi-za-primer-na-mladite-hora.html", "text": "Най-големият успех на Младежкия общински съвет в Асеновград е фактът, че продължава да функционира и да служи за пример на младите хора. Това каза за Радио „Фокус“ – Пловдив Георги Златев, главен експерт „Младежки дейности и спорт“ в Община Асеновград, по повод навършването на една година от възникването на идеята за Младежки общински съвет. По думите му никак не е лесно в съвременния свят да се привлече вниманието на младите хора, да се провокира тяхната инициативност, да са част от подобна младежка структура, да излагат и да защитават идеите и позициите си. „Радвам се, че Младежкият общински съвет е факт и че присъстват все повече младежи. Младите започнаха активно, с инициативи за опазване на околната среда. Тези техни инициативи се нуждаят от подкрепа и финансово подпомагане, за да се реализират успешно. През последната година Младежки общински съвет беше много активен и аз не крия своето удовлетворение от този безспорен факт. Младите са отворени към развитие, изключително умни са и има какво да научим от тях“, коментира Георги Златев. Той каза още, че в самото начало на своето съществуване Младежкият общински съвет е приел програма и правила, по които да функционира. Младежите се събират всяка първа сряда на месеца, за да решат текущи проблеми и да изпълняват Плана за младежки дейности на Община Асеновград за 2017 година. „Най-важното е, че младежите започнаха да навлизат в материята и да натрупват познания в областите и темите, които ги вълнуват. Силно се надявам тяхната инициативност да се увеличи още повече и вече да започнат да изготвят проекти, с които да кандидатстват пред Община Асеновград за финансово подпомагане и реализация“, добави Георги Златев.\r\nТони МИХАЙЛОВ", "date": "2017.10.14", "title": "Георги Златев, Община Асеновград: Най-големият успех на Младежкия общински съвет в града е фактът, че продължава да функционира и да служи за пример на младите хора"}
{"url": "http://www.focus-news.net/news/2017/10/14/2446565/d-r-kina-nikolova-nachalnik-na-otdelenie-sastoyanieto-na-velikotarnovskata-neonatologiya-e-dobro-sled-mashtabnite-remonti-prez-2015-i-2016-godina.html", "text": "Добро е състоянието на великтоърновската Неонатология след мащабните ремонти, извършени през 2015 и 2016 година. Същото важи и за родилното отделение при МОБАЛ „Д-р Стефан Черкезов“, съобщи за Радио „Фокус“ – Велико Търново д-р Кина Николова, началник на Неонатологията. В момента в двете структури са създадени всички необходими условия за отлично обслужване на пациентите. „Имаме база и за адекватна медицинска дейност – първична кардиопулмонална ресусцитация и отглеждане на недоносени деца над 1000 грама. След получаване на новата апаратура по Норвежката програма, Неонатологията е изцяло обезпечена и има всички необходими неща за интензивна терапия – апарати за обдишване, пулсоксиметри, инкубатори и т.н.“, допълни д-р Николова.„Фокус“ припомня, че през миналата година Търновската неонатология получи три нови апарата – два за обдишване и един за назално подаване на кислород.\r\nЛуиза ТРАНЧЕВА", "date": "2017.10.14", "title": "Д-р Кина Николова, началник на отделение: Състоянието на великотърновската Неонатология е добро след мащабните ремонти през 2015 и 2016 година"}
{"url": "http://www.focus-news.net/news/2017/10/14/2446566/tehran-times-spored-predsedatelya-na-iranskiya-parlament-ako-sasht-izostavyat-yadrenoto-sporazumenie-nyama-da-ostane-nishto.html", "text": "Председателят на иранския парламент Али Лариджани заяви, че, ако САЩ не приложат споразумението за иранската ядрена програма, от него няма да остане нищо, пише   Tehran Times.\r\n„Ако САЩ направят така, тогава няма да остане почти нищо от споразумението. Ще се появи нов въпрос на международната арена“, заяви Лариджани. Той отбеляза, че Техеран ще реагира на възможното изтегляне на САЩ от споразумението.\r\nВ петък президентът на САЩ Доналд Тръмп разкри нова стратегия спрямо Иран, включваща и непризнаването на факта, че Иран се придържа към споразумението.  Конгресът има 60 дни да реши дали отново да наложи санкции срещу Иран.  Виктор Турмаков", "date": "2017.10.14", "title": "Tehran Times: Според председателя на иранския парламент „ако САЩ изоставят ядреното споразумение, няма да остане нищо“"}
{"url": "http://www.focus-news.net/news/2017/10/14/2446567/plenumat-na-bsp-svika-sesiya-na-49-iya-kongres-na-28-oktomvri-2017-g.html", "text": "Пленумът на БСП свика сесия на 49-ия Конгрес на 28 октомври, научи репортер  на Агенция „Фокус“. \"За\" свикването на конгреса гласуваха 63 членове на Националния съвет.  \r\nЗаседанието на Конгреса се свика на основание чл. 31, ал. 2 и ал. 9 от Устава на БСП. То е насрочено за 28 октомври 2017 г. от 10.00 часа в зала № 1 на НДК. \"За\" датата на конгреса гласуваха 66 делегати, \"против\" - 34 и \"Въздържали се\" - 7, с което предложението бе прието.   \r\nДеница КИТАНОВА", "date": "2017.10.14", "title": "Пленумът на БСП свика сесия на 49-ия Конгрес на 28 октомври  2017 г."}
{"url": "http://www.focus-news.net/news/2017/10/14/2446568/smolyan-mnogo-dobar-leten-turisticheski-sezon-otchitat-v-selo-smilyan.html", "text": "Много добър летен туристически сезон отчитат в село Смилян, имало е период, в който легловата база не достигала. Това съобщи за Радио „Фокус” – Смолян Чавдар Червенков – кмет на село Смилян. „Не знам дали беше заради големите горещини, или заради красивата ни природа, но имаше периоди, когато местата за настаняване не стигаха. Всичко беше пълно на 100%”, каза кметът. По думите му в района има пещери и други природни забележителности, които съчетано с родопското гостоприемство и вкусната храна привлича туристите. Освен това селото е лесно достъпно, пътят е добър и се поддържа. \r\nДаниела БОЙКОВА", "date": "2017.10.14", "title": "Смолян: Много добър летен туристически сезон отчитат в село Смилян"}
{"url": "http://www.focus-news.net/news/2017/10/14/2446569/politico-filip-hamand-zayavi-che-bryuksel-e-vragat-v-pregovorite-za-brekzit.html", "text": "Британският министър на финансите Филип Хамънд заяви, че Брюксел е „врагът“ в преговорите по Брекзит. Говорейки по време на среща на МВФ във Вашингтон той призова колегите си от Консервативната партия да се фокусират върху преговорите за Брекзит, предаде  Politico.\r\n„Врагът, противникът е там, той е от другата страна на масата за преговори. Това са хората, с които преговаряме,  с които преговаряме здраво, за да получим най-добрата възможна сделка за Великобритания“, заяви Хамънд. Коментарът му идва след края на петия кръг преговори между страната му и ЕС. \r\nПо-рано главният преговарящ на ЕС Мишел Барние заяви, че преговорите са достигнали до „задънена улица“ заради финансовите задължения на Великобритания и посочи, че не би посъветвал Европейския съвет да премине на втори стадий  от преговорите по време на срещата на високо равнище в Брюксел след една седмица. \r\nСамият Хамънд по-късно се извини за „лошия си избор на думи“, посочвайки, че „ще работим с нашите приятели и партньори в Съюза за взаимно изгодно споразумение за Брекзит“.  Виктор Турмаков", "date": "2017.10.14", "title": "Politico: Филип Хамънд заяви, че Брюксел „е врагът“ в преговорите за Брекзит"}
{"url": "http://www.focus-news.net/news/2017/10/14/2446570/ministar-valentin-radev-sluchayat-sas-zadarzhaniya-komandir-na-islyamska-darzhava-obostri-vnimanieto-ni-i-se-radvam-che-uspyahme-da-se-spravim-s-nego.html", "text": "Случаят със задържания командир на \"Ислямска държава\" обостри вниманието ни и се радвам, че успяхме да се справим с него. Това каза министърът на вътрешните работи Валентин Радев пред журналисти по повод задържание при спецакция в столицата командир на ИДИЛ, предаде репортер на Агенция \"Фокус\". \"Лично мен много ме притесни тази информация. С внимание следя всичко - виждате от коя година е бил тук, пък му е дадено гражданство, пък той отива 2013 г., след това се връща. След това легализира, започва да продава тези неща\", каза още той.\r\n\"Виждате, че това не е активност, която да е пряко насочена към някакви терористични актове, но е факт, че има такъв човек\", коментира Радев. \r\n\"Всичко събираме за него, опитваме се да намерим всички връзки, защото надали е бил сам. Щом колегите това са направили, ще успеят докрай да разнищят случая. Защото е много важно да няма такива на нашата територия. Мигрантите ни заобикалят, което е много добър знак - да ходят където искат. Ние се опитваме да спрем като добри европейци да не отиват към Европа - това ни е задачата, затова ни дадоха тези пари, затова ни хвалят\", каза още вътрешният министър.", "date": "2017.10.14", "title": "Министър Валентин Радев: Случаят със задържания командир на \"Ислямска държава\" обостри вниманието ни и се радвам, че успяхме да се справим с него"}
{"url": "http://www.focus-news.net/news/2017/10/14/2446571/pazardzhik-vtori-natsionalen-festival-na-starata-gradska-i-shlagerna-pesen-nezhni-spomeni-se-provezhda-v-panagyurishte.html", "text": "Втори национален фестивал на старата градска и шлагерна песен „Нежни спомени“ се провежда в Панагюрище, каза за Радио „Фокус“ – Пазарджик Ирина Пелтекова, секретар на читалище „Виделина 1865“ в Панагюрище. Тя обясни, че фестивалът е единствен по рода си в региона. Организатор на фестивала е Народно читалище „Виделина-1865“. „Основната цел на фестивала е да съхрани и популяризира старата градска и шлагерна песен от миналия век, да я обогати и възроди за нов живот и приобщи младите хора към нейната лиричност и красота. Фестивалът дава възможност за изява на талантливи изпълнители от цяла България. Фестивалът е с конкурсен характер и ще бъде журиран от професионалисти“, коментира Пелтекова. Тя допълни, че имат заявки за участие от цялата страна от над 20 вокални групи, 5-6 дуета, много индивидуални изпълнители. Участниците във фестивала ще получат различни награди – за най-малък изпълнител, за артистично присъствие, за костюм в стила на старата градска песен.\r\nВаня НИКОЛОВА", "date": "2017.10.14", "title": "Пазарджик: Втори национален фестивал на старата градска и шлагерна песен „Нежни спомени“ се провежда в Панагюрище"}
{"url": "http://www.focus-news.net/news/2017/10/14/2446572/chosun-ilbo-yuzhna-koreya-severnokoreyskite-targovtsi-vse-oshte-narushavat-embargoto-na-oon.html", "text": "Северна Корея продължава да продава риба и морски дарове на Китай въпреки резолюциите на Съвета за сигурност на ООН, които забраняват износа на морски продукти от нея, пише южнокорейският   „Чосун Илбо“.\r\nСпоред репортери, посетили китайския граничен град Хунчун в края на септември „големите преработвателни центрове в града са затворили, но на пазарите в града раците от Северна Корея, са били изобилни“.  Според местни продавачи раците се внасят контрабандно в найлонови пликчета през граничната река Тумен. \r\nНа 5 август съветът за сигурност на ООН забрани износа от Северна Корея на въглища, минерали и морска храна заради успешното ѝ изстрелване на междуконтинентална балистична ракета. Китайското министерство на търговията наложи забраната дни по-късно. \r\nНо реалността в граничния град доказва мнението, изказано от президента на САЩ Доналд Тръмп, че „Китай не прави достатъчно, за да изцеди режима на Ким Чен-ун“. \r\nМеждувременно се появяват и други съмнения, че Китай тихо нарушава санкциите. Четири севернокорейски кораба са внесли въглища и желязна руда в началото на октомври  в китайски пристанища. Виктор Турмаков", "date": "2017.10.14", "title": "„Чосун Илбо“ (Южна Корея): Севернокорейските търговци все още нарушават ембаргото на ООН"}
{"url": "http://www.focus-news.net/news/2017/10/14/2446573/petya-dacheva-nch-paisiy-hilendarski-asenovgrad-po-povod-20-godini-ot-sazdavaneto-na-chitalishteto-e-izdaden-yubileen-vestnik-podgotveni-sa-i-gramoti-za-aktivni-chitalishtni-deytsi.html", "text": "По повод 20 години от създаването на читалище „Паисий Хилендарски“ в Асеновград е издаден юбилеен вестник, подготвени са и грамоти за активни читалищни дейци. Това каза за Радио „Фокус“ – Пловдив организаторът от културната институция Петя Дачева. По думите й в юбилейния вестник са включени изказванията на ръководителите на всички състави и школи, които функционират към читалището.\r\n„Отбелязването на 20-годишния юбилей започна с авторски рецитал „Изповед” на поетесата Елена Славкова. След това се състоя премиера на книгата на Николай Гигов „Изворче, мило незнайно”, представена от съпругата му Елена Хайтова. Сред празничните за нас събития бяха също „Послание на асеновградски поети”- рецитал на актрисата Виктория Стефанова, и премиера на книгата на Василка Дойчева „Гребнати спомени”. Събитията по повод 20 години от създаването на читалище „Паисий Хилендарски“ продължават на 17 октомври със изложба „Светът в детските очи“ на децата от школата по изобразително и приложно изкуство на Ламбриана Форева. В същия ден празничната програма ще завърши с голям юбилеен концерт от 18.00 часа в Градската библиотека“, каза Петя Дачева.\r\nТя разказа, че читалище „Паисий Хилендарски“ в Асеновград е създадено през есента на 1997 година от група ентусиасти – хора от интелигенцията на града, с цел подобряване културния живот в Асеновград. „Читалището ни развива много богата и разнообразна културна дейност“, посочи Дачева.\r\nТони МИХАЙЛОВ", "date": "2017.10.14", "title": "Петя Дачева, НЧ „Паисий Хилендарски“ – Асеновград: По повод 20 години от създаването на читалището е издаден юбилеен вестник, подготвени са и грамоти за активни читалищни дейци"}
{"url": "http://www.focus-news.net/news/2017/10/14/2446574/reuters-germanskata-svobodna-demokraticheska-partiya-ne-ochakva-formiraneto-na-upravlyavashta-koalitsiya-predi-koleda.html", "text": "Заместник-председателят на германската Свободна демократическа партия Волфганг Кубицки заяви, че не очаква формирането на управляваща коалиция с Християндемократическата партия до Коледа, предаде  Reuters.\r\nНа въпрос дали двете партии заедно със „Зелените“ ще успеят да се сработят Кубицки заяви, че „най-важното е да се изгради доверие между участниците, а това би отнело време“. „Би било илюзорно да се смята, че преговорите ще приключат преди Коледа“, уверен е той. \r\nПо-рано ХДС на канцлера Ангела Меркел и нейните баварски партньори от Християнсоциалния съюз се разбраха да ограничат до 200 хил. броят на бежанците, които страната би приемала годишно. Но според Кубицки е на мнение, че споразумението е само начална точка на преговорите. „Ако ХДС и ХСС смятат, че споразумението им ще се приложи просто така, ние ще станем и ще си тръгнем“, посочи той. Виктор Турмаков", "date": "2017.10.14", "title": "Reuters: Германската Свободна демократическа партия не очаква формирането на управляваща коалиция преди Коледа"}
{"url": "http://www.focus-news.net/news/2017/10/14/2446575/burgas-mnogozhanrovata-izlozhba-kod-sinyo-shte-bade-predstavena-v-grada.html", "text": "За първи път в Бургас ще гостува Представителна изложба на преподавателите от Факултет по изобразително изкуство – Велико Търново. Тя се нарича „КОД СИНЬО“ и ще бъде открита на 16 октомври от 18.00 часа в галерията на Дружеството на бургаските художници. Това съобщиха от пресцентъра на Община Бургас.\r\nИзложбата ще бъде представена от декана на Факултета по изобразително изкуство доц. Борис Желев, заместника му доц. д-р Владимир Аврамов и ръководителя на катедра „Живопис“ доц. Йордан Йорданов. Представяйки академичния състав на Факултета по изобразително изкуство, тя е своеобразен фундамент за ,,израстване“ на неговите наследници. Многообразната стилова артикулация и артистичен заряд на преподавателската колегия са конструкция, около която се оформя творческият характер на бъдещите професионални художници.\r\nЦелта на събитието е да се представят творческите търсения на почти 30 автори със собствена идентичност пред бургаската общественост, като комуникативна възможност за популяризиране на Висшето заведение по изкуствата. Голяма част от изложените творци са актуални визуални артисти, очертаващи в определена степен пространството на съвременното българско изобразително изкуство.\r\nОсвен репрезентативна, изложбата до голяма степен е и ретроспективна, тъй като проследява развитието на авторите в по-продължителен период. В обединяващото ,,синьо“ пространство ,,свободно съжителстват“ експерименти в областите на живописта, монументалните изкуства, графиката, витража, графичния дизайн, скулптурата, както и съвременни синтетични форми. Чрез тях жанровете колаборират на различни онтологични и идиоматични нива – стъкло и метал, обемно стъкло, тактилни медиуми.\r\nСъприкосновението с пластичните търсения на утвърдените автори ще мотивира младите художници, но ще е и уникално естетическо преживяване за всеки, който посети изложбата.", "date": "2017.10.14", "title": "Бургас: Многожанровата изложба „Код синьо“ ще бъде представена в града"}
{"url": "http://www.focus-news.net/news/2017/10/14/2446576/ekathimerini-prezidentat-na-kipar-shte-se-kandidatira-za-vtori-mandat.html", "text": "Президентът на Кипър Никос Анастасиадис заяви, че планира да се кандидатира за втори петгодишен мандат на изборите през януари 2018 г. Той заяви, че ще ускори преговорите за обединяването на острова, които се провалиха в средата на настоящата година, пише  Ekathimerini.\r\n„Неуспехът да се постигне решение не е в интерес нито на гръцките, нито на турските кипърци и е естествено, че не е и за Турция. Искам да вярвам, че Турция ще види ползите от решението“, заяви Анастасиадис. \r\nОчаква се той да се надпреварва срещу най-малко трима други кандидати, включително срещу сина на бившия президента Тасос Пападополус - Николас. Изборите в страната ще се проведат на 28 януари 2018 г. с балотажи след една седмица.  Виктор Турмаков", "date": "2017.10.14", "title": "Ekathimerini: Президентът на Кипър ще се кандидатира за втори мандат"}
{"url": "http://www.focus-news.net/news/2017/10/14/2446577/emsc-zemetresenie-s-magnitud-45-e-registrirano-v-severna-gartsiya.html", "text": "Земетресение с магнитуд 4,5 по скалата на Рихтер е регистрирано в Северна Гърция в 11:55 часа местно време (съвпада с българското), показва справка на интернет-страницата на Европейския средиземноморски сеизмологичен център.\r\nЗеметресението е регистрирано на 10 км. северозападно  от Лерин в Гърция, на 21 км. от Битоля и на 129 км. от Скопие. Дълбочината му е била 10 км. Виктор Турмаков", "date": "2017.10.14", "title": "EMSC: Земетресение с магнитуд 4,5 е регистрирано в Северна Гърция"}
{"url": "http://www.focus-news.net/news/2017/10/14/2446578/sofiya-avtobus-na-gradskiya-transport-i-lek-avtomobil-sa-katastrofirali-na-bul-lomsko-shose-v-posoka-kostinbrod-nyama-postradali.html", "text": "Автобус на градския транспорт и лек автомобил са катастрофирали на бул. \"Ломско шосе\" в посока Костинброд, съобщи читател на \"Фокус\". Заради инцидента на място се е образувало задръстване, като движението в едната лента е блокирано.\r\nОт Центърът за градска мобилност поясниха за Агенция \"Фокус\", че автобусът се е движил по линия 86 и се е ударил в лек автомобил марка \"БМВ\". Вследствие на инцидента няма пострадали.", "date": "2017.10.14", "title": "София: Автобус на градския транспорт и лек автомобил са катастрофирали на бул. \"Ломско шосе\" в посока Костинброд, няма пострадали"}
{"url": "http://www.focus-news.net/news/2017/10/14/2446579/xinhua-sloveniya-sled-2030-g-shte-priklyuchi-registriraneto-na-novi-avtomobili-s-vatreshno-gorene.html", "text": "Словенското правителство прие нова национална енергийна програма, според която след 2030 г. ще бъде прекратено регистрирането на нови коли с дизелов или бензинов двигател, предаде  Xinhua.\r\nПравителството не е наложило пълна забрана, а вместо това е поставило лимит на емисиите на автомобилите до 50 грама въглероден двуокис на километър, който на практика единствено електрически автомобили или хибриди биха спазили. В стратегията се призовава към изграждането на инфраструктура за алтернативни горива, увеличаващо в посочения срок броят на пунктовете за зареждане с електричество от 227 до 22300 .\r\nСловенското правителство очаква броят на новите електрически коли и хибриди в страната да достигне до 200 хил. броя или до 17% от общия брой превозни средства.  Виктор Турмаков", "date": "2017.10.14", "title": "Xinhua: Словения след 2030 г. ще приключи регистрирането на нови автомобили с вътрешно горене"}
{"url": "http://www.focus-news.net/news/2017/10/14/2446580/raboti-se-po-sazdavaneto-na-tsyalosten-kalendar-na-poklonnicheski-sabitiya-v-balgariya-za-2018-godina.html", "text": "Работи се по създаването на цялостен календар на поклоннически събития в България за 2018 година. Това каза за Радио „Фокус“ – Варна протойерей Стилиян Табаков, председател на УС на Поклонническо-просветния център „Св. Йоан Рилски“ към Софийската Света Митрополия. В календара ще бъдат включени трите популярни маршрута за поклоннически пътувания –  Рилски манастир, Бачковски манастир и Троянски манастир. Предвижда се да бъде включено и поклонническо пътуване до Варна.  Протойерей Стилиян Табаков отбеляза, че центърът развива тази дейност вече четири години и има готовност да предаде опита си и на други енории в страната. „Ние не гледаме от материална гледна точка на тази дейност. За църквата е важно тези пътувания да бъдат използвани за просвета на хората. Българинът не е достатъчно религиозно просветен и с тези пътувания искаме не само да им кажем, но и да им покажем как се случва поклонничеството, как се случва среща с митрополит. Това е нашата идея. Основната цел на Христовата църква е да благовести, да покаже Царството небесно. Опитваме се да отворим църквата, да покажем сами себе си“, заяви протойерей Стилиян Табаков.\r\nМарияна ВАЛЕНТИНОВА", "date": "2017.10.14", "title": "Работи се по създаването на цялостен календар на поклоннически събития в България за 2018 година"}
{"url": "http://www.focus-news.net/news/2017/10/14/2446581/predsedatelyat-na-narodnoto-sabranie-dimitar-glavchev-shte-prisastva-na-osveshtavaneto-na-noviya-pravoslaven-hram-vazdvizhenie-na-svetiya-krast-gospoden-v-stolichniya-kvartal-lozenets.html", "text": "Председателят на Народното събрание Димитър Главчев ще присъства на освещаването на новия православен храм „Въздвижение на Светия Кръст Господен“ в столичния квартал „Лозенец“, съобщиха от пресцентъра на Народното събрание. Откриването ще бъде на 15 октомври от 10.00 часа в местността Кръста, бул. „Джеймс Баучер“. \r\nОсвещаването ще бъде извършено с благословението на Негово Светейшество Софийския митрополит и Български патриарх Неофит. \r\nХрам „Въздвижение на Светия Кръст Господен“ е изграден благодарение на дългогодишни усилия на граждани, дарители, църковните и общинските власти.", "date": "2017.10.14", "title": "Председателят на Народното събрание Димитър Главчев ще присъства на освещаването на новия православен храм „Въздвижение на Светия Кръст Господен“ в столичния квартал „Лозенец“"}
{"url": "http://www.focus-news.net/news/2017/10/14/2446582/pernik-peshehodets-e-pochinal-na-myasto-sled-udar-ot-lek-avtomobil-v-rayona-na-23-km-na-am-struma-v-posoka-dupnitsa.html", "text": "Пешеходец е починал на място след удар от лек автомобил на 23 км на АМ „Струма“, в посока Дупница. Това съобщиха за Агенция „Фокус“ от пресцентъра на МВР. Инцидентът е станал около 21.00 часа на 13 октомври. Самоличността на пешеходеца не е установена. Водачът на лекия автомобил не е употребил алкохол. Образувано е досъдебно производство. Разследването по случая продължава.\r\nБиляна ИВАНОВА", "date": "2017.10.14", "title": "Перник: Пешеходец е починал на място след удар от лек автомобил в района на 23 км на АМ „Струма“, в посока Дупница"}
{"url": "http://www.focus-news.net/news/2017/10/14/2446583/afp-ot-rakka-v-ramkite-na-evakuatsionno-sporazumenie-shte-zamine-konvoy.html", "text": "Конвой ще напусне сирийския град Ракка вечерта на 14 октомври в рамките на евакуационно споразумение, предаде  AFP.\r\nПодкрепяната от САЩ коалиция съобщи, че споразумението е постигнато, „за да се минимизират цивилните загуби“ и то ще изключва чуждестранните терористи от „Ислямска държава“, биещи се в града. От коалицията не споменаха дали то включва и сирийските джихадисти. \r\nВ момента подкрепяната от САЩ коалиция води боеве за заемането на последните позиции на „Ислямска държава“ в Ракка. Виктор Турмаков", "date": "2017.10.14", "title": "AFP: От Ракка в рамките на евакуационно споразумение ще замине конвой"}
{"url": "http://www.focus-news.net/news/2017/10/14/2446584/stara-zagora-otkriha-avgustiada-2017-s-uchastieto-na-nad-30-vinarni.html", "text": "В Стара Загора днес откриха шестия Фестивал на виното и културното наследство Августиада, в който участват над 30 наши и чужди винарни. Те ще спорят за вниманието на посетителите, които пък ще определят кои ще са носителите на наградите за 2017 година. Това съобщиха от пресцентъра на Община Стара Загора.\r\nОт името на организаторите зам.-кметът на Община Стара Загора Красимира Чахова пожела успех на участниците и гостите на феста. Тя разказа, че като малка е участвала в грозодобер в родния си край и за цял живот е запомнила песента на виното.\r\n„Фестивалът, освен че е едно от чудесата на България, заради хубавите вина, е и празник на Стара Загора”, каза при откриването областният управител Гергана Микова. На откриването присъства и зам.-кметът Иванка Сотирова.\r\n„Радваме се, че нашият фестивал получи висока оценка от Европейския сайт за вино и приключения. Той е класиран между петте най-добри винени събития у нас”, съобщи Олег Стоилов, председател на Търговско-промишлена палата Стара Загора - един от организаторите на Фестивала.\r\n„Благодаря на организаторите, че са избрали Гърция за партньор, икономическите връзки между нашите страни се развиват непрекъснато. Общо 2.5 млрд. евро са гръцките инвестиции в България, а търговският стокообмен надхвърля 3 млрд. евро”, обясни Георгиос Коцодимос, ръководител на икономическата служба в посолството на Гърция у нас. По думите му, старозагорският фестивал може да бъде предпоставка за сътрудничество за внос на гръцки вина у нас.\r\nВ церемонията участва и новоизбраната Царица на Августиада 2017 Мартина Танева.\r\nОсвен хубаво вино, посетителите на изложението се наслаждават на кулинарни специалитети, представени от традиционния партньор Метро Академия с шеф Юри Велев и старозагорската фирма Аякс.\r\nЩе се проведе и майсторски клас „Непознатите винени съкровища на Гърция”, със съпътстваща гръцка културна програма.\r\nГала вечерта в Държавна опера Стара Загора ще започне в събота от 19.00 часа с концерт-спектакъл и ще продължи със стилна вечеря във фоайето на Операта.\r\nАвгустиада 2017 ще завърши на 15 октомври в 16.00 часа с церемония по награждаване на вината, спечелили най-много гласове от посетителите на изложението. Трима от гласувалите ще получат специални награди.\r\nВ рамките на фестивала вчера в зала 33 на Регионален исторически музей се проведе Семинар (жива лаборатория) и откриване на щанд за биоикономика по проект BioSTEP. Изложението представя разнообразие от продукти, които съдържат компоненти, произведени от възобновяеми суровини или чрез биологични процедури. Примерите включват рокли, направени от млечни остатъци, чаши за кафе от кафена утайка или подметки за маратонки от оризови люспи и други.", "date": "2017.10.14", "title": "Стара Загора: Откриха Августиада 2017 с участието на над 30 винарни"}
{"url": "http://www.focus-news.net/news/2017/10/14/2446585/yeni-safak-65-nelegalni-migranti-sa-raneni-pri-katastrofa-v-yugoiztochna-turtsiya.html", "text": "Камион, превозващ нелегални мигранти, се е преобърнал в турската югоизточна провинция Хакяри, ранявайки 65 души, пише   Yeni Safak.\r\nИнцидентът се е случил, когато шофьорът губи контрол над волана. Всичките 65 пътници са идентифицирани като граждани на Пакистан, нелегално вкарани в Турция. Идентичността на шофьора не се разкрива. На място са пристигнали полиция и линейки. \r\nРанените, част от които в критично състояние, са транспортирани в болницата в близкия град Юксекова. В момента се води разследване.  Виктор Турмаков", "date": "2017.10.14", "title": "Yeni Safak: 65 нелегални мигранти са ранени при катастрофа в Югоизточна Турция"}
{"url": "http://www.focus-news.net/news/2017/10/14/2446586/d-r-tsvetosavka-tihova-lechenieto-na-vremennite-zabi-pri-detsata-e-zadalzhitelno.html", "text": "Временните детски зъби също трябва да се лекуват. Ако има констатиран някакъв проблем, е задължително той да бъде отстранен навреме. Това подчерта в ефира на Радио „Фокус“ – Велико Търново зъболекарят д-р Цветосавка Тихова. Тя уточни, че ако зъбите, които остават до 11-12 годишна възраст, са болни, те могат да навредят на следващите – постоянните. „Хубаво е едно дете да се заведе на стоматолог още след поникването на първите зъби. Миенето на зъбите трябва да започне отначало с помощта на родител, който да помага със специални тампони или напръстници. Хубаво е поне два пъти в годината да се прави профилактичен преглед. Трябва да се спазва и добра устна хигиена, рационално хранене с повече плодове и зеленчуци и да се посещава редовно стоматолог“, допълни специалистът. Тя посъветва родителите да се обръщат към зъболекарите при наличие и на най-малкия, според тях, кариес.\r\nЛуиза ТРАНЧЕВА", "date": "2017.10.14", "title": "Д-р Цветосавка Тихова: Лечението на временните зъби при децата е задължително"}
{"url": "http://www.focus-news.net/news/2017/10/14/2446587/deutsche-welle-angela-merkel-ne-ochakva-skoroshno-reshenie-otnosno-pregovorite-mezhdu-es-i-turtsiya.html", "text": "Германският канцлер Ангела Меркел ще повдигне въпроса за отношенията с Анкара на следващата среща на високо равнище на ЕС, но смята, че засега няма да бъде взето  решение по повод на прекратяването на преговорите за влизането на Турция в Съюза, предаде  Deutsche Welle в рускоезичната си редакция.\r\n„Берлин е поискал от ЕК да подготви отчет за ситуацията в Турция, защото  често има случаи, когато хората, според нас, са арестувани несправедливо и защото ние с притеснение следим политическите събития в тази страна“, посочи Меркел.\r\nТя заяви, че смята, че „конкретни решения“ по отношение на Анкара няма да бъдат приети на срещата на високо равнище в Брюксел. „Бих искала да чуя мнението на колегите си, как гледат на двустранните отношения с Турция и какви изводи трябва да направим при нужда“, добави канцлерът.  Виктор Турмаков", "date": "2017.10.14", "title": "Deutsche Welle: Ангела Меркел не очаква скорошно решение относно преговорите между ЕС и Турция"}
{"url": "http://www.focus-news.net/news/2017/10/14/2446588/vitsepremierat-ekaterina-zaharieva-pristigna-v-obedinenoto-kralstvo.html", "text": "Заместник министър-председателят и министър на външните работи Екатерина Захариева пристигна на работно посещение в Обединеното кралство, съобщиха от пресцентъра на МВнР.  \r\nВодената от нея делегация ще проведе в неделя среща с британския първи дипломат Борис Джонсън.  По време на разговора ще бъдат обсъдени въпроси свързани с двустранните отношения, както и възможностите за сътрудничество между двете страни по време на предстоящото Българско председателство на Съвета на Европейския съюз. Приоритетите, които страната ни ще следва по време на Председателството, са друга основна тема на срещата, като особено внимание ще се обърне на Западните Балкани. Предвижда се да бъдат дискутирани основни въпроси, свързани със защитата и статута на правата на гражданите на ЕС и на Обединеното кралство в контекста на Брекзит. По време на срещата ще бъдат разгледани и възможностите за допълнително задълбочаване на икономическите и търговски отношения между двете страни, инвестициите, както и перспективите за развитие на туризма, където за последната година се наблюдава ръст на туристите с над 15% и в двете посоки. \r\nПо-късно същия ден в рамките на посещението си министър Захариева ще участва в работен обяд с колегите си от Хърватия, Чехия, Унгария, Полша, Румъния, Словения, Словакия и Обединеното кралство.", "date": "2017.10.14", "title": "Вицепремиерът Екатерина Захариева пристигна в Обединеното кралство"}
{"url": "http://www.focus-news.net/news/2017/10/14/2446589/plovdiv-intenziven-e-trafikat-po-am-trakiya-v-oblastta-sashto-po-patya-plovdiv-asenovgrad-smolyan.html", "text": "Интензивен е трафикът по АМ „Тракия“ в Пловдивска област, също по пътя Пловдив-Асеновград-Смолян. Това каза за Радио „Фокус“ – Пловдив дежурният в Областно пътно управление, като призова водачите да шофират с повишено внимание и съобразена скорост по посочените пътни артерии. По останалите основни направления в областта движението се извършва с нормална интензивност и без затруднения. Дежурният каза, че остават валидни въведените ограничения за движение на моторни превозни средства. Все още е забранено преминаването на камиони над 12 тона по пътя Поповица-Болярци. Причината е намален габарит на пътното платно на мост в село Поповица. Срокът на ограничението е до 20 декември. Ограничено е и движението на тежкотоварни превозни средства с височина над 4 метра през тунелите по пътя Асеновград-Нареченски бани. Водачите трябва да преминават по направлението Кричим-Девин.\r\nПоради частични ремонтни дейности в пътния банкет на пътя Пловдив-Асеновград, движението в района трябва да се извършва с повишено внимание, съгласно поставените указателни знаци. Ремонтът ще продължи до 20 декември. Също поради ремонтни дейности, движението по пътя Първомай-Дълбок извор, в района на км 19, се осъществява в една лента съгласно поставена вертикална сигнализация и светофарна уредба. Обходният маршрут за водачите е през временно изграден път в село Поройна. Срокът на ремонтните дейности е до 27 януари.\r\nОпасност от падащи на пътното платно камъни има по пътищата в планинските райони. Най-рискови са направленията Смолян-Кричим-Стамболийски, Юговско ханче-Югово-Лъки-Здравец и Бачково-Нареченски бани. По тези участъци е възможно и образуването на свлачища.\r\nДвижението на територията на град Пловдив се извършва нормално, като не се отчита струпване на автомобили по главните булеварди и в близост до ключови кръстовища. Преминаването през светофарните уредби се извършва средно за около 2-3 минути. До 31 октомври остават затворени за движение на пътни превозни средства и двете платна на бул. „Васил Априлов“, в участъка от бул. „Шести септември“ до ул. „Генерал Данаил Николаев“. С променен маршрут се движат автобусите по линии №10, 15, 17, 113 и 222. Призовават се водачите да шофират с повишено внимание и съобразена скорост в района, за да не се създават предпоставки за възникването на сериозни пътнотранспортни произшествия.\r\nТони МИХАЙЛОВ", "date": "2017.10.14", "title": "Пловдив: Интензивен е трафикът по АМ „Тракия“ в областта, също по пътя Пловдив-Асеновград-Смолян"}
{"url": "http://www.focus-news.net/news/2017/10/14/2446590/afp-moshten-vzriv-e-izbuhnal-v-stolitsata-na-somaliya.html", "text": "Кола-бомба е избухнала пред хотел в центъра на Могадишу. Местните власти и свидетелите се боят, че има много жертви от необичайно големия взрив, предаде  AFP.\r\n„Имаше огромен взрив, причинен от камион, натъпкан с експлозиви. Взриви се пред хода на хотел в натоварената част на града“, заяви представителят на местните сили за сигурност Мохамед Адан. „Има жертви – и загинали и ранени, но все още нямаме детайли“, отбеляза той.  Виктор Турмаков", "date": "2017.10.14", "title": "AFP: Мощен взрив е избухнал в столицата на Сомалия"}
{"url": "http://www.focus-news.net/news/2017/10/14/2446591/kyustendil-natovaren-e-trafikat-po-avtomagistrala-struma-i-glaven-pat-e-79.html", "text": "Натоварен е трафикът по автомагистрала „Струма” и главен път Е-79, както и по направлението София – Кюстендил. Това съобщи за Радио „Фокус” – Кюстендил дежурният в Областно пътно управление – Кюстендил. Слаб е трафикът в посока ГКПП – „Гюешево”. Пропадане на част от пътното платно е причина за въведена временна организация на движението след Рилски манастир. Преминаването на моторни превозни средства става само в една лента. В участъка скоростта на движение е ограничена до 30 км/час, мястото е сигнализирано с необходимите пътни знаци. Срокът за действие на временната организация на движение е до 30 ноември. Остава забранено движението на товарни автомобили в участъци от пътя между селата Смоличано и Пелатиково. Въведеното ограничение за товарните моторни превозни средства е заради пропадане на част от пътното платно. Участъкът е сигнализиран с пътни знаци, временната организация е със срок до 30 ноември.\r\nЛора КАЛЧЕВА", "date": "2017.10.14", "title": "Кюстендил: Натоварен е трафикът по автомагистрала „Струма” и главен път Е-79"}
{"url": "http://www.focus-news.net/news/2017/10/14/2446592/reuters-germanskiyat-ministar-na-vatreshnite-raboti-vazmuti-obshtestvoto-na-stranata-s-predlozhenieto-si-za-vavezhdane-na-myusyulmanski-praznitsi.html", "text": "Вътрешният министър на Германия Томас де Мезиер възмути своите колеги от управляващата Християндемократична партия с предложението си в страната да бъдат въведени мюсюлмански празници, предаде  Reuters.\r\nВ Германия живеят около 4,5 млн. мюсюлмани. Говорейки по време на митинг Де Мезиер заяви, че е открит в някои региони на страната да се празнуват официално мюсюлмански празници. Той посочи, че денят на Вси светии е празник единствено в католическите райони на Германия и посочи, че „на местата с много мюсюлмани може да се помисли за въвеждането на официални мюсюлмански празници“. \r\nТой допълни, че повечето официални празници в Германия са християнски и така трябва да остане.  Виктор Турмаков", "date": "2017.10.14", "title": "Reuters: Германският министър на вътрешните работи възмути обществото на страната с предложението си за въвеждане на мюсюлмански празници"}
{"url": "http://www.focus-news.net/news/2017/10/14/2446593/plovdiv-biblioteka-ivan-vazov-shte-predstavi-izlozhbata-nestor-markov-buditelyat-sazdadena-po-povod-180-godini-ot-rozhdenieto-mu.html", "text": "Библиотека „Иван Вазов“ в Пловдив ще представи изложбата „Нестор Марков – будителят“, създадена по повод 180 години от рождението му. Това съобщи за Радио „Фокус“ – Пловдив Йохан Девлетян от отдел „Връзки с обществеността“ на културната институция. Изложбата ще се открие на 16 октомври от 16.30 часа във фоайе „Изкуство“ на библиотека „Иван Вазов“. Девлетян разказа, че Нестор Марков е виден възрожденски деятел – учител, общественик, държавник, учен-лексикограф. „Роден е в село Криво поле, Хасковско. Завършва училището на Йоаким Груев в Пловдив. Той е ярък борец срещу гъркоманите. Учител е в Плевен, Русе и Априловската гимназия в Габрово. Като участник в Априлското въстание е хвърлен в затвора  в Търново. По време на Освободителната война е преводач в щаба на генерал Гурко. След Освобождението е префект на Хасково и Стара Загора и окръжен управител на Велико Търново, Варна и Пловдив“, посочи Девлетян. Той добави, че Нестор Марков оставя богато книжовно наследство – тридесет и осем заглавия, сред които шест учебника, два речника – френско-български и българо-френски, статии с публицистичен, естествено-научен и мемоарен характер, административни публикации, дописки в периодичния печат и други. „Венец на речниковото му дело са българо-френския и френско-български речник, издадени в Лайпциг. През 1903 година Нестор Марков е удостоен от Министъра на просветата и изкуствата на Франция с Орден за заслуги към просветата, литературата и изкуствата“, каза още Йохан Девлетян.\r\nТони МИХАЙЛОВ", "date": "2017.10.14", "title": "Пловдив: Библиотека „Иван Вазов“ ще представи изложбата „Нестор Марков – будителят“, създадена по повод 180 години от рождението му"}
{"url": "http://www.focus-news.net/news/2017/10/14/2446594/meta-makedoniya-spored-prezidenta-na-chehiya-po-otnoshenie-na-evrointegratsiyata-na-zapadnite-balkani-kosovo-ostava-pod-vaprositelen-znak.html", "text": "Президентът на Чехия Милош Земан заяви, че подкрепя европейската интеграция на страните от Западните Балкани, но посочи, че Косово остава под въпрос, понеже страната все още не е призната от всички страни членки на ЕС, предаде македонската медия „Мета“.\r\nПо време на своя среща в Братислава президентите на Чехия Милош Земан, на Полша Анджей Дуда, на Словакия Андрей Киска и на Унгария Янош Адер са обсъдили проблемите и европейската интеграция на Западните Балкани и че са съгласили, че процесът трябва да се подкрепя, насърчава и ускорява.  Виктор Турмаков", "date": "2017.10.14", "title": "„Мета“ (Македония): Според президента на Чехия по отношение на евроинтеграцията на Западните Балкани Косово „остава под въпросителен знак“"}
{"url": "http://www.focus-news.net/news/2017/10/14/2446595/varna-s-6-000-poveche-sa-posetitelite-na-zooparka-v-grada-do-kraya-na-septemvri-spryamo-sashtiya-period-na-minalata-godina.html", "text": "135 000 жители и гости на Варна са посетили зоопарка в града от началото на годината до края на месец септември. Това каза в интервю за Радио „Фокус“ – Варна Иванка Стоянова, директор на Зоопарк – Варна. Тя отбеляза, че броят на посетителите е с 6 000 повече спрямо същия период на миналата година. През септември в зоопарка бе открита Контактна зона, в която свободно да общуват посетители и животни. В новото пространство има животни, които не са агресивни и опасни за посетителите – зайци, кози, кокошки, патици. Децата могат да погалят и нахранят животните всеки вторник, сряда и четвъртък от 11.00 до 12.00 часа, посочи Иванка Стоянова.\r\n„Зоопарк – Варна е обществено средище на екологичното възпитание, кът на запазена природа и желано място за нашите деца.  Зоопаркът има голямо социално значение за града и е предназначен да изпълнява основни цели, като опазване на генофонда на дивите животни, провеждане на екологично образование, възпитание на хората в уважение към природата и любов към животните, повишаване на екологичното образование. Именно за да изпълни тези цели, е създадена тази Контактна зона -запазено кътче природа в сърцето на зоопарка, изпълнено с възрожденски дух.  Едно кътче, направено с много любов и с труда на целия екип на зоопарка, изцяло от естествени материали, съобразени с изискванията за зоопарковете – камък, дърво и течаща вода. Това е място, където посетители и питомци могат свободно да общуват. Тук може да срещнете кошутата Ели и нейния син Жорко, ламата Президент, който ще стане скоро на една година, красивите пауни, снежнобелите зайчета и патета. Под зоркото око на хората, които се грижат за тях, можете да ги нахраните, като храната се осигурява от нас“, каза още Иванка Стоянова.\r\nМарияна ВАЛЕНТИНОВА", "date": "2017.10.14", "title": "Варна: С 6 000 повече са посетителите на зоопарка в града до края на септември спрямо същия период на миналата година"}
{"url": "http://www.focus-news.net/news/2017/10/14/2446596/zhan-klod-yunker-ne-mozhem-da-pozvolim-otdelyaneto-na-kataluniya-i-drugite-shte-napravyat-sashtoto.html", "text": "Председателят на Европейската комисия Жан-Клод Юнкер в петък изрази притеснения относно каталунската криза, посочвайки, че отцепването ще доведе до подобни случаи в цяла Европа, пише испанското издание  El Pais.\r\n„Ако позволим на Каталония да се отдели, други ще направят същото“, заяви Юнкер по време на реч в люксембургски университет. „Не искам това. Не би ми харесвало след 15 години ЕС да се състои от 98 държави“, добави той. \r\n„Положението е сравнително сложно с 28 държави, а с 98 просто няма да е възможно“, добави той, илюстрирайки думите си с факта, че едва 5-6 държави в Европа нямат териториални спорове в границите си. \r\nСъщевременно Юнкер посочи, че каталунската криза остава вътрешен въпрос за Испания, но същевременно добави, че настоява правителството на Испания да излезе от задънената улица. Той добави, че европейските институции биха действали като посредник в кризата единствено в случай, при който испанският министър-председател Мариано Рахой сам пожелае това.  Виктор Турмаков", "date": "2017.10.14", "title": "Жан-Клод Юнкер: Не можем да позволим отделянето на Каталуния – и другите ще направят същото"}
{"url": "http://www.focus-news.net/news/2017/10/14/2446597/blagoevgrad-ednoto-platno-za-dvizhenie-e-deformirano-poradi-aktiviziralo-se-svlachishte-na-patya-mezhdu-selata-blatska-i-ablanitsa.html", "text": "Едното платно за движение е деформирано поради активизирало се свлачище и преминаването се извършва само в едната лента на пътя между селата Блатска и Абланица, при км 7+700. Това съобщиха за Радио „Фокус“ – Пирин от Областно пътно управление – Благоевград. Временната организация на движението е урегулирана с необходимите пътни знаци. Само в лявата лента се извършва движението по третокласен път – 198 Гоце Делчев-Катунци-Петрич при км 38+380, в село Горно Спанчево. Причината е разрушена подпорна стена с дължина 15 метра, заради която дясното платно за движение е подкопано. Движението е урегулирано с необходимите пътни знаци до края на месец октомври. Нормално натоварено е движението по автомагистрала „Струма“ и главен път Е-79 в частта им от област Благоевград. През деня не са регистрирани тежки пътни инциденти. С повишено внимание трябва да се извършва движението по главен път Е-79 в района на Кресненското дефиле и по второкласен път – 19 Симитли – Гоце Делчев, тъй като опасността от падащи камъни там е повишена.\r\nЛора КАЛЧЕВА", "date": "2017.10.14", "title": "Благоевград: Едното платно за движение е деформирано поради активизирало се свлачище на пътя между селата Блатска и Абланица"}
{"url": "http://www.focus-news.net/news/2017/10/14/2446598/pregled-na-mezhdunarodnite-novini-do-18-chasa-agentsiya-fokus.html", "text": "Заместник-председателят на германската Свободна демократическа партия Волфганг Кубицки заяви, че не очаква формирането на управляваща коалиция с Християндемократическата партия до Коледа.\r\nНа въпрос дали двете партии заедно със „Зелените“ ще успеят да се сработят Кубицки заяви, че „най-важното е да се изгради доверие между участниците, а това би отнело време“. „Би било илюзорно да се смята, че преговорите ще приключат преди Коледа“, уверен е той. \r\nПо-рано ХДС на канцлера Ангела Меркел и нейните баварски партньори от Християнсоциалния съюз се разбраха да ограничат до 200 хил. броят на бежанците, които страната би приемала годишно. Но според Кубицки е на мнение, че споразумението е само начална точка на преговорите. „Ако ХДС и ХСС смятат, че споразумението им ще се приложи просто така, ние ще станем и ще си тръгнем“, посочи той.\r\n*** Председателят на Европейската комисия Жан-Клод Юнкер в петък изрази притеснения относно каталунската криза, посочвайки, че отцепването ще доведе до подобни случаи в цяла Европа.\r\n„Ако позволим на Каталония да се отдели, други ще направят същото“, заяви Юнкер по време на реч в люксембургски университет. „Не искам това. Не би ми харесвало след 15 години ЕС да се състои от 98 държави“, добави той. \r\n„Положението е сравнително сложно с 28 държави, а с 98 просто няма да е възможно“, добави той, илюстрирайки думите си с факта, че едва 5-6 държави в Европа нямат териториални спорове в границите си. \r\nСъщевременно Юнкер посочи, че каталунската криза остава вътрешен въпрос за Испания, но същевременно добави, че настоява правителството на Испания да излезе от задънената улица. Той добави, че европейските институции биха действали като посредник в кризата единствено в случай, при който испанският министър-председател Мариано Рахой сам пожелае това. \r\n*** Генералният секретар на НАТО Йенс Столтенберг заяви, че военен конфликт със Северна Корея би бил с опустошителни последствия.\r\n„Военен конфликт със Северна Корея би имал опустошителни последствия“, заяви Столтенберг. Той добави, че САЩ имат право на самоотбрана и на защита на съюзниците си, но „никой на света не желае да решава въпроса с КНДР по военен път“. Той се изказа в полза на откриването на дипломатически решения. \r\nНа 11 октомври лидерът на Северна Корея Ким Чен-ун заяви, че „обладаващата невиждана сила армия на КНДР няма да остави Америка безнаказана“. \r\n***  Земетресение с магнитуд 4,5 по скалата на Рихтер е регистрирано в Северна Гърция в 11:55 часа местно време (съвпада с българското).\r\nЗеметресението е регистрирано на 10 км. северозападно  от Лерин в Гърция, на 21 км. от Битоля и на 129 км. от Скопие. Дълбочината му е била 10 км.\r\n*** Камион, превозващ нелегални мигранти, се е преобърнал в турската югоизточна провинция Хакяри, ранявайки 65 души.\r\nИнцидентът се е случил, когато шофьорът губи контрол над волана. Всичките 65 пътници са идентифицирани като граждани на Пакистан, нелегално вкарани в Турция. Идентичността на шофьора не се разкрива. На място са пристигнали полиция и линейки. \r\nРанените, част от които в критично състояние, са транспортирани в болницата в близкия град Юксекова. В момента се води разследване. \r\n*** В следващите няколко дни, сирийският град Ракка ще бъде освободен напълно от частите на „Ислямска държава“. По неговите думи „битките в Ракка продължават“, но „днес или утре градът ще е свободен“. \r\nПо-рано стана ясно, че сирийските членове на „Ислямска държава“ са напуснали своеобразната столица на терористичната организация, като ок. 100 души от тях са се предали на подкрепяните от САЩ военна коалиция. Чуждестранните ислямистки бойци обаче все още държат някои част от града, като Сирийските демократични сили се готвят за финална офанзива срещу позициите им.\r\n*** Кола-бомба е избухнала пред хотел в центъра на Могадишу. Местните власти и свидетелите се боят, че има много жертви от необичайно големия взрив.\r\n„Имаше огромен взрив, причинен от камион, натъпкан с експлозиви. Взриви се пред хода на хотел в натоварената част на града“, заяви представителят на местните сили за сигурност Мохамед Адан. „Има жертви – и загинали и ранени, но все още нямаме детайли“, отбеляза той. \r\n***", "date": "2017.10.14", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/10/14/2446599/asharq-al-awsat-islyamska-darzhava-zagubi-al-mayadin-v-iztochna-siriya.html", "text": "Силите на сирийския режим и неговите съюзници са освободили от „Ислямска държава“ град Ал Маядин в източната част на страната, предаде  Asharq Al-Awsat.\r\nРазположеният край границата с Ирак в провинцията Деир ез Зор град стана важна база за „Ислямска държава“, след като терористите започнаха да отстъпват от своята фактическа столица Ракка. Сирийската военна операция за освобождаването на Ал Маядин е подкрепена от въздуха от руската авиация.\r\nАл Маядин се намира южно от столицата на провинцията Деир ез Зор, където сирийските сили се опитват да изгонят терористите от малките анклави, които все още контролират.  Виктор Турмаков", "date": "2017.10.14", "title": "Asharq Al-Awsat: „Ислямска държава“ загуби Ал Маядин в Източна Сирия"}
{"url": "http://www.focus-news.net/news/2017/10/14/2446600/targovishte-narodniyat-predstavitel-ot-gerb-d-r-venka-stoyanova-organizira-priemna-za-grazhdani.html", "text": "Народният представител от ГЕРБ д-р Венка Стоянова организира приемна за жителите на община Търговище, съобщиха от пресцентъра на партията. Приемният ден ще се проведе на 16 октомври (понеделник) от 15:00 до 17:00 часа в офиса на партията на ул. „Преслав” 7, ет.4. Предварителни записвания могат да бъдат направени на тел: 0885 678 378.", "date": "2017.10.14", "title": "Търговище: Народният представител от ГЕРБ д-р Венка Стоянова организира приемна за граждани"}
{"url": "http://www.focus-news.net/news/2017/10/14/2446601/tass-nay-malko-40-dushi-stanaha-zhertva-na-vzriva-v-tsentara-na-somaliyskata-stolitsa.html", "text": "Най-малко 40 души са загинали при мощния взрив в столицата на Сомалия Могадишу. Повечето загинали са цивилни. Мястото на взрива е отцепено, води се разследване, предаде  ТАСС.\r\nПо-рано в събота напълнен с експлозиви камион се е взривил край хотел в централния столичен район Ходан. Местните жители смятат, че взривът е един от най-мощните през последните години. \r\nВсе още никоя терористична групировка не е поела отговорност за нападението, но най-вероятно зад него стои местната „Аш Шабаб“.  Виктор Турмаков", "date": "2017.10.14", "title": "ТАСС: Най-малко 40 души станаха жертва на взрива в центъра на сомалийската столица"}
{"url": "http://www.focus-news.net/news/2017/10/14/2446602/inzh-elin-lilov-yutsdp-postradalata-ot-koroyadi-darvesina-mozhe-da-se-usvoyava-tselogodishno.html", "text": "Пострадалата от корояди дървесина целогодишно може да се усвоява при подходящи условия. Това каза за Радио „Фокус” – Смолян инж. Елин Лилов – зам.-директор на Южноцентрално държавно предприятие (ЮЦДП) – Смолян.  По думите му при топло време и благоприятни условия в края на годината короядите дават допълнително поколение, а с понижаването на температурите развитието им е в застой. „Надяваме се, че със застудяването, което тепърва предстои, да нямаме нови изсъхнали и инвентаризирани територии до края на годината”, каза Лилов. Зам.-директорът обясни, че през зимата по-трудно се работи в гората, но при подходящи условия може. Договорите не се прекратяват през зимата, постоянно действащи са и фирмите целогодишно могат да работят. Мнението на специалистите е, че последните корояди са останали в последно изсъхналите насаждения и върху тях ще се съсредоточи вниманието, а вече напролет ще се следи за ново развитие. „Имаме изградена мониторингова мрежа от феромонови уловки в голяма част от стопанствата на територията на предприятието, с които следим кога започва летежът на короядите, през какви фази минава, какви са периодите на летеж и това вече е свързано с последващи действия и по извеждането на мероприятия, просто предварително да знаем какви темпове да очакваме и какви нападения през следващата година”, каза Лилов.\r\nДаниела БОЙКОВА", "date": "2017.10.14", "title": "Инж. Елин Лилов, ЮЦДП: Пострадалата от корояди дървесина може да се усвоява целогодишно"}
{"url": "http://www.focus-news.net/news/2017/10/14/2446603/independent-balkan-news-agency-spored-boyko-borisov-tova-che-albaniya-priznava-balgarskata-obshtnost-e-istoricheski-probiv.html", "text": "Българският министър-председател Бойко Борисов заяви, че гласуването в албанския парламент, признаващо българската етническа общност в страната е „исторически пробив за България“, предаде  Independent Balkan News Agency.\r\nПарламентът на Албания гласува Закон за националните малцинства на 14 октомври след два дни дебати, признаващ девет етнически малцинства, сред които и българското. Борисов бе пряко участващ в лобирането за признаването на българското малцинство, включително и обаждайки се лично на албанския си колега Еди Рама. \r\n„Ние положихме изключителни дипломатически усилия, за да постигнем успех и да защитим правата на българите, които са част от формирането на нашия народ, но остават отвъд съвременните граници“, заяви Борисов. „Благодаря на приятеля си Еди Рама, пред който повдигнах въпроса и той уважи обещанието си, че Албания няма да навреди на интересите на българската общност“, добави той.\r\nБорисов също така благодари на всички, допринесли през годините това да се случи. „България ще подкрепи европейската интеграция на Албания, където ние виждаме истински партньор и близък приятел“, посочи той. Виктор Турмаков", "date": "2017.10.14", "title": "Independent Balkan News Agency: Според Бойко Борисов това, че Албания признава българската общност е „исторически пробив“"}
{"url": "http://www.focus-news.net/news/2017/10/14/2446604/politsiyata-izdirva-13-godishniya-manuel-nikolaev.html", "text": "Столичното Пето РУ издирва 13-годишния Мануел Пенков Николаев от София. Момчето напуснало дома си на 13 октомври около 17.30 часа с велосипед и оттогава е в неизвестност. Това съобщиха от пресцентъра на МВР. \r\nМануел Николаев е висок около 160 см, с тъмнокестенява коса  и тъмнокафяви очи. Бил е облечен с тъмно синьо шушляково яке, светло сини дънки и обут с черни обувки. Носел е бежова платнена шапка и тъмно синя раница марка „Пума“. За последно е бил забелязан в района на магазин „Джъмбо“ в ж.к. „Дружба“. \r\nУмоляват се всички, които имат информация за 13-годишния, да се обадят на тел.112 или в най-близкото районно управление.", "date": "2017.10.14", "title": "Полицията издирва 13-годишния Мануел Николаев"}
{"url": "http://www.focus-news.net/news/2017/10/14/2446605/afp-siriya-iziskva-nezabavnoto-izteglyane-na-turskite-chasti-ot-teritoriyata-na-stranata.html", "text": "Сирийското правителство изиска „незабавното и безусловно изтегляне“ на турските войници, разположени в северозападната провинция Идлиб, предаде  AFP.\r\nТурската армия навлезе в Идлиб в четвъртък вечерта , за да наложи т.нар. „зона на деескалация“. Това бе договорено между подкрепящата опозицията Турция и съюзните на режима Русия и Иран по време на преговорите в Астана по-рано тази година.\r\nИзточник от сирийското МВнР осъди „турската агресия“, посочвайки, че „тя няма нищо общо с разбирателството, постигнато от страните гаранти по време на процеса в Астана“.  Виктор Турмаков", "date": "2017.10.14", "title": "AFP: Сирия изисква „незабавното“ изтегляне на турските части от територията на страната"}
{"url": "http://www.focus-news.net/news/2017/10/14/2446606/zaedno-s-balgarskiya-evrokomisar-mariya-gabriel-narodniyat-predstavitel-ot-gerb-emiliya-milkova-se-vklyuchi-v-evropeyskata-sedmitsa-na-programiraneto.html", "text": "Варненският народен представител от ГЕРБ д-р Емилия Милкова подкрепи инициативите в рамките на Европейската седмица на програмирането. Заедно с българския еврокомисар Мария Габриел, която отговаря за цифровизацията, тя участва в организирания от Американския център на Столична библиотека семинар за работа с Робота Финч. Това съобщиха от пресцентъра на ПП ГЕРБ. Официалният старт на събитието беше даден от Мария Габриел и посланика на САЩ в България Ерик Рубин.\r\nПетокласници от 94 СУ „Димитър Страшимиров” в София направиха първите си стъпки в програмирането по един интересен начин и показаха колко са важни цифровите умения. \r\nС подкрепата на Фондация „Глобални библиотеки – България“ към това интерактивно занимание се присъединиха обществените библиотеки в Бургас, Варна, Велико Търново, Видин, Враца, Габрово, Димитровград, Кюстендил, Монтана, Пловдив, Разград, Русе, Сливен, Смолян, София, Стара Загора, Търговище, Шумен и Хасково. \r\n„Важно е все повече хора да бъдат създатели, а не просто потребители на цифрово съдържание. Да помогнем на децата за придобиването на такива умения е наша споделена отговорност”, подчерта българският еврокомисар. \r\n„Радвам се, че днес именно библиотеките са онова привлекателно място, което събира и насърчава хора от различни възрасти да придобият или да развият своите дигитални умения. Цифровите компетенции създават възможности за по-добро образование, за по-добра професионална реализация, за по-добър живот”, коментира на свой ред Емилия Милкова, която е дългогодишен директор на Регионалната библиотека „Пенчо Славейков” във Варна, член на Управителния съвет на Българската библиотечно-информационна асоциация, както и член на Постоянната комисия „Обществени библиотеки” към Международната федерация на библиотечните асоциации.", "date": "2017.10.14", "title": "Заедно с българския еврокомисар Мария Габриел народният представител от ГЕРБ Емилия Милкова се включи в Европейската седмица на програмирането"}
{"url": "http://www.focus-news.net/news/2017/10/14/2446607/reuters-marokanskata-politsiya-e-razbila-kletka-na-islyamska-darzhava-planirashta-napadeniya.html", "text": "Мароканските власти съобщават, че са разбили терористична клетка, свързана с „Ислямска държава“, която е била активна в осем града на страната и е планирала нападения. По време на операцията са заловени осем души, предаде  Reuters.\r\nСилите за сигурност са задържали „мозъка“ на клетката в къща в град Фес, където са открити и оръжия и муниции, както и материали за произвеждане на пояси за камикадзета. Полицията е открила също така и химически продукти, които могат да се употребяват при производството на експлозиви и „съмнителна кола“, според официално заявление на МВР на страната. \r\n„Арестуваните са планирали да извършат опасни терористични операции, насочени към чувствителни обекти и подтиквани от координатори на „Ислямска държава“, пише още там.  Виктор Турмаков", "date": "2017.10.14", "title": "Reuters: Мароканската полиция е разбила клетка на „Ислямска държава“, планираща нападения"}
{"url": "http://www.focus-news.net/news/2017/10/14/2446608/predstoyashti-sabitiya-v-stranata-za-15-oktomvri-agentsiya-fokus.html", "text": "***\r\nОт 10.00 часа в местността Кръста, бул. „Джеймс Баучер“, председателят на Народното събрание Димитър Главчев ще присъства на освещаването на новия православен храм „Въздвижение на Светия Кръст Господен“ в столичния квартал „Лозенец. \r\n***\r\nОт 09.30 часа пред Националния стадион „Васил Левски“ ще бъде дадено начало на програмата на Wizz Air София Маратон. На откриването ще присъстват кметът на София Йорданка Фандъкова, министърът на спорта Красен Кралев, председателят на БОК Стефка Костадинова, евродепутатът Андрей Ковачев и др.  \r\n***\r\nОт 11.00 до 16.00 часа в „Градска градина“ (бивш мавзолей) ще се проведе информационен ден по случай Европейска седмица на донорството 2017. \r\n***\r\nОт 17:00 ч. , на Голяма сцена в Софийската опера и балет, ще се състои прочутият спектакъл на Балетна школа \"Маша Илиева\"- \"Урок по барок\".\r\n***\r\nОт 12.30 часа в двора на църквата „Св. Иван Рилски Чудотворец“ в село Изгрев ще бъде даден курбан за здраве. Събитието се организира  в чест на патрона на храма „Св. Иван Рилски“.\r\n***\r\nОт 11.30 часа Туристически комплекс „Акве калиде“ организира творческо ателие, посветено на есента. \r\n***\r\nОт 17.00 часа във „Фар бар“ Яхт клуб \"Кап Георги Георгиев - Порт Варна ще проведе награждаването на най-добрите състезатели от проект \"Плавай с нас\". \r\n***\r\nОт 11.00 часа в Държавен куклен театър „Дора Габе“ ще се проведе Кукления спектакъл „Косе Босе“. \r\n***\r\nОт 17.00 часа в зала „Жако“ в хотел „Фламинго гранд“ в курортния комплекс „Албена“ пресконференция ще даде председателят на УС на Националното сдружение на общините в Република България и кмет на Община Велико Търново Даниел Панов. Албена е домакин на XII-та Годишна среща на местните власти.\r\n***\r\nОт 16.00 часа на стадион „Васил Левски“ ще се състои футболна среща между отборите на ОФК „Левски“ - Карлово и ФК „Верея“ – Стара Загора.\r\n***\r\nОт 11.00 часа в парк „Артилерийски“ ще се проведе екшън игра за деца „Транспортьори“. \r\n***\r\nОт 11.00 часа в Държавен куклен театър - Стара Загора ще бъде представен спектакълът „Яйцето“ от Борис Априлов.", "date": "2017.10.14", "title": "Предстоящи събития в страната за 15 октомври (Агенция „Фокус“)"}
{"url": "http://www.focus-news.net/news/2017/10/14/2446609/alsat-mmakedoniya-ana-barnabich-predstavi-otchet-za-rabotata-na-srabskoto-pravitelstvo-prez-parvite-si-100-dni.html", "text": "Сръбският министър-председател Анна Бърнабич днес представи резултатите от работата на правителството през първите му 100 дни и обеща, че от 1 януари 2018 г. заплатите ще се увеличат с 10 процента, а пенсиите с пет процента, предаде македонската медия Алсат М\".\r\n\"На работещите в образованието, здравеопазването, съдебната система и прокуратурата, армията, полицията и службите за сигурност заплатите ще бъдат увеличени с 10%. Пенсионерите въпреки петте процента увеличение, през следващия месец ще получат еднократна помощ от 5000 динара (90 лв.)\" заяви Бърнабич .\r\nТя подчерта, че не се предвижда размествания в  правителството и че през изминалия период всички са работили като екип и изрази задоволство от работата на всички министерства.\r\nБърнабич подчерта, че съвместните дипломатически действия на правителството и на президента на Сърбия Александър Вучич са предотвратили членството на Косово в Интерпол и ЮНЕСКО. Тя още веднъж припомни, че членството на Сърбия в ЕС остава стратегическа ориентация на страната и очаква до края на годината да бъдат отворени три глави в преговорите с ЕС.\r\nПредставяйки успехите на правителството през първите 100 дни, тя подчерта и че след 30 години са били закупени шест самолети МиГ-29 от Русия, с цел модернизиране на сръбската армия. Виктор Турмаков", "date": "2017.10.14", "title": "\"Алсат М\"(Македония): Ана Бърнабич представи отчет за работата на сръбското правителство през първите си 100 дни"}
{"url": "http://www.focus-news.net/news/2017/10/14/2446610/indexhu-v-balgariya-e-zaloven-glavatar-na-islyamska-darzhava.html", "text": "Главатар на „Ислямска държава“ от Сирия е задържан в България. Според прокуратурата той се е занимавал в страната с търговия на тютюневи изделия, за да финансира терористична дейност, предаде унгарският информационен портал  Index.hu.\r\nТютюнът се е транспортирал до Германия, Франция и Холандия, но се е продавал и в България. \r\nСпоред главната прокуратура на България сириецът се е присъединил към „Ислямска държава“ през 2013 г. Той е участвал активно в бойни действия като \"водеща фигура\" в гражданската война в Сирия. През 2016 г. той се завръща в България. Виктор Турмаков", "date": "2017.10.14", "title": "Index.hu: В България е заловен главатар на „Ислямска държава“"}
{"url": "http://www.focus-news.net/news/2017/10/14/2446611/plovdiv-gradat-shte-bade-domakin-na-initsiativata-za-satrudnichestvo-mezhdu-stranite-ot-tsentralna-i-iztochna-evropa-i-kitay-161.html", "text": "Градът става домакин на третата работна среща на областните управители по линия на Инициативата за сътрудничество между страните от Централна и Източна Европа и Китай 16+1. Това съобщиха за Радио „Фокус” – Пловдив пресцентъра на Областна администрация. Международният форум, който ще се проведе в периода 18-20 октомври, е под егидата на областния управител на Пловдив Здравко Димитров.\r\n16+1 е инициатива на правителството на Китай, целяща да поощри сътрудничеството между Китай и шестнадесетте страни от Централна и Източна Европа (ЦИЕ): Албания, Босна и Херцеговина, България, Хърватия, Чешката република, Естония, Унгария, Латвия, Литва, Черна Гора, Полша, Румъния, Сърбия, Словакия, Словения и Република Македония в областта на инвестициите, транспорта, финансите, науката, образованието и културата.  \r\nНа 19 октомври в „Гранд Хотел Пловдив“ ще бъде организиран Форум под надслов “Пловдив – Най-древният град по Пътя на коприната”, в рамките на Инициативата 16+1, чиито домакин е Областна администрация – Пловдив. \r\nНа срещата са поканени представители на области в държави от Централна и Източна Европа и от Китай, Георг Георгиев – заместник-министър на външните работи, Амелия Гешева  – заместник-министър на културата, Милко Теофилов – заместник-министър на туризма, посланиците в Република България на страните, потвърдили участие във Форума, областни управители, ректори на пловдивските университети, представители на бизнеса, „Тракия икономическа зона“, „Агенция за насърчаване на сътрудничеството в областта на селското стопанство между Китай и страните от Централна и Източна Европа (АНСССКЦИЕ)  и НПО.\r\nВ рамките на Форума ще бъдат представени трите потенциални приоритетни области за сътрудничество „Култура и туризъм“, „Иновации и икономически зони“ и „Селско стопанство“.\r\nЦветана ТОНЧЕВА", "date": "2017.10.14", "title": "Пловдив: Градът ще бъде домакин на Инициативата за сътрудничество между страните от Централна и Източна Европа и Китай 16+1"}
{"url": "http://www.focus-news.net/news/2017/10/14/2446612/burgas-mazh-e-pochinal-v-rayona-na-otkrita-stsena-ohlyuva-v-morskata-gradina.html", "text": "Мъж е починал в района на открита сцена \"Охлюва\" в Морската градина, съобщиха за Радио \"Фокус\" - Бургас от ОДМВР-Бургас. Мъжът е починал днес около 17.00 часа от естествена смърт, като има и свидетели. Към момента самоличността му е в процес на изясняване, като се предполага, че е клошар. Тялото на мъжа е откарано за аутопсия с цел уточняване на точната причина за смъртта.", "date": "2017.10.14", "title": "Бургас: Мъж е починал в района на открита сцена \"Охлюва\" в Морската градина"}
{"url": "http://www.focus-news.net/news/2017/10/14/2446613/yanosh-ader-prezident-na-ungariya-situatsiyata-na-balkanite-e-trevozhna.html", "text": "Президентът на Унгария Янош Адер заяви, че е притеснен от ситуацията в Западните Балкани и посочи, че най-добрият начин в региона да се предотврати конфликт е да се ускори неговата европейска интеграция, пише Magyar Hirlap. Унгарския президент заяви това по време на среща със своите колеги от Чехия, Словакия и Полша Милош Земан, Андрей Киска и Аджей Дуда. \r\nЯнош Адер заяви, че в Западните Балкани все още има териториални, малцинствени и религиозни спорове. „Напоследък,  в допълнение към миграционния натиск се е увеличило и влиянието на радикалния ислям“, уверен е той. \r\nНа свой ред президентът на Полша обясни, че определено трябва да се говори за присъединяване на региона към ЕС. „Не можем да гледаме на ЕС като но затворен клуб, а като на отворена организация, която да гарантира мира, просперитета и спокойствието на страните си членки“, посочи Дуда.  Виктор Турмаков", "date": "2017.10.14", "title": "Янош Адер (Президент на Унгария): Ситуацията на Балканите е тревожна"}
{"url": "http://www.focus-news.net/news/2017/10/14/2446614/zhena-e-zaginala-sled-intsident-v-shumen.html", "text": "69-годишна жена е загинала след инцидент в Шумен, съобщиха от пресцентъра на ОДМВР - Шумен. Малко след 16.00 часа днес водач зад волана  на товарен автомобил Рено „Канго“ с шуменска регистрация при опит да паркира на тротоар пред блок на бул. „Симеон Велики“  се ударил в жилищен блок. Продължил движението си, по време на което ударил 69-годишната си съпруга. Жената починала на място. 76-годишният Т.Т. се спрял в дърво, до което имало детска люлка. Произшествието е извън пътното платно. Водачът е тестван за алкохол. Наличие не е установено. Правоспособен е. Продължава работата по изясняване на причините довели до инцидента. Образувано е досъдебно производство.", "date": "2017.10.14", "title": "Жена е загинала след инцидент в Шумен"}
{"url": "http://www.focus-news.net/news/2017/10/14/2446615/anadolu-agency-irakskiyat-vitseprezident-prizova-kam-sreshta-za-razreshavane-na-krizata-mezhdu-bagdad-i-erbil.html", "text": "Вицепрезидентът на Ирак Аяд Алауи призова да се свика среща за разрешаване на кризата между Багдад и Ербил, избухнала заради нелегитимния референдум за независимостта на Кюрдистан, предаде  Anadolu Agency.\r\n„Днес приемам възможността да посоча необходимостта да стартира двустранен диалог между Багдад и Ербил с провеждането на спешна национална среща, за да се постави ясна пътна карта за бъдещето на политическия процес“, заяви Алауи. \r\nПризивът му идва ден след въоръженото напрежение в северната провинция Киркук между кюрдската „Пешмерга“ и правителствените сили. Централните власти започнаха да разполагат сили в покрайнините на селищата Таза и Башир, намиращи се на около 10 км. от град Киркук.  Виктор Турмаков", "date": "2017.10.14", "title": "Anadolu Agency: Иракският вицепрезидент призова към среща за разрешаване на кризата между Багдад и Ербил"}
{"url": "http://www.focus-news.net/news/2017/10/14/2446616/nimh-utre-shte-bade-predimno-slanchevo-dnevnite-temperaturi-shte-se-povishat-i-maksimalnite-shte-sa-mezhdu-20-i-25-v-sofiya-21.html", "text": "През нощта над страната ще бъде предимно ясно. Ще духа слаб запад-северозападен вятър. Минимални температури между 7° и 12°, в София около 8°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Христо Христов. Утре ще бъде предимно слънчево. През деня ще се появи разкъсана висока облачност. Ще духа слаб запад-северозападен вятър. Дневните температури ще се повишат и максималните ще са между 20° и 25°, в София около 21°. Атмосферното налягане ще бъде по-високо от средното за октомври (949 hPa) и през деня ще се задържи почти без промяна.\r\nНад Черноморието ще бъде предимно слънчево с временни увеличения на областта. Ще духа до умерен запад-северозападен вятър. Максималните температури ще са 20-22°. Температурата на морската вода е 17-18°. Вълнението на морето ще бъде 1-2 бала.\r\nПредимно слънчево ще бъде времето и в планините. Ще духа до умерен северен вятър. Максимална температура на 1200 метра около 14°, на 2000 метра около 9°. Топло ще е и над Западна Европа и Централното Средиземноморие, докато над североизточните райони от континента ще бъде по студено от обичайното за месеца.\r\nПрез следващите дни ще се задържи сухо и сравнително топло за периода. Преобладаващите температури ще са: минимални - 7°-12°, максимални - 20°-25°. Сутрин на места в низините и източните райони ще се образува мъгла или ниска облачност. По-късно през деня ще бъде предимно слънчево, над Западна България с разкъсана висока облачност. Вятърът ще е слаб, в много райони ще е и почти тихо.", "date": "2017.10.14", "title": "НИМХ: Утре ще бъде предимно слънчево, дневните температури ще се повишат и максималните ще са между 20° и 25°, в София - 21°"}
{"url": "http://www.focus-news.net/news/2017/10/14/2446617/politico-britanski-deputati-konservatori-obviniha-bryuksel-che-vodi-savetski-tip-propaganda-okolo-brekzit.html", "text": "Британските депутати консерватори Оуен Патерсън и Джон Редууд обвиниха Европейската комисия, че води „дезинформационна кампания съветски стил“, насочена срещу обществената подкрепа за Брекзит, предаде  Politico. \r\nСпоред Оуен Патерсън Комисията се опитва да дискредитира британските преговарящи. „Това прилича на дезинформационна кампания съветски стил, насочена към отслабването на британската решимост. Цели се засилването на позициите на противниците на Брекзит във Великобритания“, посочи той. \r\n„Те смятат погрешно, че могат да манипулират британското обществено мнение. Все още не са се научили след референдума, че тези, които се намесват отвън улесняват нещата за привържениците на излизането“, смята на свой ред Редууд.  Виктор Турмаков", "date": "2017.10.14", "title": "Politico: Британски депутати-консерватори обвиниха Брюксел, че води „съветски тип“ пропаганда около Брекзит"}
{"url": "http://www.focus-news.net/news/2017/10/14/2446618/blagoevgrad-s-nauchna-konferentsiya-otbelyazvat-30-godini-obuchenie-po-himiya-v-yuzu-neofit-rilski.html", "text": "От 19 до 21 октомври в Университетския център „Бачиново“ ще се проведе научна конференция с международно участие. Официалното откриване на форума ще бъде на 19 октомври от 16:00 часа.  Това съобщиха от пресцентъра на Висшето учебно заведение.\r\nНаучното събитие е по повод 30 години обучение по химия в Югозападния университет „Неофит Рилски“. Основните тематични направления ще бъдат: неорганична химия, органична химия, аналитична химия, физикохимия, медицинска химия и методика на обучението по химия.\r\nСред лекторите са проф. д-р Виктор Козмин (Институт по химия към Националната академия на науките, Украйна), д-р Андреас Тсакос (Университет на Йоанина, Гърция), д-р Тома Гласнов (Университет „Карл-Франц“, Грац, Австрия), д-р Емилия Василева (Международна агенция по атомна енергия, Монако).\r\nДокладите, представени на конференцията ще бъдат публикувани в списание „Химия“ (SJR = 0.190).", "date": "2017.10.14", "title": "Благоевград: С научна конференция отбелязват 30 години обучение по химия в ЮЗУ „Неофит Рилски“"}
{"url": "http://www.focus-news.net/news/2017/10/14/2446619/ria-novosti-tri-grupirovki-ot-opozitsiyata-vaznameryavat-da-se-prisaedinyat-kam-primirieto-v-siriya.html", "text": "Представителите на сирийските опозиционни групировки „Джейш ал Ислам“, „Акнаф Бейт ал Магдис“ и „Джейш ал Абабил“, действащи южно от Дамаск, са подписали обръщение, че се присъединяват към режима на примирието в страната, предаде  РИА Новости.\r\n„Представителите на „Джейш ал Ислам“, „Акнаф Бейт ал Магдис“ и „Джейш ал Абабил“, действащи в южните предградия на Дамаск, подписаха обръщение за присъединяване към режима на прекратяване на бойните действия“, пише в официално заявление на Центъра за примирието на враждуващите страни в Сирия.  Виктор Турмаков", "date": "2017.10.14", "title": "РИА Новости: Три групировки от опозицията възнамеряват да се присъединят към примирието в Сирия"}
{"url": "http://www.focus-news.net/news/2017/10/14/2446620/shumen-stari-balgarski-zanayati-shte-badat-predstaveni-v-nch-napredak-1869.html", "text": "Стари български занаяти ще бъдат представени в НЧ „Напредък-1869“ в Шумен. Това съобщи за Радио „Фокус“- Шумен Розалина Стефанова от читалището. Предвидени са демонстрации на стари ръкоделни техники – Брюкселска дантела, дантела на вилка и плетене с мъниста. Ще бъде предложено и обучение на желаещите да опитат. Техниките са част от традиционните умения на българката в миналото при изработването на облекла, изделия за дома и накити, традиция, която се съхранява и популяризира от клуб „Българка“ към читалището. Проявата ще се състои на 17 и 18 октомври, от 10.00 до 16.00 часа в НЧ „Напредък-1869“.\r\nИвелина ИВАНОВА", "date": "2017.10.14", "title": "Шумен: Стари български занаяти ще бъдат представени в НЧ „Напредък-1869“"}
{"url": "http://www.focus-news.net/news/2017/10/14/2446636/daily-sabah-govoritelyat-na-turskiya-parlament-zayavi-che-turtsiya-i-rusiya-sa-v-tyasno-satrudnichestvo-za-siriya.html", "text": "Говорителят на турския парламент заяви, че Турция и Русия са в тясно сътрудничество за Сирия, пише Daily Sabah.\r\n„Многостранното сътрудничество с Русия е един от ключовите елементи на външната ни политика. В Сирия също работим в тясно сътрудничество“, заяви Исмаил Кахраман по време н пресконференция в Петербург с руския си колега Вячеслав Володин.\r\nТой добави, че установяването на близък диалог между парламентарните групи на двете страни ще помогне значително на двустранните отношения.\r\n„Турция е един от най-важните бизнес партньори на Русия. Бихме искали да подобрим икономическите си отношения“, заяви от своя страна Володин. Симеон Миланов", "date": "2017.10.14", "title": "Daily Sabah: Говорителят на турския парламент заяви, че Турция и Русия са в тясно сътрудничество за Сирия"}
{"url": "http://www.focus-news.net/news/2017/10/14/2446637/reuters-vodenata-ot-sasht-koalitsiya-zayavi-che-blizo-100-boytsi-na-islyamska-darzhavasa-se-predali-za-poslednoto-denonoshtie.html", "text": "Още 100 бойци на „Ислямска държава“ са се предали в сирийския град Ракка за последното денонощие, предава Reuters. Говорител на водената от САЩ коалиция заяви, че екстремистите са били „премахнати от града“.\r\n„Все още очакваме тежки сражения в идните дни и няма да обявяваме окончателна дата относно предполагаемата пълна победа над Ислямска държава в Ракка“, заяви американският полковник Райън Дилън в изявление. Симеон Миланов", "date": "2017.10.14", "title": "Reuters: Водената от САЩ коалиция заяви, че близо 100 бойци на „Ислямска държава“са се предали за последното денонощие"}
{"url": "http://www.focus-news.net/news/2017/10/14/2446638/shumen-knigata-nepoznatiyat-konstantin-velichkov-shte-bade-predstavena-v-grada-na-16-oktomvri.html", "text": "На 16 октомври, от 18.00 часа в Регионална библиотека „Стилиян Чилингиров” гостува Надежда Бонева с представяне на своя труд „Непознатият Константин Величков”. Това съобщиха от библиотеката. Книгата, чието издание авторката посвещава на навършващите се през 2017-та 110 години от смъртта на Константин Величков, ще представят проф. д.ф.н. Сава Сивриев и проф. д.ф.н. Христо Трендафилов. Константин Величков е книжовен и обществен деец, поет, писател, преводач, художник, личност с възрожденски идеали и европейска култура; личност, която активно участва в съграждането на немалко мостове в сложния процес на промяна и европеизиране на културния живот на България след Освобождението. Трудът на Надежда Бонева е принос в изследването и популяризирането на Константин Величков – заслужил, но недостатъчно известен български писател и преводач. Заедно с това книгата е първото литературоведско изследване на творчеството на Константин Величков, свързано с неговия италиански, флорентински период, и е от значение и за по-широкото осветляване на българо-италианските книжовни и културни връзки. Надежда Бонева е университетски преподавател, преводач, поет и писател. От дълги години живее и твори в Италия.", "date": "2017.10.14", "title": "Шумен: Книгата „Непознатият Константин Величков” ще бъде представена в града на 16 октомври"}
{"url": "http://www.focus-news.net/news/2017/10/14/2446639/bsp-svikva-sesiya-na-49-iya-kongres-i-shte-sezira-konstitutsionniya-sad-za-ostavkata-na-delyan-dobrev-obzor.html", "text": "Заседанието на Националния съвет на БСП започна с кворум от 106 делегати, а основният акцент бе свикването на трета сесия на 49-ия Конгрес на партията в зала № 1 на НДК на 28 октомври 2017 г. от 10.00 часа. Тази точка предизвика дебати още при гласуването на дневния ред на Пленума и имаше предложения тя да отпадне, но в крайна сметка това предложение не бе прието и Националният съвет насрочи дата за Конгреса. Дневният ред на Конгреса ще включва три точки:  1. БСП алтернатива за България, 2. Председателството на Съвета на ЕС - възможност за България и 3. Бюджет 2018 - икономика, доходи и справедливост. Идеята за свикването на най-висшия партиен орган е решенията да не се взимат единствено от Националния съвет и Изпълнителното бюро на партията, както и две години преди местните избори БСП да смени облика и да бъде опозиция и на местно ниво. Освен това членовете на Националния съвет на БСП номинираха Сергей Станишев за лидер на ПЕС, като се очаква 49-ият Конгрес да потвърди номинацията. Пленумът на БСП прие на следващо свое заседание другата седмица да направи отчет за резултатите от частичните местните избори. В своя коментар за актуалната политическа обстановка към Пленума лидерът на БСП Корнелия Нинова заяви по адрес на управляващите, че \"шайката\" иска да запази натрупаното през годините и да не допусне един истински антикорупционен орган да ги накаже. По думите ѝ за управляващите корупцията не е престъпление, а административно нарушение и трябва да се наказва с глоба. Нинова посочи, че за тях причината да не се преборим с корупцията е, че политическата класа не е записала определение в законите що е то корупцията. Корнелия Нинова отчете, че за БСП причините са, че политическата класа през всичките тези години не иска да се бори с корупцията, защото е част от нея.\r\nЛидерът на БСП Корнелия Нинова заяви, че ПГ на „БСП за България“ ще внесе сигнал до Конституционния съд заради отхвърлянето на оставката на Делян Добрев като народен представител. По думите й редица конституционалисти твърдят, че оставка не се гласува, а се констатира само дали е дадена доброволно. Корнелия Нинова коментира и темата със шуробаджанащината. Според нея Изпълнителната комисия на ГЕРБ не взима мерки срещу шуробаджанащината, защото заразата тръгва от върха.\r\nДеница КИТАНОВА", "date": "2017.10.14", "title": "БСП свиква сесия на 49-ия Конгрес и ще сезира Конституционния съд за оставката на Делян Добрев (ОБЗОР)"}
{"url": "http://www.focus-news.net/news/2017/10/14/2446640/euronews-v-nedelya-avstriytsite-shte-glasuvat-na-izbori-za-koito-se-ochakva-da-badat-dominirani-ot-desnitsata-i-anti-imigrantskite-nastroeniya.html", "text": "В неделя австрийците ще гласуват на избори, за които се очаква да бъдат доминирани от десницата и анти-имигрантските настроения, предава Euronews.\r\nЛевите социалдемократи водени от настоящия канцлер Кристиан Керн най-вероятно ще се борят за второто място с дясната анти-имигрантската „Австрийска партия на свободата“.\r\nВъпросът с нелегалната имиграция и мигрантската криза доминираше предизборната кампания в Австрия. „Австрийската партия на свободата“ обеща да затвори някои сектори на икономиката за работници от неевропейски страни, както и да депортира чужденците с присъди и криминално минало.\r\nМного от избирателите чувстват, че страната е била „превзета“ по време на мигрантската криза.\r\nДоминираща фигура в предизборните проучвания бе 31-годишният външен министър Себастиан Курц от консервативната „Австрийска народна партия“, който призовава за по-стриктна миграционна политика.\r\nПартията, която води той не е отхвърлила възможността за коалиция с крайнодясната „Австрийска свободна партия“. Симеон Миланов", "date": "2017.10.14", "title": "Euronews: В неделя австрийците ще гласуват на избори, за които се очаква да бъдат доминирани от десницата и анти-имигрантските настроения"}
{"url": "http://www.focus-news.net/news/2017/10/14/2446641/petya-dacheva-nch-paisiy-hilendarski-asenovgrad-kam-chitalishteto-funktsionirat-muzikalna-ezikova-i-hudozhestvena-shkola-kakto-i-literaturen-klub.html", "text": "Към читалище „Паисий Хилендарски“ в Асеновград функционират музикална, езикова и художествена школа, както и литературен клуб. Това каза за Радио „Фокус“ – Пловдив организаторът от културната институция Петя Дачева. По думите й музикалната школа предлага обучение по пиано, класическа китара, цигулка, кларинет и солфеж. „Също така предлагаме школа по изобразително и приложно изкуство, школа за народни танци за възрастни и за деца, оперно пеене, както и индивидуални уроци по поп и джаз пеене. В езиковата ни школа имаме обучение по английски, френски, немски и италиански език. Също така към нашето читалище функционира и литературен клуб „Орфей“. Художествената самодейност към читалището включва Детска вокална група „Весели гласчета“, Детски фолклорен театър и група по брейк танци“, каза Дечева.\r\nОрганизаторът към читалище „Паисий Хилендарски“ в Асеновград коментира, че младите хора, които посещават културната институция, са много ентусиазирани и проявяват интерес към по-съвременните неща. „По отношение на рециталите и литературните четения, които организираме, публиката се състои предимно от възрастни хора“, каза Петя Дечева. Според нея читалищата в България остават огнища на културата и пазители на традициите. „Точно тук се опазват културата и традициите. Ако читалищата ги няма, тогава няма да има и кой да съхранява тази култура и древни традиции“, посочи Дечева.\r\nТони МИХАЙЛОВ", "date": "2017.10.14", "title": "Петя Дачева, НЧ „Паисий Хилендарски“ – Асеновград: Към читалището функционират музикална, езикова и художествена школа, както и литературен клуб"}
{"url": "http://www.focus-news.net/news/2017/10/14/2446642/afp-trevoga-na-azorskite-ostrovi-sled-kato-uraganat-ofeliyase-zasili-do-treta-kategoriya.html", "text": "Ураганът „Офелия“, който преминава покрай португалските Азорски острови на път за Ирландия, се засили до трета степен, предава AFP .\r\n„Информирахме Американския център за урагани, че Офелия вече е трета степен, макар това да не променя нивата ни на тревога“, заяви Елза Виейра от португалския Метеорологически институт.\r\nУраганът „Офелия“, чиито ветрове се движат с 100 километра в час, се очаква да премине на 150 километра южно от азорския остров Санта Мария. Експертите считат, че след това бурята ще се насочи към Ирландия.\r\nОт Американския национален център за ураганите заявиха, че бурята ще доведе до проливни дъждове от 51 до 101 милиметра над югоизточните Азорски острови. Има опасност дъждовете да доведат до наводнения.\r\nСедем от деветте азорски острови бяха поставени под тревога от службите за гражданска защита. Близо 245-те хиляди местни жители бяха предупредени да не излизат от домовете си. Всички 17 противопожарни отряда на островите са готови за действие, ако се наложи.  Симеон Миланов", "date": "2017.10.14", "title": "AFP: Тревога на Азорските острови, след като ураганът „Офелия“се засили до трета категория"}
{"url": "http://www.focus-news.net/news/2017/10/14/2446643/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-16-oktomvri.html", "text": "„Софийска вода” временно ще прекъсне водоснабдяването в някои части на столицата на 16 октомври, съобщиха от пресцентъра на водоснабдителното дружество. Във връзка с подмяна и монтаж на спирателни кранове и сградно водопроводно отклонение на ул. „Голо бърдо“, жк. „Лозенец“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на ул. „Капитан Тодор Ночев“ от бул. „Джеймс Баучър“ до бул. „Черни връх“, ул. „Капитан Тодор Ночев“ от ул. „Капитан Тодор Ночев“ до ул. „Люботрън“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Капитан Тодор Ночев“ ъгъла с ул. „Голо бърдо“.\r\nВъв връзка с подмяна на сградно водопроводно отклонение на ул. „Българска морава“, жк. „Зона Б-5“, се налага спиране на водоподаването от 9:00 до 17:00 часа на клиентите на „Софийска вода”, живеещи в района на ул. „Българска морава“ от ул. „Св. Св. Кирил и Методий“ до ул. „Цар Симеон“ . При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Българска морава“ №119. \r\nВъв връзка с подмяна на сградно водопроводно отклонение на ул. „Попчево“, жк. „Гевгелийски“, се налага спиране на водоподаването от 9:00 до 16:00 часа на клиентите на „Софийска вода”, живеещи в района на ул. „Попчево“ от ул. „Сехово“ до ул. „Иван Карасулски“, ул. „Гевгели“ от ул. „Попчево“ до ул. „Богданци“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сехово“ ъгъла с ул. „Попчево“. \r\nВъв връзка с прекъсване на сградно водопроводно отклонение на ул. „Капитан Райчо Николов“, кв. „Васил Левски“, се налага спиране на водоподаването от 9:30 до 17:00 часа на клиентите на „Софийска вода”, живеещи в района на ул. „Капитан Райчо Николов“ от ул. „Рилска обител“ до ул. „Бесарабия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Капитан Райчо Николов“ №12. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.10.14", "title": "„Софийска вода” временно ще прекъсне водоснабдяването в някои части на столицата на 16 октомври"}
{"url": "http://www.focus-news.net/news/2017/10/14/2446644/reuters-germanskiyat-vanshen-ministar-predupredi-che-reshenieto-na-sasht-za-yadrenoto-sporazumenie-mozhe-da-dovede-do-razrabotvaneto-na-iranski-yadreni-orazhiya-ili-voyna.html", "text": "Ако САЩ се оттеглят от иранското ядрено споразумение или наложат санкции на Техеран, Иран може да разработи ядрени оръжия или близо до границите на Европа да има война, заяви германският външен министър Зигмар Габриел, цитиран от Reuters.\r\nПред германско радио той каза, че Доналд Тръмп е „изпратил труден и опасен сигнал“, който може да има отражение и върху корейската ядрена криза.\r\n„Голямото ми притеснение е, че това, което се случва в Иран от американска гледна точка, няма да остане ирански проблем, но още много други в света ще помислят дали да не придобият ядрени оръжия, след като подобни споразумение биват унищожавани“, заяви Габриел.\r\n„Тогава децата ни ще живеят в много опасен свят“, добави той.\r\nСпоред него, ако САЩ се оттеглят от споразумението или наложат санкции, това ще даде на хардлайнерите в Иран преимущество.\r\n„Тогава те могат да се върнат към разработването на ядрени оръжия. Ще се върнем 10-12 години назад, когато имаше заплаха от война близо до Европа“, каза Зигмар Габриел.\r\nТой призова САЩ да не застрашават сигурността на съюзниците или гражданите си, заради вътрешнополитически въпроси. Симеон Миланов", "date": "2017.10.14", "title": "Reuters: Германският външен министър предупреди, че решението на САЩ за ядреното споразумение, може да доведе до разработването на ирански ядрени оръжия или война"}
{"url": "http://www.focus-news.net/news/2017/10/14/2446645/varna-bezplaten-kontsert-za-detsa-i-roditeli-organizirat-v-grada-v-chest-na-denya-na-buditelite.html", "text": "Третият пореден концерт за тази година от поредицата „Музикална приказка“ ще събере в Градската художествена галерия „Борис Георгиев“ деца и родители в навечерието на Деня на народните будители. Събитието ще се проведе на 29 октомври, неделя, в 11 ч., входът е свободен, съобщиха от Община Варна. Концертът е част от програмата „Варненско лято за деца“ – съвместна инициатива на Дирекция „Култура и духовно развитие“ на Община Варна, Международния музикален фестивал „Варненско лято“ и НУИ „Добри Христов“. Пъстрата „Музикална приказка“ този път ще бъде изтъкана от любими народни, детски и поп песни, а децата ще могат да открият и магията на вечните творби на великите български композитори Петко Стайнов, Веселин Стоянов, Панчо Владигеров, Марин Големинов.\r\nВодач на малките слушатели през годините и жанровете на българската музика ще бъде тяхната любима познайница Г-жа Виола – Руми Петрова. Заедно с нея на сцената ще излязат оркестърът на НУИ „Добри Христов“, детският перкусионен ансамбъл, малки гайдарчета – всички под палката на диригента Страцимир Павлов. Мултимедия ще покаже прекрасни гледки от България, портрети на будители, символи на българската държавност.\r\nНа финала всички заедно ще изпеят „Детство мое“ и ще се включат в най-любимата част от музикалната приказка – мигът, в който зрителите излизат на сцената и всеки малчуган може да вземе в ръце истински музикален инструмент и да направи първите си опити да посвири на него с помощта на Г-жа Виола и нейните приятели.", "date": "2017.10.14", "title": "Варна: Безплатен концерт за деца и родители организират в града в чест на Деня на будителите"}
{"url": "http://www.focus-news.net/news/2017/10/14/2446646/afp-sasht-othvarliha-frenskoto-predlozhenie-za-oblagane-s-danatsi-na-pechalbite-koito-tehnologichnite-giganti-generirat.html", "text": "САЩ не подкрепят френското предложение за облагане с данъци на брутните приходи на големите международни технологични корпорации като Google, Amazon и други, заяви министърът на финансите Стивън Мнучин, цитиран от AFP.\r\n„Смятам, че концепцията за данък върху брутните приходи няма никакъв смисъл. Освен това не мисля, че е в правилната посока“, заяви Мнучин пред репортери в кулоарите по време на годишните срещи на Световната банка и Международния валутен фонд.\r\n„Все пак очакваме тази дискусия за международните данъчни въпроси“, каза той.Симеон Миланов", "date": "2017.10.14", "title": "AFP: САЩ отхвърлиха френското предложение за облагане с данъци на печалбите, които технологичните гиганти генерират"}
{"url": "http://www.focus-news.net/news/2017/10/14/2446647/predstoyashti-mezhdunarodni-sabitiya-za-15-oktomvri-agentsiya-fokus.html", "text": "В Австрия ще се проведат парламентарни избори.\r\n*** Изтича ултиматумът, който Мариано Рахой даде на каталунското регионално правителство за ясна позиция по въпроса с независимостта. В противен случай испанското правителство може да поеме директен контрол над областта.\r\n*** Избори в германската провинция Долна Саксония.\r\n*** Президентски избори в Киргизстан.\r\n*** Местни избори в Република Македония.\r\n*** Папа Франциск ще канонизира 35 нови светци.\r\n*** Изтича иракският ултиматум към кюрдските бойци, които заеха позиции около Киркук.\r\n*** Специалният пратеник на САЩ Джейсън Грийнблат и други високопоставени политици и дипломати ще обявят проект на стойност 10 милиона долара за водна инфраструктура в областта на Йерихон на Западния бряг.", "date": "2017.10.14", "title": "Предстоящи международни събития за 15 октомври (Агенция \"Фокус\")"}
{"url": "http://www.focus-news.net/news/2017/10/14/2446648/sportreal-sosiedad-pobedi-alaves-s-20-v-mach-ot-primera-division.html", "text": "Футболистите на Реал Сосиедад победиха Алавес като гости с 2:0 в мач от осмия кръг на Примера дивисион. Двата победни гола бяха отбелязани от Микел Оярсабал и Ариц Елустондо. В момента Реал Сосиедад са на седмо място в испанското класиране с 13 точки, докато днешните им съперници от Алавес са предпоследни с едва три точки. Резултатите от другите мачове в Примера дивисион, които се проведоха:\r\nАтлетико Мадрид – Барселона 1:0;\r\nХетафе – Реал Мадрид 1:2;\r\nАтлетик Билбао – Севиля; 1:0", "date": "2017.10.14", "title": "Спорт:Реал Сосиедад победи Алавес с 2:0 в мач от Примера дивисион"}
{"url": "http://www.focus-news.net/news/2017/10/14/2446649/reuters-sporazumenieto-postignato-ot-vodenata-ot-sasht-koalitsiya-za-izteglyaneto-na-konvoya-na-islyamska-darzhava-ot-rakka-ima-za-tsel-da-minimizira-tsivilnite-zhertvi.html", "text": "Конвой на „Ислямска държава“ ще напусне анклава на групировката в Ракка, след като местни представители на водената от САЩ коалиция постигнаха споразумение, предава Reuters.\r\n„Споразумението има за цел да минимизира цивилните жертви, но изключва чуждестранните терористи на Ислямска държава“, заявиха от Комбинираната съвместна оперативна сила в изявление.\r\nВ изявлението се казва, че коалицията не подкрепя „споразумения, които позволяват на терористите да избягат от Ракка, без да бъдат изправени пред правосъдието“. Симеон Миланов", "date": "2017.10.14", "title": "Reuters: Споразумението постигнато от водената от САЩ коалиция за изтеглянето на конвоя на \"Ислямска държава\" от Ракка, има за цел да минимизира цивилните жертви"}
{"url": "http://www.focus-news.net/news/2017/10/14/2446650/afp-frantsiya-prizova-amerikanskiya-kongres-da-ne-se-otteglya-ot-iranskoto-yadreno-sporazumenie.html", "text": "Франция призова американския конгрес да не прекратява иранското ядрено споразумение, след като Доналд Тръмп заяви, че няма да го продължи, предава AFP.\r\n„Силно се надяваме, че конгресът, който сега е отговорен за възможното скъсване, няма да застраши споразумението“, заяви френският външен министър Жан-Ив льо Дриан.\r\n„Ако отхвърлим споразумение, което бе уважено, ще дадем опасен прецедент“, особено в контекста на преговорите със Северна Корея, заяви Дриан.\r\nАгенция „Фокус“ припомня, че в момента от конгреса зависи налагането на нови санкции срещу Иран, което може да доведе до прекратяването на споразумението.\r\n„За нас Виенското споразумение е добро, тъй като ограничава ядреното разпространение и спира Иран от придобиването на ядрени оръжия“, добави френският външен министър. Симеон Миланов", "date": "2017.10.14", "title": "AFP: Франция призова американския конгрес да не се оттегля от иранското ядрено споразумение"}
{"url": "http://www.focus-news.net/news/2017/10/14/2446651/the-local-avstriya-avstriyskiyat-kantsler-predupredi-grazhdanite-da-ne-pozvolyavat-formiraneto-na-koalitsiya-mezhdu-konservatorite-i-kraynata-desnitsa.html", "text": "Австрийският канцлер, чиято „Социалдемократична партия на Австрия“ изостава зад конкурентите си от десницата, предупреди гражданите да го подкрепят, за да не допускат десен завой в страната и следизборна коалиция между консерваторите и крайнодесните, предава The Local.\r\n„Австрия седи на най-важния кръстопът от десетилетия“, заяви Керн по време на предизборно мероприятие във Виена, което се проведе в събота.\r\n„Искаме ли Австрия, в която богатите стават по-богати, и където социалната система, здравеопазването и образованието са застрашени“, попита левият политик избирателите си.\r\nСлед кампания, която бе помрачена от скандали и „черна“ кампания срещу консервативната „Австрийска народна партия“, социолозите смятат, че социалдемократите ще се борят за второ място с крайнодясната „Австрийска партия на свободата“.\r\nАнкетите показват, че на първо място се нарежда „Австрийската народна партия“ на външния министър Себастиан Курц, за която се очаква, че ще се коалира с дясната и анти-имигрантска „Австрийска партия на свободата“.\r\n„В някои части на обществото вече сме малцинство в собствената си страна“, заяви един от симпатизантите на „Австрийската партия на свободата“ по време на предизборно мероприятие.\r\n„Да се отървем от това правителство, преди австрийците да изчезнат“, призоваха симпатизанти на крайнодясната партия.\r\nКрайнодясната „Австрийска партия на свободата“ призоваваше през цялата кампания за ограничаване на нелегалната имиграция, депортиране на криминално проявените чужденци, данъчни облекчения за бизнеса и по-добър бизнес климат в страната.\r\n„Само, ако намалим данъците, фирмите могат да печелят и инвестират, и в крайна сметка да създават работни места“, заяви обвиняваният в нацистки връзки политик от „Австрийската партия на свободата“ Хайнц-Кристиан Щрахе, за който се смята, че може да стане вицеканцлер при една коалиция с партията на Себастиан Курц. Симеон Миланов", "date": "2017.10.14", "title": "The Local (Австрия): Австрийският канцлер предупреди гражданите, да не позволяват формирането на коалиция между консерваторите и крайната десница"}
{"url": "http://www.focus-news.net/news/2017/10/14/2446652/the-independent-irlandskata-meteorologichna-sluzhba-s-cherven-kodzaradi-uragana-ofeliya.html", "text": "Ирландската метеорологична служба „Мет Ейреан“ пусна „червен код“ заради урагана „Офелия“, предава The Independent. \r\nУраганът „Офелия“, който в момента се намира югозападно от португалските Азорски острови, се очаква да достигне до ирландските брегове в понеделник.\r\nТогава той ще е изгубил статута си на ураган, но ще продължи да бъде най-силната буря, която Ирландия е виждала от 1961-ва година насам. Най-застрашени са областите на Корк, Кери, Клер, Голуей и други части на Мънстър и Конахт. В тези райони ветровете ще достигнат до 130 километра в час.\r\nВластите се опасяват, че „Офелия“ може да предизвика и големи вълни, които да доведат до наводнения в крайбрежните области на острова.Симеон Миланов", "date": "2017.10.14", "title": "The Independent: Ирландската метеорологична служба с „червен код“заради урагана „Офелия“"}
{"url": "http://www.focus-news.net/news/2017/10/14/2446523/korneliya-ninova-bsp-da-svikame-kongres-na-28-oktomvri-neka-izpalnitelnoto-byuro-i-natsionalniyat-savet-ne-sme-edinstvenite-koito-reshavame-vazhnite-temi-na-balgariya.html", "text": "Да свикаме конгрес на 28 октомври - нека да не сме Изпълнителното бюро и Националният съвет единствените хора, които решаваме важните теми на България. Това каза лидерът на БСП Корнелия Нинова по време на заседанието на Националния съвет на БСП, предаде репортер на Агенция „Фокус“. „Защо сега и защо конгрес? Защо не Националния съвет? Сега, защото времето чука на вратата. Следващият месец ще се приеме бюджетът и ще се води дискусията по антикорупционото законодателство и ще се гласува. Сега, защото от 1 януари започва председателството. Политики няма. Ние сме призвани да дадем и тази алтернатива. Защо конгрес? Защото от вас знам, че сме се затворили за дискусия, за решенията в себе си, че Изпълнителното бюро налага на Националния съвет темите и въпросите, че не сме парламентарна партия и парламентарната група изпълнява политически решения. Също от вас съм чувала, че не сме ангажирали партийните структури с тези въпроси. Какъв по-добър отговор на тези аргументи освен най-високия форум на партията - Конгрес“, заяви Нинова. \r\n„Може ние тук да не сме прави, може партията да ни каже нещо друго. Няма нищо по-важно от корупцията и борбата с корупция, която преди година и половина определихме като паралелна държава, крадяща 10 млрд. лв., а на последния КСНС по информация на службите - 15 млрд. лв.“, каза Нинова. По думите ѝ в момента няма и по-важно от това България да бъде достоен председател на съвета на ЕС и да защити своя национален интерес в бъдещия ни европейски дом. „Ето защо предлагаме тези три теми да бъдат предмет на конгреса, част от дневния ред“, каза Нинова. Лидерът на БСП предложи заседанието на 49-ия Конгрес на БСП да бъде свикано на 28 октомври с дневен ред  - БСП алтернатива за България, Председателството на Съвета на ЕС - възможност за България и Бюджет 2018 - икономика, доходи и справедливост“.\r\nДеница КИТАНОВА", "date": "2017.10.14", "title": "Корнелия Нинова, БСП: Да свикаме конгрес на 28 октомври, нека Изпълнителното бюро и Националният съвет не сме единствените, които решаваме важните теми на България"}
