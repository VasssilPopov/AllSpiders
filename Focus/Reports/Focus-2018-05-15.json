{"url": "http://www.focus-news.net/news/2018/05/15/2522121/tsvetan-tsvetanov-gerb-kam-zhitelite-na-obshtina-makresh-ubeden-sam-che-v-nedelya-shte-glasuvate-za-badeshteto-na-obshtinata.html", "text": "За програмния период 2014-2020 г. за община Макреш не е направено нищо. Това означава пропуснато време. Затова сега е важно да говорим за настоящето и за бъдещето. Това заяви председателят на ПГ на ГЕРБ и заместник-председател на партията Цветан Цветанов по време на предизборна среща в село Раковица, община Макреш, съобщиха от пресцентъра на ГЕРБ. На нея Цветанов подкрепи кандидата на ГЕРБ за кмет на община Макреш Николай Ненчев за частичните местни избори, насрочени за 20 май 2018 г. В срещата участваха още областният управител на Видин Албена Георгиева и общинският ръководител на ГЕРБ-Макреш Иван Вълчев. „Общинският кмет е този, който може да развие малките населени места. ГЕРБ подкрепя общините без значение дали са малки или големи“, каза Цветанов. Той бе категоричен, че няма да говори против опонентите на кандидата на ГЕРБ. „Ако позволите купеният вот да реши изборите, нищо добро няма да се случи в община Макреш. Ние сме тук при вас с протегната ръка“, подчерта Цветанов. „Важно е когато един кмет поема ангажимент да си поставя и срок за изпълнението му. Така ще може впоследствие да се отчита на хората“, уточни зам.-председателят на ГЕРБ. Цветанов коментира, че общините с противопоставяне не се развиват. „Просперитет е възможен само с обща работа. Вярвам, че всеки един от вас ще бъде максимално мотивиран да даде своя вот в неделя за най-достойния кандидат. За мен това е Николай Ненчев“, посочи той. „Вие сами трябва да решите как искате да живеете занапред. Ако ви харесва какъв е бил животът тук последните 70 години, може да изберете това, което е било до сега. Но ако искате да изберете работещ човек, с ново мислене, който има подкрепата на най- отговорната партия в страната - партия ГЕРБ, изберете Николай Ненчев“, обърна се към жителите на община Макреш Владимир Тошев – народен представител и областен координатор на ГЕРБ-Видин. На свой ред Николай Ненчев благодари на ГЕРБ за подкрепата. „Когато зад един кандидат за кмет има  силна и отговорна партия, тогава промяната е възможна, тогава общината може да се промени“, категоричен бе той. В края на срещата Цветан Цветанов пое ангажимент ПГ на ГЕРБ да дари 5 000 лв. за ремонт на църквата в с. Раковица, която е затворена. Храмът е на повече от 80 г.", "date": "2018.05.15", "title": "Цветан Цветанов, ГЕРБ към жителите на община Макреш: Убеден съм, че в неделя ще гласувате за бъдещето на общината"}
{"url": "http://www.focus-news.net/news/2018/05/15/2522122/stara-zagora-knigata-50-godini-tsaritsa-roza-kazanlak-shte-bade-predstavena-na-18-may-v-muzeya-na-rozata.html", "text": "Книгата „50 години Царица Роза Казанлък“ ще бъде представена на 18 май от 17.30 часа в Музея на розата, каза за Радио „Фокус“ Стефан Папукчиев, директор на Музея на фотографията, един от съставителите на книгата. Изданието проследява половинвековната история на избора на Царица Роза в Казанлък. Книгата е реализирана по проект на Община Казанлък към Национален фонд „Култура“ - „Проучване и популяризиране на Царица Роза – 50-годишен юбилей“. В нея са включени пълен списък и архивен снимков материал за всички до момента дами от Казанлък, носителки на короната през годините. \r\nЕкипът на Музея на фотографията с неговия директор инж.Стефан Папукчиев работи по проекта близо година. През това време е събрана огромно количество информация за цариците-Роза и техните подгласнички, за провеждането на конкурса, за организацията по избора и други факти,  намерили място в изданието. Набрани, архивирани и обработени са стотици снимки, част от личните архиви на повече от 150 казанлъчани. Установени са контакти със 142 от избраничките в тройката на конкурса в годините назад. „50 години Царица Роза Казанлък“ публикува 212 снимки – чернобели и пълноцветни, много от тях – непоказвани до момента. Една част от тях са собственост на самите момичета участвали в конкурсите. Стотици фотоси са предоставени от други участници в Празника на розата от 60-те години на 20-и век, до момента. Сред тях – на първо място, шестимата местни актьори, били в ролята на тракийския цар „Севт Трети“ в продължение на близо 40 години. \r\nПървата Мис Роза на Казанлък е Стефка Таралежкова. У нас в момента живеят 35 Царици  Роза, 18 от тях – в Казанлък. Своя нов дом извън страната  са намерили 13.\r\nЗа представянето на книгата са отправени са покани към всички над 140 красавици, участници в прзничните събития в Казанлък, представени в „50 години Царица Роза Казанлък“. Събитието е включено в   програмата на тазгодишния Фестивал на розата и се провежда в деня на избора на юбилейната 50-а Царица Роза. \r\nСлавяна ГАЙДАРОВА", "date": "2018.05.15", "title": "Стара Загора: Книгата „50 години Царица Роза Казанлък“ ще бъде представена на 18 май в Музея на розата"}
{"url": "http://www.focus-news.net/news/2018/05/15/2522119/sport-tsska-pobedi-levski-s-32-s-gol-v-poslednata-minuta.html", "text": "ЦСКА победи Левски с 3:2 в петото издание на Вечното дерби през тази пролет, играно на националния стадион „Васил Левски“ в София. През първото полувреме двата отбора си размениха по едно попадение като първо Енрике изведе „червените“ напред в 20-ата минута, а Паулиньо изравни в 34-ата. През второто полувреме ЦСКА отново поведе с гол на Малинов, но Станислав Костов изравни, за да се стигне до 90-ата минута, когато Рубен Пинто отбеляза победния гол за символичните гости, които със сигурност ще завършат на второ място в класирането. Левски има преднина от две точки пред Берое един кръг преди края в борбата за 3-ото място, което дава право на бараж със седмия за участие в евротурнирите.", "date": "2018.05.15", "title": "Спорт: ЦСКА победи Левски с 3:2 с гол в последната минута"}
{"url": "http://www.focus-news.net/news/2018/05/15/2522120/dots-antoniy-galabov-politolog-neobhodim-e-po-dobar-dostap-do-transgranichnite-proekti-v-polza-na-evropeyskata-perspektiva-na-zapadnite-balkani.html", "text": "В ЕС има финансиране за трансгранични проекти в полза на европейската перспектива на Западните Балкани, но е необходим по-добър достъп до това финансиране и по-устойчиви проекти. Това каза за вечерния блок „Това е България“ на Радио „Фокус“ доц. Антоний Гълъбов, директор на Лаборатория за публични политики в Нов български университет. Той уточни, че по-добрата алтернатива е да се върви от двустранни отношения между страна-членка и такава в процес на присъединяване, към многостранни трансгранични проекти, в които две или повече членуващи страни да мобилизират експертизата и финансовия си ресурс, за да подпомогнат даден трансграничен район. „От една страна имаме нужда от по-голям финансов ресурс, който да е насочен към регионално и трансгранично сътрудничество, а от друга страна имаме нужда от оптимизиране на тези програми – твърде много на брой са, имат различни изисквания и са трудно-достъпни за организации и местни общности, а са насочени именно към региони в процес на обезлюдяване“, обясни доц. Гълъбов. „Там има нужда от много насочено и съзнателно въздействие от страна на ЕС и точно затова е важно да развиваме този дебат паралелно с големия политически дебат коя страна от Западните Балкани докъде е стигнала в процеса на подготовка за членство, с кого да се започнат преговорите и кога“, обясни той и допълни, че всички страни-членки, съседни на Западните Балкани, имат общ интерес за европейската им перспектива. Според него отвъд геополитиката може да се свърши много, за да се създаде разбиране у хората какво представляват европейските норми, как да бъдат изразходвани по-добре европейските средства и как ще подобрят живота им.", "date": "2018.05.15", "title": "Доц. Антоний Гълъбов, политолог: Необходим е по-добър достъп до трансграничните проекти в полза на европейската перспектива на Западните Балкани"}
{"url": "http://www.focus-news.net/news/2018/05/15/2522125/plovdiv-rehabilitatsiyata-na-am-trakiya-mezhdu-plovdiv-i-stara-zagora-v-posoka-burgas-shte-priklyuchi-do-kraya-na-mesetsa.html", "text": "Областният управител Здравко Димитров и директорът на ОДМВР-Пловдив старши комисар Атанас Илков инспектираха рехабилитацията на 22-километровата отсечка от АМ „Тракия”, между Пловдив и Стара Загора. Това съобщиха за Радио „Фокус”- Пловдив от областната администрация. Двамата смятат, че темповете, с които вървят ремонтните дейности са добри. Представителят на фирмата изпълнител на обекта Паун Иванов е заявил, че работата върви, като се спазва линейният график и че платното, в посока Бургас ще бъде готово до края на месеца, след което започва реновирането на платното в посока Пловдив. Цялостният ремонт се очаква да приключи до края на месец юни, преди да е започнал сезонът на отпуските. Областният управител на Пловдив е убеден в отличното качество на отсечката и, че рехабилитацията ще приключи в срок.", "date": "2018.05.15", "title": "Пловдив: Рехабилитацията на АМ „Тракия”, между Пловдив и Стара Загора, в посока Бургас, ще приключи до края на месеца"}
{"url": "http://www.focus-news.net/news/2018/05/15/2522127/stolichna-obshtina-predpriema-zasileni-merki-za-sigurnost-i-organizatsiya-na-dvizhenieto-po-povod-predstoyashtata-sreshta-na-varha-mezhdu-es-i-zapadni-balkani-v-sofiya-obzor.html", "text": "От Столична Община апелират гражданите на столицата да не се движат с личните си автомобили през утрешния ден. Това стана ясно на представяне на организацията за движение за провеждане на събития, свързани с българското председателство на 16 и 17 май в сградата на „Столична Община“. Заместник-кметът на София по транспорт Евгени Крусев предупреди, че срещата която ще се проведе като част от българското Европредседателство е на високо ниво и налага ограничения в движението и паркирането. Организацията за движението ще започне от днес – 15 май. Около хотел „Маринела“ от днес е забранено паркирането и престоя на превозни средства. Това се касае за бул. „Джеймс Баучер“, ул. „Червена Стена“ и ул. „Петър Станчев“. Там ограничението ще важи до 20.00 часа на 17 май. Друг участък, в който ще се ограничи движението е участъка по бул. „Околовръстен път“ в отсечката между бул. „България“ и Националния исторически музей – там ще се забрани престоят и паркирането. Това се дължи на близостта до резиденция „Бояна“, където ще се проведат редица срещи. Забраната там ще важи от 8.00 до 20.00 часа на 16 май. Следващата локация, която ще бъде с ограничен престой и паркиране са улиците около „София Тех парк“. Ограничението там ще е в сила от 8.00 до 23.00 часа на 16 май по ул. „Йордан Венедиков“ и локалното платно на бул. „Цариградско шосе“, както и на самия вход на „София Тех парк“ откъм зала Арена Армеец. Най-основното нещо, което ще засегне максимално много хора са ограниченията за престой и паркиране в центъра на града, както и ограничения за придвижване по бул. „Витоша“. От 8.00 часа на 16 до 20.00 часа на 17 май местата, които се намират около хотел „Балкан“ ще бъдат ограничени – ще бъде забранен престоят и паркирането по улица „Аксаков“; ул. „Ген. Гурко“, както и улиците около хотел „Хилтън“. Ще има ограничения, които са свързани с престоят и паркирането около храм паметника „Александър Невски“ – на ул. „Оборище“, бул. „Васил Левски“; ул. „Шипка“; ул. „Кракра“. Паркингът, който е около паметника на Цар Освободител също ще бъде затворен за времето на срещата на върха. По-чувствителното ограничение на движението ще бъде по булевард „Витоша“, който в отсечката между бул. „Патриарх Евтимий“ и бул. „Пенчо Славейков“ ще бъде затворен за движение. \r\nНачалникът на „Охранителна полиция“ на СДВР Борислав Муеров каза, че целият ресурс на „Столична дирекция“, дирекция „Жандармерия“ и „Главна дирекция“ ще бъде ангажиран покрай събитията на 16 и 17 май в София. Той предупреди, че при тази среща на високо ниво, която ще се проведе на 16 и 17 май нещата с организацията на движението и сигурносттаще са малко по различни, тъй като концентрацията по пристигане и заминаване на делегациите е в един доста кратък период от време. Той допълни, че колкото и гъвкаво да работят службите, ангажирани с организирането на движението и подсигуряването на безопасността, ще има известно затруднение в движението. Муертов апелира към всички граждани да проявят разбиране за този дискомфорт и да намерят алтернативен вариант на придвижване. Охраната по обезпечаване на трасетата, както и в хотелите, където ще бъдат отседнали делегациите ще бъде денонощна като периметъра на хотелите не е толкова голям и няма да затрудни придвижването на свободно движещи се граждани. След проведени и срещи с ръководствата на хотелите „Маринела“, „Хилтън“ и „Балкан“, стана ясно, че там няма да бъдат допускани външни лица по време на присъствие на делегациите, освен персонала на самите хотели. „Ще има доста голямо полицейско присъствие на всички уязвими места, но това не трябва да притеснява гражданите“, заяви Борислав Муертов. Свободното придвижване на гражданите няма да се затруднява в случай, в който делегациите вече  са на място и започнат работа. \r\nЗам.-кметът на София Евгени Крусев допълни, че се очаква движението на 17 май по бул. „Цариградско шосе“ да бъде затруднено, тъй като там се предвижда протест на автомобилните превозвачи. Протестът, който ще съвпадне със събитията покрай срещата на върха ще се случи на булеварда, между 7-ми и 4-ти км. В дясната лента на „Цариградско шосе“ ще бъдат паркирани ТИР-ове, които ще престоят там през целия ден. Те ще бъдат паркирани по начин, по който да не възпрепятстват Градския транспорт. От 4-ти км. до разклона за алея „Яворов“ ще бъдат паркирани междуградски автобуси в знак на протест, които също ще бъдат в десните ленти на движение и отново оставяйки спирките на Градския транспорт и изходите към локалните платна свободни. Въпреки това, от Столична Община очакват движението да е изключително затруднено. Крусев предупреди за възможни сериозни задръствания и закъснения на хората, които са с лични автомобили. Той допълни, че е направена организация с диспечерите на Центъра за градска мобилност, така че когато се натрупат закъснения на превозните средства на градския транспорт имат готов план за действие, по който закъсненията да бъдат наваксвани. Камионите, които ще бъдат паркирани на бул. „Цариградско шосе“ имат разрешение да бъдат там до 17.00 часа, когато ще започнат своето изтегляне. Относно срещата между отборите на Левски и ЦСКА от СДВР казаха, че не се очаква голямо присъствие и интерес.", "date": "2018.05.15", "title": "Столична община предприема засилени мерки за сигурност и организация на движението по повод предстоящата среща на върха между ЕС и Западни Балкани в София (ОБЗОР)"}
{"url": "http://www.focus-news.net/news/2018/05/15/2522128/veliko-tarnovo-12-toto-izdanie-na-praznika-na-gornooryahovskiya-sudzhuk-shte-se-provede-ot-8-do-10-yuni.html", "text": "Изключително пищно ще е дванадесетото издание на Празника на горнооряховския суджук, което подготвят в железничарския град. За първа година в организацията на събитието освен Община Горна Оряховица и Асоциацията на месопреработвателите у нас, се включва и Държавен фонд „Земеделие“. Това съобщи за Радио „Фокус“ – Велико Търново кметът на Горна Оряховица инж. Добромир Добрев. Той припомни, че традиционно проявата се прави в края на май, но през настоящата година датите са малко изместени напред във времето. „Празникът ще се проведе на 8, 9 и 10 юни. Причината е, че в последната седмица на май отбелязваме християнския празник Задушница, а следващият уикенд е  2-ри юни, когато почитаме паметта на Христо Ботев. Въпреки това, мога да Ви уверя, че програмата ни ще е по-внушителна от всякога, ще е изпълнена с редица събития за малки и големи, но в момента текат последните уточнения“, посочи инж. Добрев. Той припомни, че всяка година Празникът събира все повече почитатели на местния деликатес не само от региона, а и от цялата страна. Горнооряховският суджук е първият български продукт, вписан в Европейския регистър на защитените наименования за произход и защитени географски указания. В Историческия музей в града се намира единствената в България експозиция „Горнооряховски суджук”, която разказва историята на този деликатес – запазена марка на Горна Оряховица. Тя проследява развитието в производството на суджука от самото начало до днес. Паралелно с Празника на горнооряховския суджук в града ще се проведе церемонящата за връчването на Националните годишни награди за публицистика „Св. Константин Кирил Философ“. Това събитие ще се състои на 8 и 9 юни. Организатори са Българската асоциация на регионалните медии и Общината.  Официалната церемония ще е от 14.00 часа на 9 в ХГ „Недялко Каранешев“.\r\nЛуиза ТРАНЧЕВА", "date": "2018.05.15", "title": "Велико Търново: 12-тото издание на Празника на горнооряховския суджук ще се проведе от 8 до 10 юни"}
{"url": "http://www.focus-news.net/news/2018/05/15/2522153/afp-mohamad-dzhavad-zarif-privetstva-dobroto-nachalo-v-razgovorite-s-es-za-yadrenoto-sporazumenie.html", "text": "Външният министър на Иран Мохамад Джавад Зариф приветства разговорите с Европейския съюз за спасяване на ядреното споразумение като „добро начало“, предава AFP.\r\n„Вярвам, че това е добро начало. Още не сме там, където искаме да сме, но започваме процеса“, заяви Зариф пред репортери след срещата си с външните министри на Франция, Великобритания и Германия.\r\nМохамад Джавад Зариф предупреди, че Техеран ще очаква да види прогрес „в следващите няколко седмици“. Йонислав Дочев", "date": "2018.05.15", "title": "AFP: Мохамад Джавад Зариф приветства „доброто начало“ в разговорите с ЕС за ядреното споразумение"}
{"url": "http://www.focus-news.net/news/2018/05/15/2522123/ikonomicheskoto-i-sotsialnoto-sblizhavane-na-zapadnite-balkani-i-integratsiyata-na-regiona-v-evropa-byaha-obsadeni-v-sofiya-obzor.html", "text": "Икономическото и социалното сближаване на Западните Балкани и интеграцията на региона в Европа бяха обсъдени на конференция в София. Събитието беше организирано от Европейския икономически и социален комитет (ЕИСК) и Програмата за техническа помощ и обмен на информация на Европейската комисия. В дискусията взеха участие представители на европейски и български институции, на граждански организации от държави от Западните Балкани, дипломати, експерти и др.\r\nКонференцията беше открита от министъра на вътрешните работи Екатерина Захариева, която посочи, че европейската перспектива на Западните Балкани не е само приоритет на Българското председателство, а негов дългосрочен външнополитически ангажимент. Тя подчерта, че в рамките на председателството ни все по-трайно се налага практиката в редица инициативи на европейски срещи и формати в различни сфери да присъстват и представители на държавите от Западните Балкани, а целта на България е този процес да се превърне в рутинен. „Европейските граждани искат три неща - сигурност, солидарност и социална Европа. Те искат връщане на Европа към нейните изконни ценности от основаването на ЕС“, каза още министър Захариева и посочи, че институциите на страните от Западните Балкани трябва да разберат, че членството в ЕС е ценност, а не само фондове и пари. Като опасна тенденция тя посочи разликата в приходите и икономиката между новите държави-членки на ЕС и страните кандидати се задълбочава. „Като че ли всички са недоволни от датата 2025 г. за присъединяване на страните от Западните Балкани към ЕС, но тя е реалистична“, посочи Захариева. Пред журналисти министър Захариева заяви, че на срещата на 17 май с тема Западни Балкани лидерите на ЕС ще вземат решения, които ще бъдат усетени от гражданите на тези държави. Тя обяви, че и добави, че декларацията за предстоящата среща в София вече е одобрена от всички 28 страни-членки на ЕС и ще бъде подкрепена от страните от Западни Балкани. По думите ѝ в нея освен ясната политическа подкрепа за европейската им перспектива има и анекси, които са свързани с конкретни резултати за гражданите на тези държави.Проф. д-р Лалко Дулевски, председател на Икономическия и социален съвет (ИСС), коментира, че общото между страните от Западните Балкани е много повече от различията и точно това трябва да използваме, за да се обединяваме. Той припомни, че преди около 20 години България беше в ситуацията, в която сега се намират страните от Западните Балкани. „Всички ни поучаваха, всички ни дава съвети и искахме да намерим най-верния път. Най-голяма помощ тогава ни оказа ЕИСК – той съдейства за подготовката за нашето присъединяване в ЕС и така още от 2007 г. бяхме готови да започнем да водим активен диалог с Брюксел“, коментира той.\r\nУчастниците в конференцията се обединиха около тезата, че некачественото образование, миграцията на младите хора и неравенството в доходите са сред основните проблеми за интеграцията на Западните Балкани.  Като друго негативно явление, което се забелязва в региона, беше посочи фактът, че жените изостават в своето развитие в сравнение с мъжете в ЕС и тази тенденция ще се запази и през следващите години. Мади Шарма от Европейския икономически и социален комитет обясни, че жените не са уязвима група и не са жертви и призова този стереотип да бъде прекратен. „Равнопоставеността между половете е единственият правилен път към ЕС на Западните Балкани“, каза още тя и посочи, че жените не са малцинство, а мнозинството - те представляват 51% от населението на ЕС.Горан Милетич – директор за Европа на Защитници на гражданските права и организатор на Белград прайд, посочи, че въпреки че в Европа постоянно се говори за толерантност, гражданите на Западните Балкани не харесват малцинствените групи, циганите и хомосексуалистите и в шестте западно балкански държави дискриминацията продължава да вирее. „От 45 до 50% от хората от региона на Западните Балкани например вярват, че хомосексуалността е болест и това е много сериозен процент“, каза още Милетич. Той уточни, че между 10 и 20% от гражданите подкрепят използването от физическо насилие срещу тези три групи. По думите му над 70% от тези три общности споделят, че са били жертва на дискриминация на работното място. Като други типове дискриминация той посочи поведението на полицейските служители, както и дискриминация от страна на правосъдието и образованието. „Правителствата в региона използват всичко това за неприлагането на европейските стандарти относно малцинствените групи“, коментира още Милетич.\r\nКонференцията на високо равнище относно икономическото и социалното сближаване в региона на Западните Балкани се състоя два дни преди Срещата на върха, която ще се проведе в София след два дни, и всички тези по време на дискусията ще бъдат взети под внимание на 17 май.\r\nЦветилена СИМЕОНОВА", "date": "2018.05.15", "title": "Икономическото и социалното сближаване на Западните Балкани и интеграцията на региона в Европа бяха обсъдени в София (ОБЗОР)"}
{"url": "http://www.focus-news.net/news/2018/05/15/2522129/premierat-boyko-borisov-shte-e-domakin-na-sabitiya-sapatstvashti-sreshtata-na-varha-es-zapadni-balkani.html", "text": "Министър-председателят Бойко Борисов посреща на 16 май лидерите на 28-те страни-членки на ЕС и правителствените и държавни глави на страните от Западните Балкани. Освен в срещата ЕС-Западни Балкани премиерът Борисов ще е домакин на редица съпътстващи събития. Това съобщиха от правителствената информационна служба. \r\nВ 8.30 ч. Бойко Борисов ще се срещне с президента на Европейската конфедерация на профсъюзите Лука Визентини. Двамата ще разговарят в сградата на Министерския съвет. В срещата ще вземат участие също министърът на труда и социалната политика Бисер Петков и председателите на КНСБ и КТ „Подкрепа“ Пламен Димитров и Димитър Манолов. \r\nВ 13.00 ч. министър-председателят Бойко Борисов ще открие конференцията „Диалог със Западните Балкани: създаване на регион на растеж, сигурност и свързаност по пътя към Европа“. На нея политици, общественици, представители на неправителствени организации от различни държави ще дискутират европейската перспектива пред страните от региона и стъпките за постигане на свързаност.\r\nОт 16.00 ч. премиерът Бойко Борисов ще посрещне в резиденция „Бояна“ лидерите от Европейската народна партия, които ще участват в Срещата на върха на ЕНП. По време на форума десните лидери ще се фокусират върху подготовката за срещата на върха между ЕС и Западните Балкани на 17 май. В 15,30 ч. Бойко Борисов и председателят на ЕНП Жозеф Дол ще направят изявления пред медиите. \r\nВ 18.30 ч. министър-председателят Бойко Борисов ще разговаря с председателя на Европейския съвет Доналд Туск. Двамата ще обсъдят подоготов3ката и провеждането на срещата ЕС-Западни Балкани на 17 май, на която Борисов и Туск са съвместни домакини. \r\nОт 19.00 ч. в София Тех парк премиерът Бойко Борисов ще посрещне официално колегите си от Европейския съвет. Борисов е домакин на работна вечеря на лидерите на ЕС.", "date": "2018.05.15", "title": "Премиерът Бойко Борисов ще е домакин на събития, съпътстващи Срещата на върха ЕС-Западни Балкани"}
{"url": "http://www.focus-news.net/news/2018/05/15/2522130/mvr-16-futbolni-fenove-sa-bili-zadarzhani-predi-macha-levski-tsska.html", "text": "16 футболни фенове са били задържани преди мача Левски – ЦСКА. Седмина във видимо нетрезво състояние не са били допуснати на територията на стадиона. Това съобщиха от пресцентъра на МВР. В резултат на създадената от СДВР организация за охрана на обществения ред в столицата, не са регистрирани напрежение и инциденти по време на днешния футболен мач между отборите на „Левски“ и ЦСКА на Националния стадион „Васил Левски“. Столичната полиция предприе всички мерки за обезпечаване на реда и сигурността на гражданите. Посетителите на срещата бяха проверявани щателно на изградените в района на стадиона контролно-пропускателни пунктове. Преди началото на мача, в различни районни управления за установяване на самоличност са били отведени 13 д., един е бил задържан за притежаване на наркотични вещества.  Непосредствено на входа на стадиона, на изградените контролно-пропускателни пунктове са задържани двама: един с наркотични вещества и маска и един – за неизпълнение на полицейско разпореждане и агресивно поведение.", "date": "2018.05.15", "title": "МВР: 16 футболни фенове са били задържани преди мача Левски – ЦСКА"}
{"url": "http://www.focus-news.net/news/2018/05/15/2521715/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Редица европейски външни министри заявиха, че решението на САЩ да преместят посолството си в Израел от Тел Авив в Ерусалим не е мъдро и най-вероятно ще засили напрежението в Близкия изток, пише  Miami Herald.\r\nИрландският външен министър Саймън Ковъни заяви, че решението „възпламенява и без това напрегнатата ситуация, както и отношенията между израелците и палестинците“. Неговият холандски колега Стеф Блок заяви, че „не смятаме за мъдро решението посолството да се премести“. \r\nВъпреки това Чешката Република, Унгария и Румъния са блокирали публикуването на единодушно заявление от страна на Европейския съюз, осъждащо решението на САЩ.\r\n*** Министърът на правосъдието на Израел Айалет Шакед нарече президента на САЩ Доналд Тръмп   „Чърчил на XXI век“ за решението му да премести американското посолство от Тел Авив в Ерусалим, предава New York Times.\r\nПредишните американски президенти, независимо от партиите им, се въздъжаха от решението да открият посолство в Ерусалим, посочвайки, че първо трябва да се реши окончателният статут на града чрез израелско-палестински преговори. \r\nСъщевременно Шакед разкритикува Европа, че не се учи от историята. „Тя затвори очите си пред засилването на нацистите и днес си затваря очите пред засилващ се Иран“.\r\n***Десетки морски пехотинци са изпратени да подпомогнат охраната на посолствата на САЩ в Израел, Йордания и Турция поради нарасналото напрежение във връзка с насилието, което се разрази във връзка с официалното откриване на американското посолство в Ерусалим, пише американското консервативно издание Washington Examiner.\r\nПетима представители на американското Министерство на отбраната и Държавния департамент са заявили в понеделник, че Вашингтон планира да засили охраната на посолствата си в страните от региона на Близкия Изток, където  те често са ставали жертва на нападения от разярени протестиращи, като например в Ливан, Египет и Пакистан, съобщи американския телевизионен канал NBC News.\r\nЧиновниците са посочили, че в посолствата ще бъдат изпратени умерен брой морски пехотинци, в рамките на десетина или малко повече души.\r\n***Израел е предупредил управляващата в Ивицата Газа ислямистка организация „ХАМАС“, че ще продължи да избива лидерите на групировката, ако те продължат да предизвикват и организират сблъсъци край граничната ограда на палестинския анклав, пише електронното издание The Times of Israel.\r\n„Ако протестите продължат, убийствата ще се върнат“, е заявил пред израелският телевизионен канал „Хадашот ТВ“ неназован източник от силите за сигурност на еврейската държава, който е уточнил, че посланието е изпратено на „ХАМАС“ чрез Египет.\r\nИзраелската медия обяснява, че предполагаемото предупреждение е направено, докато самата палестинска групировка е отправила смъртни заплахи към израелтяните.\r\n„Днес заявяваме ясно пред целия свят, че мирният протест на нашия народ предизвика врага да пролее още кръв“, е заявил един от лидерите на групировката Халил ал Хаийа, според цитата на израелското издание.\r\nТой е добавил, че въоръженото крило на „ХАМАС“ и други групировки „няма да мълчат за престъпленията на окупацията“.\r\nЦитирайки източници от ислямистката организация, „Хадашот ТВ“ съобщава, че десетима нейни членове са убити по време на сблъсъците в понеделник, включително синът на съоснователя Абдел Азиз ал Рантиси.\r\nСилите за отбрана на Израел определиха днешните сблъсъци като \"безпрецедентни\" в сравнение с тези от последните седмици.\r\n\"Това е безпрецедентно по отношение на нивото на насилие в сравнение с предишните седмици\", заяви говорителят бригаден генерал Ронен Манелис, като посочи три опита за нападение от въоръжени мъже срещу израелските сили по време на безредиците като основно доказателство за жестокостта на бунтовете.\r\nВъпреки международната критика за начина по който армията се спрява със сблъсъците, премиерът  Бенямин Нетаняху обеща, че Израел \"ще продължи да действа решително и ще защитава нашия суверенитет и нашите граждани\".\r\n\"Всяка страна има задължението да защитава своите граници. Терористичната организация \"Хамас\" обяви намеренията си да унищожи Израел и изпрати хиляди, за да пробие граничната ограда за тази цел\", подчерта той преди извънредната среща на кабинета по сигурността във връзка със ситуацията в Газа в понеделник вечерта.", "date": "2018.05.15", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/05/15/2522131/s-aromat-na-rozi-parviyat-praznik-na-rozata-izvan-balgariya-shte-se-provede-na-12-i-3-yuni-v-balgarskoto-posolstvo-v-atina.html", "text": "„С аромат на рози” – Първият празник на розата извън България ще се проведе на 1,2 и 3 юни в българското посолство в Атина. Това съобщи в предаването „Часът на Карлово” на Радио „Фокус“ – Пловдив Зара Клисурова, председател на Националния съюз на производителите на етерично-маслени култури у нас Инициативата е на ЮНЕСКО и е във връзка с българското председателство на ЕС. През тези дни българското посолство в Атина ще представлява розова долина, като на видео стена ще върви обширна информация във връзка с производството на рози в България. „Това е голяма реклама за държавата ни, за да видят другите, че тук има красива маслодайна роза”, каза Зара Клисурова. Това е първият празник на розата извън страната. Целта е това да стане практика и в бъдеще.\r\nНа събитието ще присъстват много фолклорни състави от България, които ще изпълнят песни, танци и обичаи, свързани с розата.\r\nЩе има и щанд с продукти от българската маслодайна роза.\r\nЦветана ТОНЧЕВА", "date": "2018.05.15", "title": "„С аромат на рози” – Първият празник на розата извън България ще се проведе на 1,2 и 3 юни в българското посолство в Атина"}
{"url": "http://www.focus-news.net/news/2018/05/15/2521716/predstoyashti-sabitiya-v-stranata-za-15-may-agentsiya-fokus.html", "text": "*** \r\nОт 14.30 часа държавният глава Румен Радев ще проведе среща на „Дондуков“ 2 с председателя на Европейската сметна палата Клаус-Хайнер Лене.\r\n*** \r\nВицепрезидентът Илияна Йотова ще участва в традиционните Каралийчеви дни в град Стражица. От 10.30 часа в парк „Красива България“ ще бъде открит „Карнавалът на приказките“. По-късно през деня вицепрезидентът ще посети село Велчево, област Велико Търново. В 13.00 часа в НЧ „Светлина – 1892“ Илияна Йотова ще разговаря с жителите на селото и ще се запознае с етнографската експозиция и библиотеката. \r\n*** \r\nВ резиденция „Бояна“ министър председателят Бойко Борисов ще се срещне с испанския премиер Мариано Рахой.  \r\n*** \r\nОт 10.00 часа министрите на околната среда и водите Нено Димов и Николина Ангелкова ще посетят пречиствателни станции и други обекти в Слънчев бряг, Несебър и Бургас, за да се запознаят на място с подготовката за летния сезон. Обиколката ще започне от почивната станция на Министерския съвет в Слънчев бряг.\r\n*** \r\nОт 14.30 часа в зала „Парадайз Хевън“ на хотел „Хелена сандс“ в к. к. „Слънчев бряг“ министърът на регионалното развитие и благоустройството Николай Нанков и заместник-министърът и ръководител на Управляващия орган на ОПРР Деница Николова ще дадат пресконференция, на която ще представят напредъка в изпълнението на програмата. На нея регионалният министър ще обяви старта на кампанията за деца на Министерството на регионалното развитие и благоустройството „Моят град е моята крепост“.\r\nОт 15.30 часа Николай Нанков ще открие дванадесетото заседание на Комитета за наблюдение на Оперативна програма „Региони в растеж“ 2014 – 2020 г. в конферентната зала на хотел „Хелена парк“ в к. к. „Слънчев бряг“.\r\n*** \r\nОт 14.30 часа министърът на образованието и науката Красимир Вълчев ще посети  СУ „Цар Симеон Велики“ във Видин, където ще се срещне и разговаря с директори на  училища, детски градини и представители на синдикатите. \r\nПреди обяд министър Вълчев ще посети СУ „Васил Левски“ в гр. Кула и ОУ „Васил Левски“ в с. Бойница.\r\n*** \r\nОт 09.00 часа в хотел „Маринела“ ще започне Конференцията на високо равнище относно икономическото и социалното сближаване в региона на Западните Балкани. От 10.30 часа ще се проведе пресконференция. \r\n*** \r\nОт 09.30 часа в зала 3 на НДК, Сметната палата на Република България организира конференция в рамките на Българското председателство на Съвета на ЕС за ролята на Върховните одитни институции за засилване на отчетността, прозрачността и интегритета в публичния сектор.  \r\n*** \r\nОт 09.00 часа 4 състав на Специализирания наказателен съд ще гледа делото срещу Юлиян Т., Христо С., Невена М. и др. за организиране и ръководене на организирана престъпна група. \r\n*** \r\nВ НДК продължава втория ден от Конференцията в областта на електронното правосъдие. \r\n*** \r\nОт 09.30 часа в хотел „Новотел София” ще се проведе IoT Adventure Forum 2018. \r\n*** \r\nОт 09.30 часа в Аудитория „проф. Петър Мутафчиев и проф. Вера Мутафчиева“, зала 310 на Нов български университет ще се проведе международна конференция на тема „Регионално развитие и трансгранично сътрудничество – европейската перспектива за страните от Западните Балкани”. Събитието е организирано от Лабораторията за публични политики към Департамент Политически науки на Нов български университет, с подкрепата на Фондация „Конрад Аденауер” – България.\r\n*** \r\nОт 10.00 часа заместник-кметът на София по транспорт - Евгени Крусев, директорът на дирекция „Сигурност“ на Столична община - Кристина Лазарова, началник отдел „Пътна полиция“ – Тенчо Тенев, началник „Охранителна полиция“ на СДВР – Борислав Муеров ще представят организацията на движение за провеждане на събития, които са свързани с българското председателство на 16 и 17 май 2018г. \r\nПресконференцията ще се проведе в Столична община, ул.“Московска“ 33, Зала 1.\r\n*** \r\nОт 10.00 часа 5 състав на Специализирания наказателен съд ще гледа делото срещу Илчо И., Станко Ж., Евгений И. и др. за образуване и ръководене на организирана престъпна група. \r\n*** \r\nОт 10.00 часа – 7 състав на СГС ще гледа делото срещу бившия ректор на Медицинския университет Ваньо М. и Алексей А., обвинени за сключване на неизгодна сделка\r\n*** \r\nОт 10.00 часа 9-и състав на Специализирания наказателен съд ще гледа делото срещу Радослав Б., Денис Б., Мариян К. и др. за образуване и ръководене на организирана престъпна група. \r\n*** \r\nОт 10.00 часа 7-и състав на Специализирания наказателен съд ще гледа делото срещу Поля П., Спасена Г., Любомир Д. и др. за организиране и ръководене на организирана престъпна група.\r\n*** \r\nОт 10.00 часа в Националния пресклуб на БТА ще се състои пресконференция, на която ще бъде даден старта на Националната информационна кампания „Белодробно здраве във всички политики” 2018.\r\n*** \r\nОт 10.10 часа заместник-министърът на регионалното развитие и благоустройството инж. Валентин Йовев ще участва в откриването на семинар на тема „Подобряване на енергийната ефективност  на обществените и жилищните сгради“, част от конкурса „Екообщина 2018“, който ще се проведе във Френския институт –София  ( пл. „Славейков“ 3). По-късно съшия ден, от 11.00 часа, зам.-министър Йовев ще присъства на официалното откриване на „Полиграфия Офис Център“ на бул. „Цариградско шосе“ 47А.\r\n*** \r\nОт 11.00 часа в Клуб „Перото“ ще се проведе пресконференция на Движение за национална кауза (ДНК) по повод отчет на дейността на организацията за двете години от основаването ѝ. В нея ще участват Андрей Арнаудов – председател и основател на ДНК, Владо Николов – съ-основател и посланик на ДНК, Нели Хаджийска – посланик на ДНК, Мария Янева – председател на фондация „Искам бебе“, Моника Иванчовска – координатор на ДНК и кампанията „Направи го за България“. \r\n*** \r\nОт 11.00 часа омбудсманът Мая Манолова свиква обществена дискусия на тема „Насилието над деца: правни аспекти на превенцията, разпознаването, докладването, отговора и интервенциите от страна на институциите в България“. Събитието ще се проведе в институцията на омбудсмана на ул. „Георг Вашингтон“ № 22.\r\n*** \r\nОт 11.00 часа 17 състав на Специализирания наказателен съд ще се гледа делото срещу Петър П., Станислав М., Валентин Х. и Любен М. за организиране и ръководене на организирана престъпна група. \r\n*** \r\nОт 11.00 часа в зала „Арена Армеец“ ще се състои медийна среща по повод Световното първенство по художествена гимнастика, което за първи път след 31 години ще се проведе в България.\r\n*** \r\nВ 11.00 часа пред сградата на Висшия съдебен съвет на ул. „Екзарх Йосиф” 12, Информационна агенция ПИК организира протест под надслов „В защита на Апостола Васил Левски и на свободното слово“. \r\n*** \r\nОт 11.00 часа в Гьоте-институт България ще бъде представена програмата на предстоящото дванадесетото издание на платформата Световен театър в София.\r\n*** \r\nОт 12.00 часа в Националния пресклуб на БТА ще се състои пресконференция по повод на предстоящата Международна конференция „Християнските корени на Европа“, която ще се проведе на 26 май 2018 г. в Аулата на Великотърновския университет „Св. св. Кирил и Методий“. \r\n*** \r\nОт 13.30 часа 1 състав на Специализирания наказателен съд ще се гледа делото срещу Пламен Г., Ердинч Х. и Костадин К. за организиране и ръководене на организирана престъпна група. \r\n*** \r\nОт 13.30 часа 11 състав на Специализирания наказателен съд ще гледа делото срещу Диана В., Александър М. и Сашо К. за образуване и ръководене на организирана престъпна група. \r\n*** \r\nОт 13.00 часа в зала „Роял“ на „София хотел Балкан“ ще се проведе конференция с международно участие на тема  „Европейското бъдеще на транспорта от Централна и Източна Европа” по проблемите на сектора във връзка предложените нови регулации с „Мобилен пакет I“ и „Мобилен пакет II“  на ЕС. \r\n*** \r\nОт 15.00 часа в сградата на Агенция „Пътна инфраструктура“ ще бъдат отворени офертите за изпълнител на кръговото кръстовище на път II-86 Пловдив - Асеновград, при входа на град Пловдив.\r\n*** \r\nОт 15.00 до 17.00 часа заместник-председателят на Столичен общински съвет Милка Христова и народният представител от „БСП за България“ проф. Георги Михайлов ще проведат приемна за граждани в постоянната приемна на БСП – София на ул. „Леге“ №10, етаж 1.\r\n*** \r\nОт 16.20 часа в Нов български университет в галерия „Униарт“ ще се проведе лекция на Антел Бабуш в рамките на Международния научен семинар „Двуликият писател“.\r\n*** \r\nОт 18.00 часа в Двореца, пл. „Княз Александър І“, Италианският културен институт  в София и Националната галерия представят 58 шедьоври на Римския барок, свързани с творчеството на видни личности от Бернини до Кавалер д'Арпино и Матия Прети.\r\n*** \r\nОт 18.00 часа в Националния етнографски музей  ще бъде открита многожанрова изложба „ArtExtreme СТРАЖА“ на АНДАРИ – Анатолий Радев и Дария Василева под патронажа на президента на Република България Румен Радев.\r\n*** \r\nОт 18.00 часа в Експозиция за национално помирение ще бъде представена фотоизложба „21 август 1968: Краят на Пражката пролет“ организира Чешкият център съвместно с Посолството на Чешката република в София и фестивала „Фотофабрика“.\r\n*** \r\nОт 18.00 часа в Италианския културен институт (ул. Париж, 2Б) ще бъде открита изложбата „Бернини и римският Барок: модерният начин на изразяване. Творби от двореца Киджи в Арича“.\r\n*** \r\nОт 18.30 часа на Национален стадион „Васил Левски” ще се състои футболната среща между отборите на Левски и ЦСКА.\r\n*** \r\nОт 18.30 часа в галерия „Сан Стефано“ ще бъде представена книгата „Дюна 45. Намибия“ на Максим Минчев.  По време на събитието в галерията ще бъде експонирана и изложба от 80 фотографии на деца от над 100 държави, които авторът Максим Минчев е снимал по време на своите пътешествия.\r\n*** \r\nОт 18.30 часа в зала 2 в Централния дом на архитекта ще се проведе обществена дискусия „България пред избора на бъдеще“.\r\n*** \r\nОт 18.30 часа в галерия „Сан Стефано“ (ул. „Сан Стефано“ №22) ще се проведе среща с разказвача Максим Минчев. \r\n*** \r\nОт 19.00 часа в Литературен клуб „Перото“ ще се проведе връчването на наградите на първия конкурс за чиста журналистика WEB REPORT. \r\n*** \r\nОт 20.00 часа в зала 1 на НДК ще се проведе концерт на Postmodern Jukebox. \r\n*** \r\nОт 20.00 часа в хотел „РREMIER BEST WESTERN“ ще се състоят годишните награди, които ще възнаградят хуманизма и отговорността на лекари, болници, клиники и екипи с доказани значими постижения в областта.\r\n***\r\nОт 11.00 часа кметът на Асеновград д-р Емил Караиванов ще даде пресконференция по актуални теми и събития от работата на Община Асеновград. \r\n***\r\nНа площад „България“ започва изложението „Литера Експо“.\r\n*** \r\nОт 10.00 часа в Експозиционен център „Флора“ ще бъде открита конференцията „Бъдещето на дигитализацията и предприемачеството“. Кметът Димитър Николов ще произнесе приветствено слово.\r\n*** \r\nОт 18.00 часа в Младежки културен център ще се проведе Уъркшоп „Африкански танц“ с Mugisha Frank /Уганда/.\r\n*** \r\nОт 18.00 часа в  Дома на писателя ще започне ХII издание на инициативата Майски срещи на славянски творци „Свято слово“.\r\n*** \r\nОт 18.30 часа в Културен център „Морско казино\", Дензъл Ребеловски ще представи новата си пиеса „Conjunction или Екзистенциалната Невъзможност на Битието\".\r\n*** \r\nОт 19.00 часа в Младежки културен център ще се проведе Заключителен Уъркшоп – отворен урок  „Афганистански танц и перкусии“. \r\n*** \r\nОт 10.00 часа в арт салона на Радио „Варна“, Инициативен комитет на ГИ „Варна срещу Истанбулската конвенция“ ще проведе пресконференция на тема „Джендър идеологията в образованието“.\r\n*** \r\nОт 14.00 до 16.00 часа  в офиса на ПП ГЕРБ (ул. „Георги Бенковски“ №1“) общинският съветник Марица Гърдева ще има приемен ден. \r\n***\r\nОт 15.00 часа във фоайето пред зала „Варна“ на посещение в Община Варна ще бъде Н. Пр. Темиртай Избастин, посланик на Република Казахстан. Изявления са предвидени след срещата.\r\n***\r\nОт 18.00 часа в Регионална библиотека \"Пенчо Славейков\", Варна ще се проведе среща-разговор с Николай Волев.\r\n*** \r\nОт 11.00 часа в Регионалния пресклуб на БТА ще се проведе пресконференция, на която ще бъдат представени проявите по повод Майските дни на културата, Празника на Горна Оряховица и Празника на горнооряховския суджук. Ще присъстват кметът инж. Добромир Добрев и заместник-кметът Йорданка Кушева.\r\n*** \r\nОт 17.30 часа в Изложбени зали „Рафаел Михайлов“ ще бъде представена книгата  Емигрантски неволи автор Гергана Егова-Динева. \r\n*** \r\nОт 18.00 часа в РБ „П. Р. Славейков“ ще се състои премиерата на стихосбирката на Йордан Атанасов „Необясним захлас“.\r\n*** \r\nОт 10.00 часа в спортна зала „Фестивална“ кметът на Община Видин Огнян Ценков ще присъства на тържественото изпращане на зрелостниците от випуск 2018 на ППМГ „Екзарх Антим I“, а от 11.00 часа на тържеството в СУ „Цар Симеон Велики“.\r\n*** \r\nЗаместник-председателят на ГЕРБ и председател на ПГ на партията Цветан Цветанов ще посети област Видин. Той ще бъде придружаван от народния представител и областен координатор на ГЕРБ-Видин Владимир Тошев.\r\nОт 16.00 часа в сградата на Община Видин Цветан Цветанов ще се срещне с кмета на града Огнян Ценков. \r\nОт 17.00 часа в Конферентната зала на Община Видин Цветанов ще разговаря с кметове на общини от областта.\r\nОт 19.30 часа заместник-председателят на ГЕРБ ще участва в предизборна среща в село Раковица, община Макреш. На нея Цветанов ще подкрепи кандидата на ГЕРБ за кмет на община Макреш Николай Ненчев за частичните местни избори, насрочени за 20 май 2018 г. Предизборната среща ще се проведе в салона на НЧ „Надежда - 1906“. В нея ще участват още областният управител на Видин Албена Георгиева и общинският ръководител на ГЕРБ-Макреш Иван Вълчев.\r\n*** \r\nОт 10.00 часа на стадион „Христо Ботев“ ще се проведат деветнадесетите областни състезания с младежките противопожарни отряди \"Млад огнеборец\".\r\n*** \r\nОт 10.00 часа в НЧ „Съединение – 1888“ ще започнат Детски майски празници. /продължават до 19 май/.\r\n*** \r\nОт 18.00 часа в Дом-паметник „Йордан Йовков“ ще бъде представена книгата „Планът за преобразяване на Южна Добруджа (1951-1956)“ от доц. Цветолин Недков. \r\n*** \r\nОт 10.00 часа в залата на Община Дупница ще се проведе заседание на Общинския съвет. Основна точка в дневния ред са годишният отчет и баланс на общинската болница.\r\n***\r\nОт 10.00 часа в заседателната зала на Община Кюстендил ще се проведе месечно съвещание с кметовете и кметските наместници.  \r\n***\r\nОт 09.15 часа, зала 1, Апелативният съд ще гледа делото, образувано по жалба срещу присъда на Окръжен съд – Пловдив, с която подсъдимият Тодор Т. е признат за виновен  в това, че на 09.07.2014 г. около 22.00 часа, на пътя от с. Виница в посока гр. Първомай, обл. Пловдивска - на път ПДВ2215, на 1км. 900м. преди гр. Първомай, при управление на моторно превозно средство е причинил смъртта на лицето Я. Л. и три средни телесни повреди на Н. А.\r\n***\r\nОт 11.30 часа в Народна библиотека \"Иван Вазов\" - Пловдив - конферентна зала, в рамките на програмата на „Младият Пловдив чете” Капка Кънева ще гостува в Национална гимназия за сценични и екранни изкуства в Пловдив. Събитието е насочено към родители, учители и всички, работещи с малки деца. Входът е свободен.\r\n*** \r\nОт 16.00 часа общинският съветник от ГЕРБ в Общински съвет – Пловдив Иван Вичков ще приема граждани в партийния офис в район „Тракия” в блок 91.\r\n*** \r\nОт 17.00 часа на първия етаж на Постоянната експозиция на художника Енчо Пиронков в Стария град, ще бъде представена изложба с рисунки на ученици от СУ „Черноризец Храбър“.\r\n*** \r\nОт 19.00 часа в зала „Съединение“ на Регионалния исторически музей-Пловдив (Площад \"Съединение\" 1) ще гостува Мичико Дате. \r\n***\r\nОт 11.00 часа в зала 308 ще се проведе пресконференция по повод Европейска нощ на музеите в Разград.\r\n*** \r\nОт 11.00 часа ще се състои церемонията по първа копка за обект „Реконструкция и рехабилитация на пешеходната среда по ул. „Баба Тонка“.\r\n*** \r\nОт 11.30 часа ще се състои церемонията по първа копка за обект „Реконструкция и рехабилитация на пешеходната среда по ул. „Църковна Независимост“.\r\n*** \r\nОт 18.00 в Регионална библиотека „Любен Каравелов“ ще се проведе се състои премиерата на книгата „Голяма работа“ с автор Пламен Петков. \r\n*** \r\nОт 19.00 часа в Държавна опера-Русе ще се проведе премиера на Детска опера „Един нов свят“. \r\n*** \r\nОт 10.00 часа в Отдел „Изкуство” на Градската библиотека ще бъдат представени  „Любими детски илюстрации” – ученици от ОУ „Филип Сакелариевич” рисуват сюжети и герои от света на приказките. \r\n*** \r\nОт 17.00 часа в двора на къщата музей „Алеко Константинов“ ще се проведе представяне на новата книга на Людмил Симеонов „Свищовски срещи“. \r\n***\r\nОт 18.00 часа в зала „Петър Стайков“ ще бъде премиерата на книгата на Светозар Казанджиев „Земя, погалена от Бог“. Проявата е част от Майските културни празници в Община Смолян.\r\n*** \r\nОт 11.00 часа на летището в Стара Загора ще бъде открито Международното селскостопанско изложение „БАТА АГРО“. \r\n*** \r\nОт 17.30 часа в зала „Спартак“ ще се проведе спортен празник. Състезанията са по проект „Равни в старта“ финансиран от Център за образователна интеграция на децата и учениците от етническите малцинства – ЦОИДУЕМ. \r\n***\r\nОт 11.00 часа в конферентата зала на КОЦ ще бъде дадена пресконференция от РК на БЛС- Шумен относно Здравна карта- 2018. \r\n***\r\nОт 14.00 часа в зала 2 на Областна администрация Шумен ще заседава Областната транспортна комисия.", "date": "2018.05.15", "title": "Предстоящи събития в страната за 15 май (Агенция „Фокус“)"}
{"url": "http://www.focus-news.net/news/2018/05/15/2521718/tass-rusiya-zapazva-pravoto-si-da-otgovori-na-razshiryavaneto-ot-es-na-antiruskite-sanktsii.html", "text": "Русия запазва правото си на ответен отговор към решението на Европейския съвет да постави в черния си списък пет члена на избирателните комисии в Крим и Севастопол, заяви в понеделник говорителката на външното министерство на Русия Мария Захарова, цитирана от ТАСС.\r\n„Новите мерки на Европейския съюз за пореден път демонстрират истинското му отношение към населението на Кримския полуостров, към техните интереси и стремежи. Забравяйки високите принципи на демокрация и човешки права, Брюксел инатливо търси как да „накаже“ тези, които организират демократичното изразяване на воля в Кримския полуостров“, заяви тя.\r\n„Изглежда, че позитивните промени в Крим след 2014 година не се забелязват от представителите на ЕС, особено контрастирайки със ситуацията в Украйна, където хората се чувстват измамени от Европейския съюз, който някога им обеща „по-добро утро““, допълни още Захарова.\r\n„Руската страна запазва правото си на ответен отговор към поредната неприятелска стъпка на Европейския съюз“, завърши Мария Захарова. Йонислав Дочев", "date": "2018.05.15", "title": "ТАСС: Русия запазва правото си да отговори на разширяването от ЕС на антируските санкции"}
{"url": "http://www.focus-news.net/news/2018/05/15/2522133/zakonodatelniyat-paket-za-mobilnost-na-ek-otnovo-skara-bsp-i-gerb-obzor.html", "text": "Законодателният пакет за мобилност на Европейската комисия (ЕК) отново скара БСП и ГЕРБ. Само няколко дни след като парламентът гласува единодушно решение, с което възложи на Министерски съвет да обсъди законодателния пакет и да приеме позиция в подкрепа на исканията на българките превозвачи, БСП дадоха пресконференция, на която обвиниха правителството, че е „проспало една година” и не е взело отношение по проблема.\r\nНародният представител Георги Свиленски подчерта, че този проблем засяха около 70 превозни средства и над 190 хил. шофьори. „Ако бъде приет този пакет в този вид, тези хора остават без работа и съответно техните семейства. Няма да изчислявам това колко би струвало на българската държава“, заяви Свиленски. Той обяви, че на утрешното пленарно заседание ПГ на „БСП за България” ще покани премиера Бойко Борисов да информира парламента за свършеното от кабинета в защита на превозвачите. \r\nВ отговор от ГЕРБ заявиха, че българското правителство изцяло защитава правата на български те превозвачи, а премиерът Бойко Борисов повдига въпроса на всичките си срещи с различните европейски лидери. „Днешната конференция на БСП е един последен опит да се хвърли сянка върху Българското европредседателство. От четири-пет месеца това е основната и единствена цел на БСП”, заяви народният представител Тома Биков и допълни: „Викане на премиера е парламента в деня, в който в София пристигат всички европейски лидери, плюс лидерите на Западните Балкани, които се събират за първи път в този формат, е потвърждение на казаното. БСП не ги интересува какво ще им каже премиерът, интересува ги да събарят държавата”.  \r\nВъв връзка с твърдения, че страната ни не е защитавала правата на българските превозвачи при обсъжданията на пакета „Мобилност“ от Министерството на транспорта, информационните технологии и съобщенията представиха кратка хронология на процеса по пакета \"Мобилност\" досега. От Министерството  обявиха, че още в края на май 2017 г., когато ЕК е представила на всички държави-членки първия Пакет за мобилност, българската страна е изразила своята категорична и недвусмислена позиция, че предвидените разпоредби за командироване на работници на международния транспорт създават неравнопоставеност за транспортните оператори до Единния европейски пазар. От ведомството уточниха, че тази позиция е изразена още преди България да поеме председателството на Съвета на Европейския съюз и е следвана и защитавана на всички следващи Съвети, като категорично ще продължи да бъде отстоявана и защитавана и занапред. Транспортното министерство посочва на 27 юни 2017 г. организира среща в Европейския парламент с участието на българските евродепутати от всички политически сили, където отново е потвърдена българската позиция. Приоритетите на българското председателство на Съвета на Европейския съюз през 2018 г. в областта на транспорта, информационните технологии и съобщенията бяха представени от министъра на транспорта, информационните технологии и съобщенията на редовно заседание на Комисията по транспорт, информационни технологии и съобщения в Народното събрание на 11 октомври 2017 г. В изказването си пред постоянната комисия в Народното събрание министър Московски отново ясно и категорично е изразил българската позиция – „четиринадесет държави сме заявили категорично, че няма да го пуснем“ (предложенията по първия автомобилен пакет в частта им за защита интересите на българските транспортни оператори), припомнят още от МТИТС и подчертават, че българската страна никога не е изразявала или защитавала теза за включване в приложното поле на законодателството от първия автомобилен пакет на текстове, които да създадат и най-малката възможност за това, българският транспортен сектор да бъде поставен в неравностойно положение. \r\nТемата коментира и евродепутатът от ГЕРБ/ЕНП Андрей Новаков, който заяви пред „Фокус“, че е направено всичко възможно за защитата на българския интерес по пакета „Мобилност“ и остава малко до пълен успех. Той отбеляза също, че ако не са били усилията на премиера Бойко Борисов в тази посока, вече е щяло да има сделка по пакета „Мобилност“ в ущърб на България.Агенция „Фокус” припомня: На 11 май т. г. парламентът единодушно гласува решение, с което възложи на Министерски съвет да обсъди законодателния пакет за мобилност на Европейската комисия и да приеме позиция в подкрепа на исканията на българките превозвачи и в защита на техните права и интереси.В мотивите на решението, под което стоят подписите на народни представители от всички парламентарни групи, се посочва, че законодателният пакет за мобилност на ЕК представлява „пряка заплаха за фалит на стотици български превозвачи”. \r\nДепутатите се обединиха около идеята, че задължението за ползване на редовната седмична почивка извън борда на превозното средство, заложено в пакета за мобилност, ще принуждава шофьорите да оставят товара си, за който са лично отговорни, а това ще им струва допълнителни разходи за застраховка и престой в хотел. \r\nПо време на дискусиите стана ясно, че изискването за завръщане „у дома” на всеки три седмици също поставя превозвачите пред сериозно предизвикателство, защото предприятията ще правят допълнителни разходи за транспорт на служителите, за да се върнат в страната. \r\nВ мотивите на решението е записано още, че предлаганите промени в т. нар. пакети за мобилност 1 и 2 поставят рестриктивни правила, които не отчитат спецификите на транспортния сектор и дори представляват нарушение на основните принципи на ЕС за свободно движение на хора, стоки и услуги.  \r\nИван ЛАЗАРОВ", "date": "2018.05.15", "title": "Законодателният пакет за мобилност на ЕК отново скара БСП и ГЕРБ (ОБЗОР)"}
{"url": "http://www.focus-news.net/news/2018/05/15/2522132/tass-iran-shte-vazobnovi-obogatyavaneto-na-urana-do-nuzhnoto-nivo-pri-proval-na-pregovorite-s-es.html", "text": "Иран ще възобнови обогатяването на уран до нивото, което смята за нужно, ако преговорите с Европейския съюз в рамките на Съвместния всеобхватен план за действие (СВПД) по ядрената програма на страната се провалят. Това, както предава иранската агенция Tasnim, е заявил във вторник представителят на Ислямската република Мохамед Багер Нобахт, предава ТАСС.\r\n„Ако нашите интереси не бъдат отчетени и преговорите с европейците се провалят, Техеран ще възобнови обогатяването на урана до 20% или всяко друго ниво, което ни е нужно“, заяви Нобахт.\r\nТАСС припомня, че на 8 май президентът на САЩ Доналд Тръмп обяви, че Вашингтон излиза от ядрената сделка с Иран, с която се ограничаваха атомните разработки на Техеран в замяна на отмяна на съответстващите санкции на Съвета за сигурност на ООН и едностранните ограничителни мерки, въведени по-рано от САЩ и Европейския съюз. Американският държавен глава обеща не само да върне старите, но и да въведе нови санкции. Едновременно с това той обяви, че САЩ са готови да сключат ново споразумение. \r\nПо-рано във вторник ръководителят на Организацията за атомна енергия на Иран Али Акбар Салехи също заяви, че неговата страна е готова да възобнови ядрената си програма и да я изведе „на много по-високо ниво, от това преди споразумението от 2015 година“. „Европейските ръководители са длъжни да компенсират излизането на САЩ от СВПД и да ни гарантират отчитането на нашите права. Ако това не се случи, ние сме готови да изведем ядрената програма на по-високо ниво, от това до сключването на сделката“, заяви той.\r\nНа 9 април Салехи предупреди, че Техеран е в състояние да пристъпи към обогатяването на урана до 20% на завода Фордо в течение на няколко дни.\r\nПревод и редакция:", "date": "2018.05.15", "title": "ТАСС: Иран ще възобнови обогатяването на урана до нужното ниво при провал на преговорите с ЕС"}
{"url": "http://www.focus-news.net/news/2018/05/15/2522124/yakov-kedmi-pred-vzglyad-rusiya-postapi-po-tanko-po-vaprosa-za-priznavaneto-na-erusalim-za-stolitsa-na-izrael.html", "text": "„Руският пример демонстрира начин за правилно решаване на този проблем от гледна точка на установяването на справедливостта“. Така оцени събитията около признаването на Ерусалим за столица на Израел бившият ръководител на израелската специална служба „Натив“ и водещ политически анализатор Яков Кедми. Той разказа пред руския вестник „Взгляд“ къде именно е била грешката на американския президент Доналд Тръмп.\r\nБроят на палестинците, загинали в хода на стълкновенията с израелските сили за сигурност на границата на Ивицата Газа, достигна 59, съобщи във вторник Министерството на здравеопазването на Палестина. Количеството на ранените се оценява на около 2700 души. Протестите продължават. Израелската армия заяви, че хиляди агресивно настроени палестинци са се опитали да разрушат заградителните бариери на границата и да проникнат в близките израелски населени места, с което е свързана употребата на сила. За организатор на безредиците в Израел се смята групировката „ХАМАС“.\r\nАкциите на палестинците в Газа започнаха още преди пет седмици. Но рязкото повишаване на интензивността и масовостта на протестите се случи във връзка с откриването в понеделник на посолството на САЩ в Ерусалим, което съвпадна с празненствата по случай 70-ата годишнина от основаването на еврейската държава.\r\nВестник „Взгляд“ коментира, че още при обявяването си този необмислен и противоречив ход е предизвикал бурното негодувание на европейските съюзници на Америка. Освен това, с критики спрямо действията на САЩ и Израел излязоха всички арабски държави, както и Турция, която отзова за консултации своите посланици в Тел Авив и Вашингтон. Европейците и Съвета за сигурност на ООН изказаха неодобрението си във връзка с кръвопролитието в Газа, но кувейтската резолюция, осъждаща действията на Израел и призоваваща за провеждане на независимо разследване, бе блокирана от американците. Русия реагира доста сдържано.\r\nСтрува си да се напомни, че Русия, въобще, беше една от първите страни, признали Западен Ерусалим за столица на Израел, правейки го много преди САЩ – през април 2017 година. Във връзка с това официалният представител на Министерството на външните работи на Израел Емануел Нахшон изрази удивлението си от руската позиция, наричайки „странновато“ нежеланието на Русия да премести посолството си в Ерусалим.\r\nЗа това, защо руското признаване на Ерусалим не предизвика такава бурна международна реакция, при какви условия руското посолство може да бъде преместено от Тел Авив и как ще се развие ситуацията в палестино-израелския конфликт в бъдедещ, вестник „Взгляд“ разговаря с бившия ръководител на израелската специална служба „Натив“ и водещ анализатор Яков Кедми. „Взгляд“: Господин Кедми, темата за признаването на Ерусалим от САЩ и пренасянето там на американското посолство вече не за първи път води до скандал и конфликти. Беше ли възможно тези въпроси да бъдат решени, като се избегнат конфликтите и жертвите? Например, как Русия успя да направи това. \r\nЯков Кедми: Да, именно руският пример и демонстрира начин за честно и правилно решение на този проблем от гледна точка на установяването на справедливостта. От една страна, се признава Ерусалим за наша столица, а от друга – не се изостря обстановката и не се излиза извън рамките на международното право. Т.е. Русия призна само Западен Ерусалим, който обявихме за столица на Израел още през 1951 година и който не беше признат за столица от никой преди Русия.\r\nРазбира се, самите ние смятаме, че нашата столица е единният Ерусалим, тъй като ние го обединихме. Но това решение не бе признато от международната общност и затова Русия не излезе от тези рамки. И това устройва всички. „Взгляд“: А възможно ли е по някакъв начин, в същата спокойна и безконфликтна форма, да се организира и пренасянето на посолството в Ерусалим? И защо Русия не го прави? \r\nЯ.К.: Ако беше заявено, че САЩ признават Западен Ерусалим, те щяха лесно да пренесат посолството там без всякакви проблеми.\r\nРаботата е в това, че за разлика от САЩ, Русия признава Палестинската държава. Затова тя действа на принципа: когато можем да открием посолство в столицата на Палестинската държава ( в качеството на която Москва определя Източен Ерусалим), тогава ще можем да пренесем и дипломатическото си представителство в израелската столица. Т.е., когато Израел разреши на руското Министерство на външните работи на открие посолство в Източен Ерусалим, Москва ще открие посолство и в Западен Ерусалим.\r\nНо, докато ние не признаваме Палестинската държава и смятаме, че целият Източен Ерусалим е територия на Израел, това е невъзможно, докато САЩ нямат този проблем. „Взгляд“: Излиза, че на Тръмп просто му е бил нужен целият този скандал и затова той изобщо не пробва да го избегне? \r\nЯ.К.: Той изобщо не е мислил, че ще има скандал, не е мислил за последствията. Него го е интересувал моменталния ефект от укрепването на вътрешнополитическата му позиция против Демократическата партия. Той успя в това. Останалото не го интересува. Това е резултат от неразбирането и безразличието към, каквито и да е съпътстващи резултати.\r\nТръмп, когато тръгна към решаване на въпроса за пренасянето на посолство и признаването на Ерусалим, реши да хвърли сянка върху оградата и говореше за Ерусалим въобще, с което предизвика критики от другите страни, включително и от Европа. Той реши да излезе от това положение чисто пропагандистки, заявявайки, че границите, на това, което е признато, ще бъдат определени в процеса на преговори.\r\nОсвен това, това е типична американска работа с публиката, включително и с пренасянето на посолството.Какво се случи - четирима чиновника от консулството ще бъдат прехвърлени в Ерусалим и ще бъде сменена табелата. Но на практика, то няма да функционира като пълноценно посолство във всяка друга страна, защото всички основни функции ще се изпълняват в Тел Авив. Както м например, не е ясно, ще могат ли жителите на Източен Ерусалим да се обръщат в посолството или не. А жителите на Западен Ерусалим ще получават ли сега визи за Щатите в Ерусалим, или както и по-рано – в Тел Авив. Тръмп реши да остави тези неща неопределени. „Взгляд“: Кака ще се развие по-нататък ситуацията? Трябва ли да очакваме нарастване на конфликта? \r\nЯ.К.: Не, не трябва. Те изпълниха своята задача. Още повече, че всичко това беше свързано по-скоро със 70-ата годишнина на Израел, отколкото с преместването на посолството. Против разрастването на конфликта е настроен Египет, който вече поиска от „ХАМАС“ рязко да намали напрежението, както и Саудитска Арабия. Така че „ХАМАС“, който се намира под силно влияние от Кайро и Рияд, ще трябва да се успокои. Освен това, „ХАМАС“ вече получи политическия ефект, който търсеше. „Взлгяд“: Тоест, арабите ще пошумят и ще се успокоят? \r\nЯ.К.: Аз не бих обвинил всички араби. Инициативата е на „ХАМАС“ заради нейните вътрешни проблеми. Това е опит да покажат, че съществуват, да окажат натиск, за да получат допълнителни помощи, които в момента съвсем не са им достатъчни. Във всеки случай, що се касае до нашата позиция, ние знаем със сигурност, че никой няма да премине нашата граница. А който все пак я премине, ще бъде ликвидиран. „Взгляд“: А какво ще кажете за демаршите на турския президент Ердоган и опитите да се прокара резолюция в ООН? \r\nЯ.К. Ердоган може да крещи, колкото си иска. Никой няма да обърне сериозно внимание на неговата истерия. А в ООН ще има обсъждане, но резолюция, в която се осъждат Израел или САЩ, няма да бъде приета. Рязко антиизраелска резолюция ще бъде блокирана, или ще бъде празно осъждане.\r\nПревод и редакция:", "date": "2018.05.15", "title": "Яков Кедми пред „Взгляд“: Русия постъпи по-тънко по въпроса за признаването на Ерусалим за столица на Израел"}
{"url": "http://www.focus-news.net/news/2018/05/15/2521722/osnovnata-tsel-na-balgarskoto-predsedatelstvo-na-saveta-na-es-v-sektor-energetika-e-sazdavaneto-na-stabilen-energien-sayuz-obzor.html", "text": "Основната цел на Българското председателство на Съвета на ЕС в сектор „Енергетика“ е създаването на стабилен енергиен съюз. Около това се обединиха участниците в срещата на председателите на комисиите по енергетика на парламентите на страните от ЕС, която се провежда в рамките на Парламентарното измерение на Българското председателство.\r\nПредседателят на Народното събрание Цвета Караянчева посочи, че България цели изграждане на енергиен съюз, който да представя достъпна и нисковъглеродна енергия за всички европейци. Като други приоритети тя посочи законодателните предложения от пакета „Чиста енергия за всички европейци“, целите за възобновяемите енергийни източници до 2030 г., както и осъществяването на поетапен и икономически обоснован преход към ниско въглеродна икономика. „Убедени сме, че ЕС може да бъде устойчив само ако отразява спецификите на отделните държави-членки и ако се базира на недискриминационен подход и технологичен неутралитет. Насърчаването на регионалното сътрудничество и добрата свързаност на Европа са жизненоважни за осигуряване на сигурна, добре функционираща и достъпна енергийна среда. Това е добра възможност за развиване на икономиките и на от страните от Западните Балкани. Един от основните аспекти на този процес е завършването на междусистемната свързаност в региона – в това отношение поставяме акцент на интерконекторните връзки между държавите“, каза още Караянчева.\r\nПредседателят на Комисията по енергетика и народен представител от ГЕРБ Делян Добрев уточни, че България участва активно във формирането на енергийната политика на Европейския съюз с отправна точка, лансирана от Европейската комисия през 2015 г. – Рамкова стратегия за устойчив енергиен съюз с ясно преплитащи се пет измерения. „Това са енергийна сигурност, солидарност и доверие, интегриран европейски енергиен пазар, енергийна ефективност и изследвания, иновации и енергоспособност“, каза още Добрев и уточни, че в продължение на стратегията за устойчив енергиен съюз най-големият до момента по обем пакет е пакетът „Чиста енергия за всички европейци“.\r\nЗам.-председателят на енергийната парламентарна комисия и народен представител от БСП Таско Ерменков коментира, че солидарността в ЕС в областта на енергийната сигурност би трябвало да се изразява в еднакъв подход към доставките на енергийни ресурси, независимо дали на север или на юг. „Защото всеки европейски народ има правото на сигурни енергийни доставки и то на социално достъпни за него цени, независимо дали живее в Северна, Западна, Централна или Югоизточна Европа. И ако Европейската комисия провежда една такава политика, мисля, че голяма част от проблемите, които стоят и пред нея, и пред ЕС, ще бъдат решени“, коментира Ерменков.\r\nЦветилена СИМЕОНОВА", "date": "2018.05.15", "title": "Основната цел на Българското председателство на Съвета на ЕС в сектор „Енергетика“ е създаването на стабилен енергиен съюз (ОБЗОР)"}
{"url": "http://www.focus-news.net/news/2018/05/15/2521724/gazeta-express-kosovo-pomoli-avstriya-da-podkrepi-vizovata-liberalizatsiya.html", "text": "Министърът на европейската интеграция на Косово Дурата Ходжа се срещна във Виена с генералния секретар на министерството на външните работи на Австрия Михаел Линхарт, пише Gazeta Express.\r\n„Министър Ходжа помоли за подкрепата на Австрия в интеграционния процес, след като Австрия поеме председателството на Европейския съвет през юли, и за повече помощ за Косово, особено в процеса на визова либерализация“, се съобщава от пресслужбата на Дурата Ходжа.\r\nМинистър Ходжа заяви, че Австрия е силен поддръжник на Косово и очаква по-нататъшна подкрепа в интеграционния процес. „Надяваме се, че Австрия ще продължи да подкрепя интеграционния процес на Косово и Западните Балкани към Европейския съюз, сега когато Косово се третира наравно с всички останали балканските държави. Косово очаква това третиране да бъде дори по-конкретно с установяването на безвизов режим, на който нашите граждани да се радват скоро“, заяви Ходжа, отбелязвайки че визовата либерализация е краткосрочен приоритет, докато интеграционният процес е крайната цел.\r\nЛинхарт, междувременно, подчерта че Косово, като част от Западните Балкани, влиза в плановете на Европейския съюз за интеграция и разширяване. Йонислав Дочев", "date": "2018.05.15", "title": "Gazeta Express: Косово помоли Австрия да подкрепи визовата либерализация"}
{"url": "http://www.focus-news.net/news/2018/05/15/2521723/vedomosti-eis-sazdava-zona-za-svobodna-targoviya-s-iran.html", "text": "Страните от Евразийския икономически съюз (ЕИС) -  Армения, Беларус, Казахстан, Киргизия и Русия, ще подпишат временно споразумение с Иран за създаването на зона за свободна търговия, съобщава руският вестник \"Ведомости\". То ще позволи да бъдат понижени търговските мита и - както се очаква, да засили товарооборота на ЕИС с Иран. Съответната информация бе потвърдена пред журналисти от председателя на колегията на Евразийската икономическа комисия Тигрян Саркисян. Съгласно думите му, документът ще бъде подписан на 17 май, в рамките на Астанинския форум. \"Очакваме вас, вицепремиерите, в Астана\", заяви Саркисян.\r\nСпоразумението ще бъде в сила за срок от четири години. Иранският пазар се развива динамично, а ЕИС трябва да се закрепи на него своевременно, поясни Саркисян.\r\nСрещата на високо равнище на ЕИС се проведе в Сочи. В рамките й се състояха срещи между президента на Руската федерация Владимир Путин с колегата му от Казахстан Нурсултан Назърбаев, с държавния глава на Беларус Александър Лукашенко, с президента на Киргизия Соронбей Женбеков и с новия министър-председател на Армения Никола Пашинян. На форума присъстваха също и финансовите министри на страните от ЕИС. Тереза Герова", "date": "2018.05.15", "title": "\"Ведомости\": ЕИС създава зона за свободна търговия с Иран"}
{"url": "http://www.focus-news.net/news/2018/05/15/2521717/sport-dzhanluidzhi-bufon-shte-obyavi-otkazvaneto-si-ot-futbola.html", "text": "Вратарят на Ювентус Джанлуиджи Буфон организира пресконференция в четвъртък, на която се очаква да обяви отказването си от футбола. Буфон, който е на 40 години, беше заявил в началото на настоящия сезон, че ще се откаже след него.", "date": "2018.05.15", "title": "Спорт: Джанлуиджи Буфон ще обяви отказването си от футбола"}
{"url": "http://www.focus-news.net/news/2018/05/15/2521719/anadolu-agency-turtsiya-obyavi-tridneven-traur-zaradi-zaginalite-v-ivitsata-gaza.html", "text": "Правителството на Турция обяви тридневен траур в солидарност с Палестина, за да почете жертвите от атаките в Ивицата Газа в понеделник, заяви вицепремиерът на Турция Бекир Боздаг, цитиран от Anadolu Agency.\r\nБоздаг, който направи изявлението след среща на Съвета на министрите в Анкара, заяви че САЩ са нарушили резолюциите на Съвета за сигурност на ООН като са отворили свое посолство в Йерусалим.\r\n„Днешният ден ще остане в историята като Кървавият понеделник за мюсюлманите и ислямските държави“, заяви Боздаг.\r\nБоздаг допълни, че Турция е свикала спешна среща на Организацията за ислямско сътрудничество (ОИС), която ще се състои в петък, 18 май. Йонислав Дочев", "date": "2018.05.15", "title": "Anadolu Agency: Турция обяви тридневен траур заради загиналите в Ивицата Газа"}
{"url": "http://www.focus-news.net/news/2018/05/15/2521721/the-wall-street-journal-antisistemnite-partii-v-italiya-poiskaha-poveche-vreme-za-sastavyane-na-pravitelstvo.html", "text": "Двете големи антисистемни партии „Движение 5 звезди“ и „Лигата“ поискаха повече време, за да завършат своя пакт за сформиране на управляваща коалиция и намиране на име за министър-председателското място, по този начин забавяйки сформирането на ново правителство, пише The Wall Street Journal.\r\n„Движение 5 звезди“ и „Лигата“ са заключени в разговори за сформиране на ново правителство повече от два месеца след парламентарните избори. През уикенда, двете партии постигнаха широко политическо споразумение за ново правителство, въпреки че някои политически различия изплуваха в понеделник.\r\nДвете партии все още преговарят за това кой ще е министър-председателят на коалиционното правителство. Лидерите на двете партии – Луиджи ди Майо (5 звезди) и Матео Салвини (Лигата) – се съгласиха да намерят трета фигура, която да подхожда и на двете групи.\r\nНякои членове на двете групи изразиха надежда, че ще бъде представено име за поста на министър-председател в понеделник, когато Ди Майо и Салвини се срещнаха с президента на Италия Серджо Матарела, за да му докладват за прогреса в разговорите си. Вместо това, двамата лидери помолиха Матарела за повече време.\r\n„Ние изразихме нуждата си от още няколко дена пред президента, за да завършим преговорите за правителствена програма и най-накрая да дадем на нашата страна правителство на промяната“, заяви Луиджи ди Майо пред репортери след срещата с президента.\r\nПрезидентът на Италия даде поисканите дни на двете партии, за да изгладят различията си.\r\nАко преговорите се провалят, това би изпратило Италия в нови избори, само два месеца след изборите през март. Йонислав Дочев", "date": "2018.05.15", "title": "The Wall Street Journal: Антисистемните партии в Италия поискаха повече време за съставяне на правителство"}
{"url": "http://www.focus-news.net/news/2018/05/15/2521729/ot-tozi-leten-sezon-otpadatsite-na-plazhovete-shte-se-sabirat-razdelno-obzor.html", "text": "Още от този туристически сезон трябва да започне разделно събиране на отпадъците по плажовете. Това съобщи на пресконференция във Варна министърът на околната среда и водите Нено Димов, който заедно с вицепремиера Валери Симеонов и министъра на туризма Николина Ангелкова участва в среща с кметове на морски общини, концесионери на плажове, представители на фирми и организации за готовността на туристическия сезон. Министърът на околната среда посочи, че е поискал от концесионерите и организациите да поставят информационни табели за събиране на отпадъците разделно и да има места, на които да може да се изхвърля пластмасата. Той добави, че през есента управляваното от него министерство още започне дискусия с бранша за подготовка на законодателни решения, с които разделното събиране на отпадъци по плажовете да стане задължително от следващия сезон. Концесионерите и наемателите на морските плажове са запознати със задълженията си и Министерството на туризма ще следи дали ги изпълняват, каза по време на пресконференцията министър Николина Ангелкова. По думите ѝ проверките на плажните ивиците и на местата за настаняване ще продължат, но ще бъдат правени така, че да не пречат на работата на бизнеса, като се спазва българското законодателство. Министърът посочи, че броят на неохраняемите ивици този сезон ще е по-малък спрямо миналия. Тя допълни, че през тази година 13 плажа в България са със син флаг, което означава, че предлаганото качество се повишава. Благодарение на усилията на министерството плажовете, които ще останат без стопанин са 86, обясни тя. По думите ѝ прогнозите към момента са чуждестранните туристически посещения през летния сезон да са около 5% повече в сравнение с лято 2017 г., когато те бяха над 5,3 млн. Министър Ангелкова поясни, че и ранните резервации, и предварително заявените полети на морските летища Варна и Бургас за лято 2018 г. сочат ръст спрямо миналия сезон. По време на пресконференцията във Варна вицепремиерът Валери Симеонов коментира, че и в сега действащия закон за шума има пълна забрана за озвучаване на открити площи от 23.00 до 7.00 часа. Заместник министър-председателят припомни, че миналата година е имало разминаване в т.нар. „тихи часове“, като някои общини са въвели норма от 24.00 до 8.00 часа. Той отбеляза, че действието на нормативната база не може да се променя по желание на определени собственици на заведения. Симеонов беше категоричен, че и през този летен сезон контрол ще има. След пресконференцията днес, министрите Димов и Ангелкова присъстваха на откриването на кампанията на Фестивален и конгресен център във Варна и НДК – „re: ФКЦ – Рециклирай! Културно е”. В централното фоайе на Центъра бяха представени три инсталации, изработени от пластмасови отпадъци, събрани на територията на комплекса.\r\nДиана СТОЕВА", "date": "2018.05.15", "title": "От този летен сезон отпадъците на плажовете ще се събират разделно (ОБЗОР)"}
{"url": "http://www.focus-news.net/news/2018/05/15/2521726/nablyudatel-na-kommersant-za-otkrivaneto-na-amerikanskoto-posolstvo-v-erusalim-vsyako-spomenavane-na-donald-tramp-be-posreshtano-sas-silni-aplodismenti.html", "text": "В Ерусалим се състоя церемонията по откриването на посолството на САЩ. Същевременно ситуацията на границата между Израел и Ивицата Газа все повече се изостря: палестинците продължават с протестите, известно е и за десетки загинали при сблъсъци с израелските сили за сигурност. Наблюдателят от отдела за външна политика на руския вестник \"Коммерсант\" Рамаз Чиаурели разказва подробности от събитието, като не пропуска да отбележи, че на церемонията \"всяко споменаване на (американския президент Доналд) Тръмп бе посрещано със силни аплодисменти\". \r\nЧиаурели разкрива детайли от церемонията в Ерусалим: Иванка Тръмп и американският министър на финансите Стивън Мнучин са свалили завесата, с която е била покрита стената с емблемата на посолството - това е моментът, от който дипломатическата институция вече се счита за открита. На церемонията са присъствали около 700 души - всички членове на правителството на Израел, заедно с министър-председателя Бенямин Нетаняху; американската делегация, официално оглавявана от заместник-държавния секретар на САЩ Джон Съливан, Иванка Тръмп, Стивън Мнучин, няколко сенатори, конгресмени, губернаторът на Флорида, представители на израелския елит, членове на Кнесета, лица от управляващата партия и опозицията, министри, военно ръководство, религиозни лидери, представители на християнската общност, дошли от САЩ. \r\nЧиаурели отбелязва, че пред сградата на посолството на САЩ в Ерусалим е имало и американски туристи, специално дошли в града в този ден, за да станат свидетели на събитието. Имало е дори хора, които са започнали кампания за избирането на Тръмп за втори мандат. \r\nОбръщението на самия лидер на Белия дом е било много кратко: речта му е била традиционна, с изрази, които казва винаги, подчертавайки, че САЩ ще останат приятели не само на Израел, но и на палестинците и на другите страни в региона. \"Изобщо, речта му беше обичайна, банална, но както тя, така и всяко споменаване на Тръмп бе посрещнато тук с аплодисменти\", разказва наблюдателят на руския вестник. \r\nЧиаурели напомни, че в неделя се състоя голям прием по случай откриването на посолството на САЩ в Ерусалим. Там са присъствали повече гости, отколкото на церемонията от понеделник, включително посланиците на множество държави, които не са бойкотирали решението на Вашингтон. Сред тях са Русия, Мексико и Египет.\r\nПрипомня се, че в следващите дни в Ерусалим ще бъде открито и посолство на Гватемала, а до края на месеца - и на Парагвай. Чешката република и Румъния също обмислят подобна възможност.  Тереза Герова", "date": "2018.05.15", "title": "Наблюдател на \"Коммерсант\" за откриването на американското посолство в Ерусалим: Всяко споменаване на Доналд Тръмп бе посрещано със силни аплодисменти"}
{"url": "http://www.focus-news.net/news/2018/05/15/2521720/reuters-donald-tramp-i-dzhastin-tryudo-obsadiha-postiganeto-na-sdelka-po-nafta.html", "text": "Министър-председателят на Канада Джъстин Трюдо е провел телефонен разговор с президента на САЩ Доналд Тръмп в понеделник, в който е било обсъдено постигането на сделка по НАФТА, обявиха от офиса на Трюдо, предава Reuters.\r\nВ разговора са били обсъдени възможностите за постигане на „бърза сделка“ в преговорите по Северноамериканското споразумение за свободна търговия (НАФТА).\r\nТрюдо и Тръмп са разговаряли за направения прогрес по НАФТА дотук и също са обсъдили геополитически въпроси, включително развитието в Близкия изток, съобщиха още от офиса на Джъстин Трюдо. Йонислав Дочев", "date": "2018.05.15", "title": "Reuters: Доналд Тръмп и Джъстин Трюдо обсъдиха постигането на сделка по НАФТА"}
{"url": "http://www.focus-news.net/news/2018/05/15/2521732/balgariya-shte-predlozhi-promeni-v-paketa-za-mobilnost-na-evropeyskata-komisiya-za-da-stane-priemliv-za-prevozvachite-ni-obzor.html", "text": "Еврокомисар Виолета Булц обясни, че действащите в момента европейски правила не служат добре и всяват хаос и добави, че е готова да разгледа възраженията на българската страна . „Секторът на логистиката, транспорта и превоза е от важно значение за функционирането на европейския пазар. Въз основа на прогнозите, че до 2030 г. той ще отбележи ръст от 35%, а до 2060 – над 60%, е важно основата, на която това развитие ще стъпи, да е справедлива и здрава“, каза още еврокомисар Булц и посочи, че затова Европейската комисия е предложила Първият, Вторият и Третият пакет за мобилност, като повечето от социалните аспекти са уредени в първия. „На срещата задълбочено обсъдихме четири въпроса. Първият е за връщането на водачите на превозните средства у дома като част от тяхната задължителна почивка. Посланието на Комисията беше съвсем ясно и то е, че на шофьорите трябва да бъде предоставена възможност къде да прекарат времето си за почивка – дали у дома, или на мястото, където се намират. Вторият въпрос беше свързан за възможността за нощуване в кабината на превозното средство или извън нея – по него посланието ни също беше много ясно, Комисията иска да се гарантира, че ще бъдат изградени охраняеми съоръжения за паркиране, така че шофьорите да почиват в камионите си, паркирани на такива паркинги. Третият въпрос беше свързан с международния трафик и правилата за командироване – ние сме убедени, че международен трафик за ограничено време не трябва да подлежи на правилата за командироване. Четвъртият въпрос, който буди много загриженост, е свързан с превозвачите от трети страни – всички правила, които ще важат в рамките на единния пазар на ЕС, ще се прилагат и по отношение на превозвачи от трети страни, като държавите-членки могат да налагат и допълнителни такси“, обясни Булц.\r\nПремиерът Бойко Борисов обвини ЕК, че убива транспорта ни. \"Едно е да отидеш от Белгия до Германия или от Холандия до Франция, друго е да минеш 5000 км в едната и после в другата посока. Така се убива нашия транспортен бранш. Това са десетки хиляди шофьори“, заяви той след срещата с Булц и отбеляза, че накрая ще стане така, че да ги наемат големите компании в Европа и демографски това ще ни създаде проблем, защото всеки ще си вземе семейството там. \"Тогава как ще има бързи стъпки да достигнем това, което президентът Макрон иска да се наваксва бързо в другите държави изоставането, което не е по наша вина. Когато Рузвелт и Чърчил са разпределяли света, ние сме се паднали от тази страна. Това, че сме най-отдалечени от Брюксел, не значи, че трябва да ни бъде наложено толкова тежко наказание. Държа да го обмислим пак и да намерим решение. Обясних позицията си на президента Макрон и се надявам за разбиране“, каза още Бойко Борисов. \r\nМинистър Ивайло Московски обясни, че част от екипа на транспортният еврокомисар ще остане в България и заедно с администрацията на Министерството на транспорта и представители на превозвачите веднага започват да работят върху промените в конкретни детайли и текстове по Пакета за мобилност.\r\nИлиян Филипов – представител на Българския транспортен бранш, коментира, че ако сегашните предложени мерки за превозвачите се приемат, това означава, че българският транспорт ще изчезне. „Радваме се, че еврокомисар Булц прие нашите минимални изисквания по четирите пункта, които са в мобилния пакет. Но ние сме притеснени сериозно, защото знаем, че почти нищо не зависи от нея – тя ще се опитва да убеждава другите държави, защото лобито в западните страни-членки на ЕС е доста сериозно“, каза още той и посочи, че българският бранш няма да се откаже от насрочените за 17 май по време на Срещата на върха ЕС – Западни Балкани протести срещу новите изисквания. Утре от 13.00 часа те ще дадат международна пресконференция, на която ще присъстват и колеги от други държави и ще излезем с решение за протестите.\r\nЦветилена СИМЕОНОВА", "date": "2018.05.15", "title": "България ще предложи промени в Пакета за мобилност на Европейската комисия, за да стане приемлив за превозвачите ни (ОБЗОР)"}
{"url": "http://www.focus-news.net/news/2018/05/15/2521725/afp-sasht-nalozhiha-veto-v-saveta-za-sigurnost-na-oon-sreshtu-rezolyutsiya-za-nasilieto-v-ivitsata-gaza.html", "text": "САЩ наложиха вето в Съвета за сигурност на ООН срещу приемането на резолюция, която щеше да призове за независимо разследване на насилието в границата между Израел и Газа, заявиха дипломати, предава AFP.\r\n„Съветът за сигурност изразява своето възмущение и тъга за убийствата на палестински цивилни упражняващи своето право на мирен протест“, се чете в част от резолюцията, която AFP е видяла.\r\n„Съветът за сигурност призовава за независимо и прозрачно разследване на тези действия, за да се потвърди отговорността“, се казва още в текста. Йонислав Дочев", "date": "2018.05.15", "title": "AFP: САЩ наложиха вето в Съвета за сигурност на ООН срещу резолюция за насилието в Ивицата Газа"}
{"url": "http://www.focus-news.net/news/2018/05/15/2521727/the-moscow-times-noviyat-lider-na-armeniya-se-sreshtna-s-vladimir-putin.html", "text": "Министър-председателят на Армения Никол Пашинян се срещна с президента на Русия Владимир Путин в понеделник и заяви пред него, че желае да развие военните си отношения с Русия и наблегна на значението на стратегическите връзки между двете съседни страни, пише The Moscow Times.\r\nПротестният лидер Пашинян беше избран от парламента на Армения за нейния нов лидер през миналата седмица, след седмици наред мирни протести срещу корупцията. Путин беше сред първите чужди лидери, които поздравиха Пашинян, който беше обещал да търси приятелски отношения с Русия.\r\nВладимир Путин нарече Армения „най-близкият“ партньор по сигурността и икономическите връзки на Русия, както и съюзник в Кавказкия регион, според предадената информация от Кремъл върху срещата между двамата лидери в понеделник.\r\n„Искам да ти пожелая успех на твоя пост като глава на правителството“, заяви Путин. „Надявам се, че нашите отношения ще се развиват устойчиво, както е било досега.“\r\n„Мога да ви уверя, че в Армения има консенсус и никой никога не се е съмнявал в значението на стратегическия характер на отношенията между Армения и Русия“, заяви Пашинян пред Путин. Йонислав Дочев", "date": "2018.05.15", "title": "The Moscow Times: Новият лидер на Армения се срещна с Владимир Путин"}
{"url": "http://www.focus-news.net/news/2018/05/15/2521728/sputnik-izraelskite-sili-sa-vav-visoka-stepen-na-gotovnost-sled-protestite-v-ivitsata-gaza.html", "text": "Израелската армия и полиция са във висока степен на готовност след масивните палестински протести в Ивицата Газа и преди честването на палестинците на 70-годишнината от деня „Накба“, заявиха в изявление от офиса на министър-председателя на Израел Бенямин Нетаняху, предава Sputnik.\r\nНетаняху проведе среща със служители на правоприлагащите органи на Израел, след като над 50 палестинци бяха убити и повече от 2,700 други ранени в сблъсъците с израелските сили в Ивицата Газа в понеделник, след откриването на посолството на САЩ в Йерусалим.\r\n„Министър-председателят Нетаняху отбеляза, че предприемането на активни мерки от армията и силите за сигурност са предотвратили нарушаването на границите на Израел. Израелските отбранителни сили, вътрешните сили за сигурност и полицията са поставени в най-висока степен на готовност“, се казва в изявлението.\r\nАнтиизраелски протести се очаква да продължат и във вторник, когато палестинците ще отбележат деня „Накба“, ежегодно събитие, което отбелязва палестинското изселване от 1948 година. Йонислав Дочев", "date": "2018.05.15", "title": "Sputnik: Израелските сили са във висока степен на готовност след протестите в Ивицата Газа"}
{"url": "http://www.focus-news.net/news/2018/05/15/2521734/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "В Ерусалим се състоя церемонията по откриването на посолството на САЩ. Същевременно ситуацията на границата между Израел и Ивицата Газа все повече се изостря: палестинците продължават с протестите, известно е и за десетки загинали при сблъсъци с израелските сили за сигурност. Наблюдателят от отдела за външна политика на руския вестник \"Коммерсант\" Рамаз Чиаурели разказва подробности от събитието, като не пропуска да отбележи, че на церемонията \"всяко споменаване на (американския президент Доналд) Тръмп бе посрещано със силни аплодисменти\". \r\nЧиаурели разкрива детайли от церемонията в Ерусалим: Иванка Тръмп и американският министър на финансите Стивън Мнучин са свалили завесата, с която е била покрита стената с емблемата на посолството - това е моментът, от който дипломатическата институция вече се счита за открита. На церемонията са присъствали около 700 души - всички членове на правителството на Израел, заедно с министър-председателя Бенямин Нетаняху; американската делегация, официално оглавявана от заместник-държавния секретар на САЩ Джон Съливан, Иванка Тръмп, Стивън Мнучин, няколко сенатори, конгресмени, губернаторът на Флорида, представители на израелския елит, членове на Кнесета, лица от управляващата партия и опозицията, министри, военно ръководство, религиозни лидери, представители на християнската общност, дошли от САЩ. \r\nЧиаурели отбелязва, че пред сградата на посолството на САЩ в Ерусалим е имало и американски туристи, специално дошли в града в този ден, за да станат свидетели на събитието. Имало е дори хора, които са започнали кампания за избирането на Тръмп за втори мандат. \r\nОбръщението на самия лидер на Белия дом е било много кратко: речта му е била традиционна, с изрази, които казва винаги, подчертавайки, че САЩ ще останат приятели не само на Израел, но и на палестинците и на другите страни в региона. \"Изобщо, речта му беше обичайна, банална, но както тя, така и всяко споменаване на Тръмп бе посрещнато тук с аплодисменти\", разказва наблюдателят на руския вестник. \r\nЧиаурели напомни, че в неделя се състоя голям прием по случай откриването на посолството на САЩ в Ерусалим. Там са присъствали повече гости, отколкото на церемонията от понеделник, включително посланиците на множество държави, които не са бойкотирали решението на Вашингтон. Сред тях са Русия, Мексико и Египет.\r\nПрипомня се, че в следващите дни в Ерусалим ще бъде открито и посолство на Гватемала, а до края на месеца - и на Парагвай. Чешката република и Румъния също обмислят подобна възможност.\r\n*** Министър-председателят на Армения Никол Пашинян се срещна с президента на Русия Владимир Путин в понеделник и заяви пред него, че желае да развие военните си отношения с Русия и наблегна на значението на стратегическите връзки между двете съседни страни, пише The Moscow Times.\r\nПротестният лидер Пашинян беше избран от парламента на Армения за нейния нов лидер през миналата седмица, след седмици наред мирни протести срещу корупцията. Путин беше сред първите чужди лидери, които поздравиха Пашинян, който беше обещал да търси приятелски отношения с Русия.\r\nВладимир Путин нарече Армения „най-близкият“ партньор по сигурността и икономическите връзки на Русия, както и съюзник в Кавказкия регион, според предадената информация от Кремъл върху срещата между двамата лидери в понеделник.\r\n„Искам да ти пожелая успех на твоя пост като глава на правителството“, заяви Путин. „Надявам се, че нашите отношения ще се развиват устойчиво, както е било досега.“\r\n„Мога да ви уверя, че в Армения има консенсус и никой никога не се е съмнявал в значението на стратегическия характер на отношенията между Армения и Русия“, заяви Пашинян пред Путин.\r\n*** Страните от Евразийския икономически съюз (ЕИС) -  Армения, Беларус, Казахстан, Киргизия и Русия, ще подпишат временно споразумение с Иран за създаването на зона за свободна търговия, съобщава руският вестник \"Ведомости\". То ще позволи да бъдат понижени търговските мита и - както се очаква, да засили товарооборота на ЕИС с Иран. Съответната информация бе потвърдена пред журналисти от председателя на колегията на Евразийската икономическа комисия Тигрян Саркисян. Съгласно думите му, документът ще бъде подписан на 17 май, в рамките на Астанинския форум. \"Очакваме вас, вицепремиерите, в Астана\", заяви Саркисян.\r\nСпоразумението ще бъде в сила за срок от четири години. Иранският пазар се развива динамично, а ЕИС трябва да се закрепи на него своевременно, поясни Саркисян.\r\nСрещата на високо равнище на ЕИС се проведе в Сочи. В рамките й се състояха срещи между президента на Руската федерация Владимир Путин с колегата му от Казахстан Нурсултан Назърбаев, с държавния глава на Беларус Александър Лукашенко, с президента на Киргизия Соронбей Женбеков и с новия министър-председател на Армения Никола Пашинян. На форума присъстваха също и финансовите министри на страните от ЕИС.\r\n***", "date": "2018.05.15", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/05/15/2521730/the-times-tereza-mey-i-dzheykab-riys-mog-se-sblaskaha-zaradi-brekzit.html", "text": "Премиерът на Великобритания Тереза Мей се сблъска с един от лидерите на Консервативната партия Джейкъб Рийс-Мог по време на срещата на партията, целяща да разреши въпросите върху бъдещите митническите споразумения на Великобритания с Европейския съюз, пише британският всекидневник The Times.\r\nДвойката се е сблъскала в понеделник заради противоположните си планове за границата с Ирландия, в нещо което очевидците описват като „изпращане на силен сигнал“ от страна на министър-председателя към всички твърди привърженици на Брекзит, че тя не е готова да поставя в тежка ситуация ЕС.\r\nРазмяната на реплики е предизвикана от предложението на Рийс-Мог Великобритания да остави границата с Ирландия отворена след Брекзит. Тереза Мей заяви, че правилата на ЕС ще принудят Ирландия да построи гранична инфраструктура, за да запази единния пазар. Тя също така предупреди за всеки ход, който би могъл да ядоса умерените националисти в Северна Ирландия.\r\nИзточник от срещата заяви:\r\n„Джейкъб Рийс-Мог заяви: „Ако имаше допитване за границата, нямам съмнение че бихме победили, както го направи Великобритания в Шотландия (в референдума за независимост през 2014 г.).“\r\nТереза Мей отговори: „Не бих била толкова убедена. Това не е риск, който съм готова да предприема. Не можем да сме уверени в политиката на тази ситуация или как би се развила.““\r\nДруг член на парламента от Консервативната партия заяви: „Тя го удари много силно. Всички мислят, че той знае какво говори, но тя го хвана със своите факти. Тя беше абсолютно твърда и пламенна по отношение на Ирландската позиция. Получих чувството, че тя наистина осъзнава това, което има значение.“\r\nДжейкъб Рийс-Мог не направи коментар за размяната на реплики, но заяви че срещата е била „учтива и почтителна“.Трите търговски вариантаМитническо сътрудничество\r\nВ този хибриден модел Великобритания би останала фактически в митническата зона на Европейския съюз, но ще може да сключва свободни търговски сделки. Великобритания би събирала митата на ЕС върху стоки влизащи във Великобритания  и ще следва процедурите на ЕС.Максимално улесняване\r\nВеликобритания ще напусне митническия съюз, но ще използва технология, за да минимизира митническите проверки и физическата инфраструктура на границата. Великобритания би налагала мита на стоки влизащи в страната, но продукти отредени за ЕС биха били изключени от тези мита и ще пътуват по законов път. Подкрепя се от Брекзитърите.Пълен митнически съюз\r\nВеликобритания ще остане напълно в митническо партньорство с ЕС и ще може да сключва само малки търговски сделки в сферата на услугите. Подкрепящите този вариант твърдят, че това е единственият начин да се реши проблемът с границата с Ирландия. Подкрепя се от Лейбъритската партия и някои про-ЕС консерватори. Йонислав Дочев", "date": "2018.05.15", "title": "The Times: Тереза Мей и Джейкъб Рийс-Мог се сблъскаха заради Брекзит"}
{"url": "http://www.focus-news.net/news/2018/05/15/2522126/utre-se-ochakva-da-bade-vzeto-reshenie-dali-misiyata-po-izdirvaneto-i-spasyavaneto-na-alpinista-boyan-petrov-shte-prodalzhi.html", "text": "Утре се очаква да бъде взето решение дали мисията по издирването и спасяването на алпиниста Боян Петров ще продължи. Това става ясно от публикация на спасителния екип Dream Wanderlust във \"Фейсбук\". Заради лошото време хеликоптерите днес не са летели над планината. Екипът на хеликоптера, който участва в спасителната мисия, иска да прелети над планината утре, за да провери отново. Най-вероятно след това решението за продължаването на мисията ще може да бъде взето.", "date": "2018.05.15", "title": "Утре се очаква да бъде взето решение дали мисията по издирването и спасяването на алпиниста Боян Петров ще продължи"}
{"url": "http://www.focus-news.net/news/2018/05/15/2521736/prokuraturata-i-gdbop-razkriha-dve-prestapni-grupi-za-proizvodstvo-i-razprostranenie-na-narkotitsi-obzor.html", "text": "При специализирана акция на 11 май служители на Прокуратурата и ГДБОП са неутрализирали 2 паралелно действащи организирани престъпни групи - едната за производство, а другата за разпространение на наркотици в Софийска област. Зам.- административният ръководител на Специализираната прокуратура Даниела Начева заяви, че са задържани 6 лица, 3 от които са се занимавали с производство на наркотични вещества, а останалите 3 - с разпространението. Всички задържани вече са били осъждани. Повдигнати са им обвинения за участие в организирана престъпна група. Прокуратурата е внесла искане за най-тежката мярка за неотклонение. Предстои да стане ясно дали ще има и други задържани. Специфичното при задържаните групи е, че са съобразявали количеството на наркотиците спрямо потребностите на пазара. През съботните дни количествата са били двойни. Дрогата е разпространявана в заведения и дискотеки. Голяма част от потребителите са били непълнолетни. Пласьорите са се срещали често, като са си предавали малки количества наркотично вещество. Те са договаряли самите сделки лично, а разговорите им по телефона са били завоалирани. Наблюдаващият прокурор Евгения Станкова обясни, че при обиските са иззети амфетамини, метамфетамини, кокаин и марихуана. Тепърва ще се установява стойността им. На един от обискираните адреси в Костинброд са намерени множество колби, везни и химически формули, по които са приготвяни наркотиците. Иззети са и мобилни телефони, с които пласьорите са разговаряли помежду си. Зам.-директорът на ГДБОП ст. комисар Стоян Темелакиев посочи, че задържаните са имали намерение да разширят дейността си. А познанията им за производство на наркотици са много добри. Шестимата са се издържали с разпространението на дрога и са поддържали добър за страната стандарт.\r\nБиляна ИВАНОВА", "date": "2018.05.15", "title": "Прокуратурата и ГДБОП разкриха две престъпни групи за производство и разпространение на наркотици (ОБЗОР)"}
{"url": "http://www.focus-news.net/news/2018/05/15/2521735/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Газа имаше най-кървавия си ден от години, след като израелски сили стреляха и убиха 55 палестинци и раниха поне още 1 200 докато десетки хиляди протестираха по границата с Израел срещу отварянето на посолството на САЩ в Йерусалим, пише британският вестник The Guardian.\r\nСцените на насилие контрастираха дълбоко с бляскавата инаугурация на новата мисия на Вашингтон около 60 мили надалеч във влиятелен квартал в Йерусалим. Дъщерята на президента на САЩ, Иванка Тръмп, отпразнува отварянето с ръкопляскане и аплодисменти от американски и израелски ВИП гости.\r\nВ болниците в Газа десетки пострадали бяха в критично състояние и медиците заявиха, че сред загиналите има и 14-годишно момче. Има доклади, че мъж в инвалидна количка, който е бил заснет да използва прашка, също е бил убит.\r\nНебето беше затъмнено с гъст дим, след като протестиращите запалиха автомобилни гуми. Бяха дочути периодични изстрели от снайпер и тълпи от протестиращи започнаха да се втурват към оградата с Израел, въпреки че от армията на Израел заявиха, че никой не е успял да я достигне.\r\nГняв и отчаяние срещу решението на Доналд Тръмп от декември да премести посолството на САЩ от Тел Авив в Йерусалим помогнаха за разпалване на шестседмичното протестно движение.\r\nДемонстрациите трябваше да кулминират в масов протест срещу откриването на посолството в понеделник, но скоро станаха най-кървавия ден в бреговия анклав от началото на войната през 2014 година.\r\nУправителите на Газа „ХАМАС“ са провели три конфликта с Израел, но твърдят че подкрепят мирни идеали водени от граждански протестни лидери.\r\n*** Беше ден, който САЩ искаха да изобразят като нова ера, но който всъщност брутално разкри колко далеч е президентът Доналд Тръмп от разрешаване на един от най-трудните конфликти на планетата, пише британският вестник The Independent.\r\nДокато Джаред Къшнър и Иванка Тръмп бяха заети с дълбоко противоречивото откриване на посолството на САЩ в Йерусалим, само на 50 мили в Ивицата Газа израелски военнослужещи стреляха и убиха поне 58 палестинци протестиращи срещу ход, който те виждат като отказ на базовото им право на споделена столица в този свещен град.\r\nТерминът „реципрочен“ трудно придава справедливост към това, което лесно може да се определи като най-кървавия ден от началното на войната в Газа през 2014 година.\r\nБройката на убитите изглежда сякаш се подигра на твърдението на Доналд Тръмп, че търси мирно разрешение за Израел и палестинците. Проливането на кръв изглежда, че символизираше вяра в правителството на Израел, еуфорично изразена с преместването на посолството, че силата, вместо компромиса, ще е пътят за подсигуряването на сигурно бъдеще за 70-годишната държава.\r\nИзраел заяви, че пази своите граници и обвини управляващата групировка в Газа „ХАМАС“ за жертвите. Армията на Израел обяви, че три въоръжени бунтовници са били убити, тъй като са се опитали да заложат експлозиви близо до границата в южната част на Газа.\r\n*** Премиерът на Великобритания Тереза Мей се сблъска с един от лидерите на Консервативната партия Джейкъб Рийс-Мог по време на срещата на партията, целяща да разреши въпросите върху бъдещите митническите споразумения на Великобритания с Европейския съюз, пише британският всекидневник The Times.\r\nДвойката се е сблъскала в понеделник заради противоположните си планове за границата с Ирландия, в нещо което очевидците описват като „изпращане на силен сигнал“ от страна на министър-председателя към всички твърди привърженици на Брекзит, че тя не е готова да поставя в тежка ситуация ЕС.\r\nРазмяната на реплики е предизвикана от предложението на Рийс-Мог Великобритания да остави границата с Ирландия отворена след Брекзит. Тереза Мей заяви, че правилата на ЕС ще принудят Ирландия да построи гранична инфраструктура, за да запази единния пазар. Тя също така предупреди за всеки ход, който би могъл да ядоса умерените националисти в Северна Ирландия.\r\nИзточник от срещата заяви:\r\n„Джейкъб Рийс-Мог заяви: „Ако имаше допитване за границата, нямам съмнение че бихме победили, както го направи Великобритания в Шотландия (в референдума за независимост през 2014 г.).“\r\nТереза Мей отговори: „Не бих била толкова убедена. Това не е риск, който съм готова да предприема. Не можем да сме уверени в политиката на тази ситуация или как би се развила.““\r\nДруг член на парламента от Консервативната партия заяви: „Тя го удари много силно. Всички мислят, че той знае какво говори, но тя го хвана със своите факти. Тя беше абсолютно твърда и пламенна по отношение на Ирландската позиция. Получих чувството, че тя наистина осъзнава това, което има значение.“\r\nДжейкъб Рийс-Мог не направи коментар за размяната на реплики, но заяви че срещата е била „учтива и почтителна“.Трите търговски вариантаМитническо сътрудничество\r\nВ този хибриден модел Великобритания би останала фактически в митническата зона на Европейския съюз, но ще може да сключва свободни търговски сделки. Великобритания би събирала митата на ЕС върху стоки влизащи във Великобритания  и ще следва процедурите на ЕС.Максимално улесняване\r\nВеликобритания ще напусне митническия съюз, но ще използва технология, за да минимизира митническите проверки и физическата инфраструктура на границата. Великобритания би налагала мита на стоки влизащи в страната, но продукти отредени за ЕС биха били изключени от тези мита и ще пътуват по законов път. Подкрепя се от Брекзитърите.Пълен митнически съюз\r\nВеликобритания ще остане напълно в митническо партньорство с ЕС и ще може да сключва само малки търговски сделки в сферата на услугите. Подкрепящите този вариант твърдят, че това е единственият начин да се реши проблемът с границата с Ирландия. Подкрепя се от Лейбъритската партия и някои про-ЕС консерватори.\r\n***", "date": "2018.05.15", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/05/15/2521742/ibna-prezidentat-na-makedoniya-george-ivanov-poiska-da-bade-uvedomen-za-izhoda-ot-posledniya-rund-na-pregovorite-po-spora-za-imeto.html", "text": "Президентът на Македония Георге Иванов не е бил уведомен за изхода от последната среща между външните министри на Македония и Гърция Никола Димитров и Никос Кодзиас, заявиха от офиса на президента в понеделник, предава Independent Balkan News Agency.\r\nПо тази причина, офисът на президента е поискал от министерството на външните работи писмени доклади за срещата в Давос от 24 януари 2018 г. между премиерите на Македония и Гърция Зоран Заев и Алексис Ципрас, както и проектотекстовете на двустранните споразумения за изглаждане на различията върху името на външните министерства на Македония и Гърция. Офисът на Иванов също е поискал доклади за двустранните разговори между Димитров и Кодзиас.\r\nПрезидентът Иванов счита, че хората в страната трябва да бъдат информирани за курса на преговорите за името, се казва още в изявлението на президентския офис. Йонислав Дочев", "date": "2018.05.15", "title": "IBNA: Президентът на Македония Георге Иванов поиска да бъде уведомен за изхода от последния рунд на преговорите по спора за името"}
{"url": "http://www.focus-news.net/news/2018/05/15/2521740/pregled-na-mezhdunarodnite-novini-do-6-chasa-agentsiya-fokus.html", "text": "От Белия Дом заявиха, че управляващата Ивицата Газа ислямистка групировка „ХАМАС“ е виновна за това, че по демонстрациите срещу преместването на посолството на САЩ в Израел от Тел Авив в Ерусалим край граничната ограда на палестинския анклав,  прераснаха в безредици, които доведоха до смъртта на най-малко 52-а араби и раняването на още хиляди, както твърдят от палестинското Министерство на здравеопазването.\r\n„Отговорността за тези трагични смъртни случаи лежи изцяло върху „ХАМАС“, заяви говорителят на американското президентство Рай Шах пред репортерите.\r\n„ХАМАС, съвсем съзнателно и цинично, предизвиква тази реакция“, уточни той, като добави, че „Израел има право да се отбранява“.\r\n***Израел е предупредил управляващата в Ивицата Газа ислямистка организация „ХАМАС“, че ще продължи да избива лидерите на групировката, ако те продължат да предизвикват и организират сблъсъци край граничната ограда на палестинския анклав.\r\n„Ако протестите продължат, убийствата ще се върнат“, е заявил пред израелският телевизионен канал „Хадашот ТВ“ неназован източник от силите за сигурност на еврейската държава, който е уточнил, че посланието е изпратено на „ХАМАС“ чрез Египет.\r\nИзраелската медия обяснява, че предполагаемото предупреждение е направено, докато самата палестинска групировка е отправила смъртни заплахи към израелтяните.\r\n„Днес заявяваме ясно пред целия свят, че мирният протест на нашия народ предизвика врага да пролее още кръв“, е заявил един от лидерите на групировката Халил ал Хаийа, според цитата на израелското издание.\r\nТой е добавил, че въоръженото крило на „ХАМАС“ и други групировки „няма да мълчат за престъпленията на окупацията“.\r\nЦитирайки източници от ислямистката организация, „Хадашот ТВ“ съобщава, че десетима нейни членове са убити по време на сблъсъците в понеделник, включително синът на съоснователя Абдел Азиз ал Рантиси.\r\nСилите за отбрана на Израел определиха днешните сблъсъци като \"безпрецедентни\" в сравнение с тези от последните седмици.\r\n\"Това е безпрецедентно по отношение на нивото на насилие в сравнение с предишните седмици\", заяви говорителят бригаден генерал Ронен Манелис, като посочи три опита за нападение от въоръжени мъже срещу израелските сили по време на безредиците като основно доказателство за жестокостта на бунтовете.\r\nВъпреки международната критика за начина по който армията се спрява със сблъсъците, премиерът  Бенямин Нетаняху обеща, че Израел \"ще продължи да действа решително и ще защитава нашия суверенитет и нашите граждани\".\r\n\"Всяка страна има задължението да защитава своите граници. Терористичната организация \"Хамас\" обяви намеренията си да унищожи Израел и изпрати хиляди, за да пробие граничната ограда за тази цел\", подчерта той преди извънредната среща на кабинета по сигурността във връзка със ситуацията в Газа в понеделник вечерта.\r\n*** Президентът на Турция Реджеп Тайип Ердоган обвини Израел в „държавен терор“ и „геноцид“, заради загиналите в Ивицата Газа.\r\n\"Израел извършва държавен терор. Израел е терористична държава\", заяви Ердоган пред турски студенти в Лондон в реч излъчена по държавната телевизия. \"Това, което Израел извърши, е геноцид. Осъждам тази хуманитарна драма, геноцидът, независимо дали идва от САЩ или Израел\", допълни той.\r\nВ същото време вицепремиерът на Турция Бекир Боздаг заяви пред репортери, че посланиците на САЩ и Израел ще бъдат привикани за \"консултации\".\r\n*** Великобритания призова Израел да покаже сдържаност, след като нейни военнослужещи убиха дузина палестински протестиращи в Ивицата Газа в понеделник.\r\n„Възмутително е, че екстремистки елементи може да са търсели начин да използват тези протестиращи за техните насилствени цели“, заяви министърът за Близкия Изток на Великобритания Алистър Бърт в изявление.\r\n„Няма да се отметнем от подкрепата си за правото на Израел да защитава своите граници. Но голямото количество огън е сериозно притеснение. Продължаваме да молим Израел да покаже по-голяма сдържаност“, допълни Бърт.\r\n*** САЩ наложиха вето в Съвета за сигурност на ООН срещу приемането на резолюция, която щеше да призове за независимо разследване на насилието в границата между Израел и Газа, заявиха дипломати.\r\n„Съветът за сигурност изразява своето възмущение и тъга за убийствата на палестински цивилни упражняващи своето право на мирен протест“, се чете в част от резолюцията, която AFP е видяла.\r\n„Съветът за сигурност призовава за независимо и прозрачно разследване на тези действия, за да се потвърди отговорността“, се казва още в текста.\r\n*** Бройката на убити палестинци в сблъсъците от понеделник с израелските сили в Газа е достигнала 59, включително 8-месечно бебе, обявиха от министерството на здравеопазването на Палестина.\r\nМасови протести изригнаха в Газа в светлината на 70-годишнината от създаването на Израел и отварянето на посолството на САЩ в Йерусалим в понеделник.\r\n„8-месечно бебе загина след като е вдишало газ в източната част на Газа“, заявиха от министерството.\r\nПо-рано, говорителят на здравното министерство в Газа Ашраф Кидра заяви пред Sputnik, че бройката на загиналите палестинци е достигнала до 55.\r\nПълната бройка на загиналите е 104, а ранените са над 12 000 откакто започнаха антиизраелските протести по границата между Газа и Израел на 30 март, допълни Кидра.\r\n***Кувейт поиска провеждане на извънредно заседание на Съвета за сигурност на ООН във вторник, след като десетки палестински протестиращи загинаха по време на сблъсъци с израелските сили за сигурност на границата на Ивицата Газа, съобщиха от мисията на страната при ООН в понеделник.\r\n„Ние осъдихме това, което се случи“, заяви посланикът на Кувейт при ООН Мансур ал Отаиби пред журналисите. Кувейт е непостоянен член на Съвета за сигурност.\r\n„Франс прес“ обяснява, че насилието е избухнало заради официалното откриване на американското посолство в Ерусалим.\r\n***Десетки морски пехотинци са изпратени да подпомогнат охраната на посолствата на САЩ в Израел, Йордания и Турция поради нарасналото напрежение във връзка с насилието, което се разрази във връзка с официалното откриване на американското посолство в Ерусалим.\r\nПетима представители на американското Министерство на отбраната и Държавния департамент са заявили в понеделник, че Вашингтон планира да засили охраната на посолствата си в страните от региона на Близкия Изток, където  те често са ставали жертва на нападения от разярени протестиращи, като например в Ливан, Египет и Пакистан, съобщи американския телевизионен канал NBC News.\r\nЧиновниците са посочили, че в посолствата ще бъдат изпратени умерен брой морски пехотинци, в рамките на десетина или малко повече души.\r\n*** Русия запазва правото си на ответен отговор към решението на Европейския съвет да постави в черния си списък пет члена на избирателните комисии в Крим и Севастопол, заяви в понеделник говорителката на външното министерство на Русия Мария Захарова.\r\n„Новите мерки на Европейския съюз за пореден път демонстрират истинското му отношение към населението на Кримския полуостров, към техните интереси и стремежи. Забравяйки високите принципи на демокрация и човешки права, Брюксел инатливо търси как да „накаже“ тези, които организират демократичното изразяване на воля в Кримския полуостров“, заяви тя.\r\n„Изглежда, че позитивните промени в Крим след 2014 година не се забелязват от представителите на ЕС, особено контрастирайки със ситуацията в Украйна, където хората се чувстват измамени от Европейския съюз, който някога им обеща „по-добро утро““, допълни още Захарова.\r\n„Руската страна запазва правото си на ответен отговор към поредната неприятелска стъпка на Европейския съюз“, завърши Мария Захарова.\r\n***Президентът на Турция Реджеп Таийп Ердоган пристигна на тридневна визита във Великобритания, по времена която ще проведе срещи с кралица Елизабет и премиера на страната Тереза Мей.\r\nГръцкият вестник коментира, че посещението е предизвикало и негативни коментари, като лидерът на Либерал-демократите сър Винс Кейбъл я е осъдил и е обвинил турския лидер, че не се съобразява с либералните и демократични ценности: „Правителството на Мей изглежда е заменило дипломацията за социопатия в своите стремежи към Брекзит. Допускайки държавна визита и аудиенция при кралицата, Мей и Джонсън постлаха червеното килимче за човек, който не спазва човешките права и който е отговорен за притеснителни репресии и насилие“, заяви той.\r\nВ навечерието на посещението, Ердоган заяви, че Обединеното кралство е „стратегически партньор и съюзник“ на Турция и си пожела подобряване на отношенията между двете страни.\r\nТурският държавен глава посочи, че иска „продължаване на икономическите отношения между страните без прекъсвания заради Брекзит“.\r\nМей и Ердоган ще обсъдят редица теми от международния дневен ред, сред които ситуацията в Кипър, където двете страни са гаранти на статуквото.\r\n*** Северна Корея е предложила на Южна Корея среща на високо ниво на 16 май, обявиха от министерството на обединението на Южна Корея във вторник.\r\nПравителството на Южна Корея беше в разговори за финализиране на детайлите за срещата, заяви представител на министерството.\r\nСеверна Корея насрочи разрушаване на ядрения си полигон някъде между 23-25 май,за да спази обещанието си да прекрати ядрените тестове.\r\n***", "date": "2018.05.15", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/05/15/2521741/ochakva-se-sofiya-da-izprati-silen-signal-kam-stranite-ot-zapadnite-balkani-po-vreme-na-sreshtata-na-varha-tazi-sedmitsa-obzor.html", "text": "Очаква се София да изпрати силен сигнал към страните от Западните Балкани по време на срещата на върха тази седмица. Това стана ясно от думите на заместник-ръководителят на Представителството на Европейската комисия в България Христо Христов по време на регионален семинар на тема „Европейската перспектива на Западните Балкани: приносът на София“. Според него Европейската Комисия и България от много месеци поставят темата за Западните Балкани сред върха на своите приоритети. Христо припомни, че още през септември 2017 г. председателят на ЕК Жан Клод Юнкер ясно даде да се разбере, че от Комисията вярват, че скоро броят на държавите членки на ЕС ще бъде по-голям от 28. Той също така припомни, че през февруари 2018 година Европейската Комисия представи много амбициозна стратегия за Западните Балкани, която даде път напред за всички 6 страни от региона. Стратегията също така предоставя индикативна дата, на която от Комисията смятат, че двете най-напреднали държави биха могли да се присъединят. Христов допълни, че някои държави на напреднали по пътя си към Европейската интеграция, а други не толкова, но за първи път от няколко години Европейската Комисия е дала официално препоръки за започване на преговори с две от държавите от Западните Балкани - Македония и Албания. Заместник-ръководителят на Представителството на ЕК в България допълни, че се очаква София да изпрати силен сигнал към страните от Западните Балкани по време на срещата на върха тази седмица. По думите му свързаността е основен акцент на българското Европредседателство и за Европейския Съюз, спрямо региона. Държавите, които са на финалната права за преговори и за които е ясно, че скоро ще станат част от ЕС, трябва да получат адекватната финансова подкрепа. \r\nНа събитието присъства и заместник-кметът на София по направление „Финанси и стопанска дейност“ Дончо Барбалов. Според него идеята всички съседни държави на Западните Балкани да участват в срещата на върха е изключително добра. Той допълни, че един от най-важните приоритети на европредседателството ни е свързаността в региона - транспортна, енергийна, икономическа или цифрова. По думите на Барбалов София като столица има своята важна роля, защото 40% от брутния вътрешен продукт на страната се генерира именно в нея. Столицата има с какво и да помогне в процеса на работа с държавите от Западните Балкани, и да ги поучи от опита си. Според зам.-кметът, София освен, че е географски център на Балканите има и много добри отношения със всички съседни държави, което може да предаде на държавите от Западните Балкани. \r\nУчастие в семинара взеха и неправителствени организации, експерти, академичната общност, и дипломати. По време на форума беше подготвена и декларация за насърчаване на трансграничното сътрудничество със страните от Западните Балкани. Тя ще бъде връчена на участниците в срещата на върха на 17 май в рамките на Българското председателство на Съвета на ЕС.\r\nЦветелин ДИМИТРОВ", "date": "2018.05.15", "title": "Очаква се София да изпрати силен сигнал към страните от Западните Балкани по време на срещата на върха тази седмица (ОБЗОР)"}
{"url": "http://www.focus-news.net/news/2018/05/15/2521743/gazeta-express-momentat-e-udoben-za-podavane-na-kandidaturata-na-kosovo-za-saveta-na-evropa.html", "text": "Вицепремиерът на Косово Енвер Ходжай заяви, че страната е изпълнила всички условия, за да стане член на Съвета на Европа и че времето е подходящо за подаване на кандидатура, пише Gazeta Express.\r\n„Имаме нужните гласове, за да станем член на Съвета на Европа и времето също е подходящо за подаване на нашата кандидатура. Тези благоприятни за нас условия също така съвпадат с председателството на Съвета на Европа от Хърватия – един приятел на Косово“, заяви Ходжай докато поздравяваше Хърватия за поемането на председателството. \r\n„Подаването на кандидатура е само акт, но реализирането на членство е процес, който отнема до две години, така че трябва да има стратегическа яснота във вземането на решения и процеса на членство“, допълни още Ходжай. Йонислав Дочев", "date": "2018.05.15", "title": "Gazeta Express: Моментът е удобен за подаване на кандидатурата на Косово за Съвета на Европа"}
{"url": "http://www.focus-news.net/news/2018/05/15/2521745/aktualna-patna-obstanovka.html", "text": "Преди обяд ще е предимно слънчево. Около и след обяд, главно над Западна и Централна България ще се развива мощна купеста и купесто-дъждовна облачност. Ще има краткотрайни валежи от дъжд, придружени с гръмотевични бури и градушки. По-интензивни ще са явленията през нощта срещу сряда в северозападната част от страната. Ще духа слаб до умерен вятър от изток-североизток. Минималните температурите ще са от 10° до 15°, а максималните – между 23° и 28°. Това съобщиха от пресцентъра на Агенция „Пътна инфраструктура” (АПИ).\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nДвижението на МПС над 12 тона по АМ „Тракия\" в участъка от км 133 до км 156 в двете посоки е ограничено поради ремонтни дейности на настилката по платното в посока Пловдив – Бургас. \r\nОбходни маршрути: \r\nВ посока София - Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас - София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nОбласт Стара Загора: Временно движението по АМ „Тракия“ от км 156 до км 208+181 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на ремонтни дейности. Срок до 30.09.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 31.05.2018 г.\r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600. Движението се осъществява двупосочно в  платното посока Варна. Срок 20.12.2018 г.\r\nДвижението по от км 36+770 до км 36+710 в посока Варна е ограничено поради аварийно-възстановителни дейности на видукт при км 37+920. Движението се осъществява двупосочно в платното посока София. Срок 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\n\tДвижението по в тунел \"Правешки ханове\" посока Варна е ограничено поради обследване на дясната тръба. Движението се осъществява двупосочно в тръбата посока София. Срок 15.05.2018 г.\r\nОбласт Шумен: \r\nДвижението в участъка Нови пазар – Зайчино Ореше от км 362+600 до км 375+800 и в двете посоки се осъществява в свободната лента спрямо създадената организация на движението поради ръчно и машинно косене на тревни площи. Срок 20.05.2018 г.\r\nОбласт Варна: \r\nДвижението в участъка Девня – п.в. Ветрино от км 402+000 до км 386+000 посока София се осъществява с повишено внимание поради косене на тревни площи. Движението в участъка се регулира от сигналисти. Срок до 15.05.2018 г.;\r\nДвижението в участъка п.в. Ветрино – Девня от км 386+000 до км 402+000 посока Варна се осъществява с повишено внимание поради косене на тревни площи. Движението в участъка се регулира от сигналисти. Срок до 18.05.2018 г.;\r\nАМ „Струма“: \r\nОбласт Перник:\r\nДвижението в участъка от км 30+353 до км 33+252 посока София е в активна и изпреварващата лента поради ремонтни дейности. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г.\r\nДвижението по АМ „Струма“ в участъка от пътен възел „Долна Диканя\" до пътен възел „Дупница\" от км 36+890 до км 50+780 е ограничено поради подмяна на дилатационни фуги на виадукт при км 46+150.\r\nОбходен маршрут посока София: От  пътен възел „Дупница - Север\", км 51+200, движението се отбива по път I-1, връзка с. Тополница, връзка с. Делян, връзка с. Дрен, през с. Долна Диканя и при п.в. Долна Диканя,  км 37+160, се включва в АМ „Струма\". Срок до 21.06.2018 г.\r\nОбласт Кюстендил:\r\nДвижението от пътен възел „Дупница-Север“ при 51-ви км до п. в. „Долна Диканя“ при 36-ти км се ограничава в платното за София поради ремонт на дилатационна фуга при 46-ти километър. Движението в посока Дупница е без промяна.\r\nОбходен маршрут: трафикът за София ще се пренасочва при п. в. „Дупница-Север“ по път I-1 София-Кулата и при п. в. „Долна Диканя“ движението се включва отново в АМ „Струма“. Срок до 23.05.2018 г.;\r\nДвижението от км 84+110 до км 84+010 в участъка Благоевград – Бобошево в посока София се осъществява с повишено внимание поради извършване на краткотрайни ремонтни работи. Има стесняване на активната лента за движение. Участъкът е сигнализиран с пътни знаци. Срок до 15.05.2018 г.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица\" в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София се отклонява при п.в. Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nАМ „Черно море“: \r\nДвижението в участъка Варна – Харамията от км 0+000 до км 8+600 се осъществява с повишено внимание поради косене на тревни площи в средна разделителна ивица. Срок до 16.05.2018 г.;\r\nДвижението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nДвижението в участъка Белотинци – Сумер от км 73+542 до км 125+450 се осъществява двупосочно в една лента поради ръчно и машинно косене на тревни площи. Движението се регулира от сигналисти. Срок до 18.05.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 21.05.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок: 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\nОбласт Благоевград: \r\nДвижението в участъка Симитли – Кресна от км 378+000 до км 400+000 се осъществява с повишено внимание поради вземане на проби от асфалтовата настилка. Срок до 15.05.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Велико Търново: \r\nДвижението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Стара Загора: Движение в една лента по път Стара Загора – с. Ягода от км 213+800 до км 225+600, поради ръчно косене на тревни площи. Движението в района се регулира от сигналисти. Срок до 23.05.2018 г.\r\nОбласт Хасково: \r\nДвижението в участъка между с. Козлец и границата на Област Хасково в посока Кърджали от км 308+000 до км 319+100 се осъществява двупосочно в една лента поради частичен ремонт на асфалтовата настилка. Срок до 18.05.2018 г.\r\nОбласт Кърджали: Черноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил: \r\nДвижението по път Kюстендил – Перник в участъка Ябълково – Цървеняно от км 29+000 до км 35+000 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 15.05.2018 г.\r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: \r\nДвижението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка. Организацията на движение е сигнализирана с пътни знаци. Срок до 16.05.2018г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\nОбласт Силистра:\r\nДвижението по път Силистра – Шумен в участъка Силистра/ ГКПП/ – с.Черковна, от км 0+270 до км 38+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nМомин проход - Костенец от км 141+000 до км 142+000 движението се осъществява в една лента поради изкопни работи и полагане на водопровод в дясната лента посока  Костенец. Движението се извършва двупосочно в лентата посока Момин проход. Срок до 18.05 2018 г.\r\nОбласт Пазарджик: \r\nДвижението в участъка Костенец – Пазарджик от км 150+000 до км 180+000 се осъществява в свободната лента спрямо поставената сигнализация поради поставяне на хоризонтална маркировка. Срок до 15.05.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.;\r\nОбласт Бургас: \r\n- движението по път I-9 в участъка Ахелой – Поморие е ограничено и се осъществява обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 21.05.2018 г.;\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\n- движението по път I-9 в участъка Слънчев бряг – Ахелой от км 205+00 до км 208+000 се извършва с повишено внимание поради почистване на пътното платно и косене на тревни площи. Организацията на движение е сигнализирана с пътни знаци. Срок до 22.05.2018 г.\r\n- движението по път I-9 в участъка Поморие – Сарафово от км 222+000 до км 224+900 се извършва с повишено внимание поради почистване на пътното платно и косене на тревни площи. Организацията на движение е сигнализирана с пътни знаци. Срок до 22.05.2018 г.\r\nСлънчев бряг-Бургас при км 207+560 се въвежда ВОБД. Участъкът от пътя е с две платна по две ленти за движение и разделителна ивица. ВОБД обхваща участъка от км 207+100 до км 208+030 от път I-9. Строителните работи се осъществяват, като движението на ППС се провежда последователно по едното пътно платно, а скоростта на движението се намаля до 50км/час. Организацията на движение е сигнализирана с пътни знаци. Срок до 20.05.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 31.05.2018 г.;\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.05.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.;\r\nПът III-5393: Движението по път III-5393 в участъка ,,пътен възел „Камено“-„НХК” от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-6008: Движението по път III-6008 от км 5+000 до км 14+000 в участъка ,,НХК-Камено” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 от км 11+130 до км 13+000 в участъка Деспред – п.в.Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-2901: Движението по път III-2901 Калиманци – Аксаково от км 6+000 до км 0+000 се осъществява с повишено внимание поради ремонтни дейности на асфалтовата настилка. Движението в района се регулира от сигналисти. Срок до 17.05.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.;\r\nПът II-403: Движението по път III-403 Mалки Вършец – Крамолин в участъка от км 14+000 до км 21+000 се осъществява с повишено внимание поради изсичане на храсти и подравняване на банкети. Срок до 15.05.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-27: Движението по път II-27 Нови пазар – Добрич в района на с. Орлова могила от км 50+300 до км 50+500 се осъществява с повишено внимание поради ремонт на мостово съоръжение. Участъкът е сигнализиран с пътни знаци. Срок до 18.05.2018 г.;\r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; \r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 18.05.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nПът III-5084: Движението по път III-5084 Мрежичко – Устрен – Припек е ограничено за МПС над 12 т поради намалена носимоспособност на пътното тяло. Срок до 16.05.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 71+990 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.;\r\nПът II-35: Движението по път II-35 Плевен – Кърнаре в град Троян от км 71+990 до км 73+180 е ограничено поради частичен ремонт на асфалтовата настилка. Затворено е платното за движение в посока Ловеч, като движението се осъществява двупосочно в платното в посока Кърнаре. Водачите да се движат със съобразена скорост. Срок 31.05.2018 г.\r\nПът III-358: Движението по път III-358 Шипково – Гложене в участъка от км 22+380 до км 62+000 се осъществява с повишено внимание поради частичен ремонт на асфалтовата настилка. Срок 18.05.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Добри дол – Орсоя от км 23+167 до км 27+900 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 18.05.2018 г.;\r\nПът ІІІ-112: Движението по път ІIІ-112 Петрохан – Бързия от км 51+840 до км 70+785  се осъществява двупосочно в една лента поради ръчен и механизиран земен изкоп. Движението се регулира от сигналисти. Срок до 18.05.2018 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 31.05.2018 г.;\r\nПът III-1022: Движението по път ІІІ-1022 Бели Мел – Мартиново от км 0+000 до 18+000 км се осъществява двупосочно в една лента поради почистване на пътната настилка от инертни материали. Срок до 18.05.2018 г. \r\nПът III-1024: Движението по път ІІІ-1024 Георги Дамяново – Дълги дел от км 0+000 до 22+000 км се осъществява двупосочно в една лента поради почистване на пътната настилка от инертни материали. Срок до 18.05.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности:\r\nПът III-843: Движението по път ІIІ-843 Велинград – с. Побит камък от км 10+000 до км 20+000 се осъществява в свободната лента спрямо поставената сигнализация поради частични ремонтни дейности по асфалтовата настилка. Срок до 15.05.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът II-63: Движение в една лента по път II-63 Трън – Стрезимировци от км 54+000 до км 65+000 в участъка след отклонението за с.Туроковци до Стрезимировци поради ремонтни дейности на асфалтовата настилка. Водачите на МПС да се движат със съобразена скорост в свободната лента. Участъка е сигнализиран с пътни знаци. Срок до 15.05.2018 г.;\r\nПът II-63: Движението по път II-63 разклон за с. Туроковци - Стрезимировци от км 54+000 до км 65+000 се осъществява в една лента поради ремонтни дейности на асфалтовата настилка. Водачите на МПС да се движат с повишено внимание и съобразена скорост в свободната лента, съобразно създадената организация на движение. Срок 18.05.2018 г.;\r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок до 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.;\r\nПът ІІІ-304: Движението по път III-304 Новачене – Дебово от км 17+500 до км 24+700 се осъществява в една лента поради ремонтни дейности по асфалтовата настилка. Срок до 20.05.2018 г.;\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-1304: Движението по път III-1304 Бяла Слатина- Глава в района на Бреница и граница с ОПУ Враца от км 8+000 до км 16+000 се осъществява с повишено внимание поради частични ремонтни дейности на асфалтовата настилка. Срок до 15.05.2018 г.\r\nПът ІІІ-1306: Движението по път III-1306 Глава Лепица  в района от разклон Долни Луковит    до Сухаче  от км 0+000 до км 30+000 се осъществява с повишено внимание поради частични ремонтни дейности на асфалтовата настилка. Срок до 16.05.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 15.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Киченица – Побит камък от км 44+987 до км 50+221 се осъществява в една лента поради частични ремонтни дейности по асфалтовата настилка. Движението се регулира от сигналисти. Срок до 15.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности: няма.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІ-21: Движението по път ІІ-21 Русе – Силистра в участъка с.Нова Черна – с.Айдемир от км 39+440 до км 103+700 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.;\r\nПът ІІ-23: Движението по път ІІ-23 Исперих – Дулово в участъка с.Черник – Дулово от км 111+215 до км 114+786 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.;\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г.;\r\nПът ІІ-71: Движението по път ІІ-71Силистра – Добрич в участъка с.Средище – границата с Област Добрич от км 27+600 до км 30+555 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.;\r\nПът ІІІ-205: Движението по път ІІІ-205 Исперих – Белица в участъка с.Стефан Караджа – с.Преславци от км 58+857 до км 59+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.;\r\nПът ІІІ-207: Движението по път ІІІ-207 Тервел – Алфатар в участъка с.Алеково – с.Попово от км 68+930 до км 80+107 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.;\r\nПът ІІІ-211: Движението по път ІІІ-211 с.Поляна – с.Попина в участъка с.Попина – пристанище Попина от км 8+948 до км 10+530 се осъществява  в една лента поради полагане на хоризонтална маркировка. Движението се регулира с конуси. Срок до 30.05.2018г.;\r\nПът ІІІ-213: Движението по път ІІІ-213 с. Айдемир – с.Калипетрово в участъка с.Айдемир – Силистра от км 1+820 до км 9+010 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.;\r\nПът ІІІ-216: Движението по път ІІІ-216 с.Ситово – Дулово в участъка с.Добротица – Дулово/гр.част/ от км 10+770 до км 30+103 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.;\r\nПът ІІІ-218: Движението по път ІІІ-218 с.Проф.Иширково – Дулово в участъка с.Проф.Иширково – с.Водно от км 10+185 до км 28+100  се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.;\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nПът II-86: Движението по път II-86 Хвойна – Чепеларе от км 64+000 до км 74+000 се осъществява с повишено внимание спрямо създадената организация поради почистване на регули. Срок 25.05.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 18.05.2018 г.\r\nПът II-18: Движението по път II-18 /Софийски околовръстен път/ в участъка Казичене – АМ \"Тракия\" от км 34+513.34 до км 35+577 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок 21.05.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 25.05.2018 г.\r\nПът II-82: Движението по път II-82 Самоков - София от км 70+000 до км 81+000 се осъществява в една лента поради монтиране на ограничителни системи в лентата посока София. Движението се извършва двупосочно в лявата лента /посока Самоков/. Срок до 18.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-66: Движение в една лента по път II-66 в района на разклон гр.Чирпан от км 92+400 до км 94+300 поради частични ремонтни дейности на асфалтова настилка .Движението в района се регулира от сигналисти. Срок до 21.05.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-202: Движение с повишено внимание по път III-202 „Опака – Попово” от км 52+553 до км 66+144 поради превантивен ремонт на пътната настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nПът III-5102: Движение с повишено внимание по път IІI-5102  Мировец – Буховци – Острец – Надарево – Дългач – Певец  от км.4+410 до км.28+825”  поради  превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7007: Движението по път III-7007 Зимница – Лозенец от км 0+000 до км 13+300 се осъществява двупосочно в свободната лента поради частични ремонтни дейности на асфалтовата настилка. Участъкът е сигнализиран пътни знаци. Срок до 18.05.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.05.15", "title": "Актуална пътна обстановка"}
{"url": "http://www.focus-news.net/news/2018/05/15/2521738/voa-zashto-singapur-e-idealen-za-sreshtata-mezhdu-sasht-i-severna-koreya.html", "text": "Историческата среща на върха между САЩ и Северна Корея ще се състои през месец юни в Сингапур, около 5 000 километра южно от Севернокорейската столица Пхенян, пише Voice of America.\r\nЕто няколко причини защо малката град-държава беше избрана като местоположение за срещата.Сигурност:\r\nСингапур има добро досие на организиране на международни събирания от топ ниво за кратък период от време. Еднопартийното управление, откакто Сингапур получи независимост през 1965 година, е подсигурило стабилност и е отгледало състояние на сигурност, което е едно от най-ефикасните в света.Предишен опит:\r\nСингапур също беше домакин на историческа среща между китайския президент Си Дзинпин и тогавашният тайвански президент Ма Инцзю през ноември 2015 година. Тази среща – първата между лидерите на правителствата на Китай и Тайван откакто гражданската война свърши седем десетилетия по-рано – беше уредена под облак от потайнство.Дипломатически връзки:\r\nСингапур е голям търговски партньор със САЩ, вторият най-голям азиатски инвеститор, и дългогодишен поддръжник на военното им присъствие в азиатско-тихоокеанския регион. Сингапур е и регионалната централа на големи американски компании включително „Google“, „Facebook“ и „Airbnb“.\r\nСингапур е една от около шепа държави в света, в която Северна Корея има посолство. Севернокорейски държавни компании са извършвали легален и нелегален бизнес със сингапурски компании в миналото. Градът-държава официално прекрати търговските си взаимоотношения със Северна Корея през 2017 година, за да спази международните санкции. Йонислав Дочев", "date": "2018.05.15", "title": "VOA: Защо Сингапур е идеален за срещата между САЩ и Северна Корея"}
{"url": "http://www.focus-news.net/news/2018/05/15/2521746/pernik-predvizhdat-savmestni-priemni-na-oblastniya-upravitel-i-direktora-na-odmvr-pernik-po-obshtinite-ot-oblastta.html", "text": "Съвместни приемни на областния управител и директора на ОД на МВР Перник по общините от област Перник. Това предвиждат областният управител на Перник Ирена Соколова и директорът на ОДМВР – Перник комисар Димитър Попов, съобщават от Областната управа.\r\nВ продължение на ползотворната работа на двете институции, двамата ще посетят общинските центрове, където ще изслушат граждани. \r\nПредвиждат се и срещи с жителите в малките и отдалечени, слабонаселени места.\r\nТова са само част от инициативите, които са с насоченост към по-добра комуникация между населението на област Перник и отговорните органи на изпълнителната власт.\r\nОсновна цел е получаването на възможно най-много и коректна информация, директно от всички точки на областта.\r\n„Гражданското общество е коректив на изпълнителната власт. Чрез провеждането на тези дискусии ще увеличим каналите на комуникация, чрез които получаваме различни сигнали от хората. Така можем своевременно и  по-ефективно да потърсим начин за разрешаването на поставените от тях казуси”, заяви Ирена Соколова.\r\nКомисар Попов също изрази задоволството си от добрата съвместна работа с областния управител. Той изказа своите благодарности към нея за поемането на инициативата и я поздрави за активната й дейност в полза и интерес на гражданите.", "date": "2018.05.15", "title": "Перник: Предвиждат съвместни приемни на областния управител и директора на ОДМВР-Перник по общините от областта"}
{"url": "http://www.focus-news.net/news/2018/05/15/2521748/nimh-nad-zapadna-i-tsentralna-balgariya-shte-se-razviva-moshtna-kupesta-i-kupesto-dazhdovna-oblachnost-maksimalnite-temperaturi-shte-sa-mezhdu-23-i-28.html", "text": "Атмосферното налягане е малко по-ниско от средното за месеца и слабо ще се понижи. Днес преди обяд ще е предимно слънчево. Около и след пладне, главно над Западна и Централна България ще се развива мощна купеста и купесто-дъждовна облачност. Ще има краткотрайни валежи от дъжд, придружени с гръмотевици. Ще има условия и за градушки. По-интензивни ще са явленията през нощта срещу сряда в северозападната част от страната. Ще духа слаб до умерен вятър от изток-североизток. Максималните температури ще са между 23° и 28°. Това съобщи за Агенция „Фокус“ дежурният синоптик от НИМХ Георги Цеков.\r\nПо Черноморието ще преобладава слънчево време с временни увеличения на облачността. Валежи са малко вероятни. Ще духа до умерен югоизточен вятър. Максималните температури на въздуха ще са 19-22°. Температурата на морската вода е 18-19°. Вълнението на морето ще е 2-3 бала.\r\nВ планините ще се развива купесто-дъждовна облачност и на много места ще има краткотрайни валежи с гръмотевици и временно усилване на вятъра. Ще духа до умерен югозападен вятър. Максималната температура на височина 1200 метра ще е около 17°, на 2000 метра – около 9°.", "date": "2018.05.15", "title": "НИМХ: Над Западна и Централна България ще се развива мощна купеста и купесто-дъждовна облачност, максималните температури ще са между 23° и 28°"}
{"url": "http://www.focus-news.net/news/2018/05/15/2521731/the-guardian-novoto-posolstvo-na-donald-tramp-otvori-i-desetki-byaha-ubiti.html", "text": "Газа имаше най-кървавия си ден от години, след като израелски сили стреляха и убиха 55 палестинци и раниха поне още 1 200 докато десетки хиляди протестираха по границата с Израел срещу отварянето на посолството на САЩ в Йерусалим, пише британският вестник The Guardian.\r\nСцените на насилие контрастираха дълбоко с бляскавата инаугурация на новата мисия на Вашингтон около 60 мили надалеч във влиятелен квартал в Йерусалим. Дъщерята на президента на САЩ, Иванка Тръмп, отпразнува отварянето с ръкопляскане и аплодисменти от американски и израелски ВИП гости.\r\nВ болниците в Газа десетки пострадали бяха в критично състояние и медиците заявиха, че сред загиналите има и 14-годишно момче. Има доклади, че мъж в инвалидна количка, който е бил заснет да използва прашка, също е бил убит.\r\nНебето беше затъмнено с гъст дим, след като протестиращите запалиха автомобилни гуми. Бяха дочути периодични изстрели от снайпер и тълпи от протестиращи започнаха да се втурват към оградата с Израел, въпреки че от армията на Израел заявиха, че никой не е успял да я достигне.\r\nГняв и отчаяние срещу решението на Доналд Тръмп от декември да премести посолството на САЩ от Тел Авив в Йерусалим помогнаха за разпалване на шестседмичното протестно движение.\r\nДемонстрациите трябваше да кулминират в масов протест срещу откриването на посолството в понеделник, но скоро станаха най-кървавия ден в бреговия анклав от началото на войната през 2014 година.\r\nУправителите на Газа „ХАМАС“ са провели три конфликта с Израел, но твърдят че подкрепят мирни идеали водени от граждански протестни лидери. Йонислав Дочев", "date": "2018.05.15", "title": "The Guardian: Новото посолство на Доналд Тръмп отвори – и десетки бяха убити"}
{"url": "http://www.focus-news.net/news/2018/05/15/2521744/tass-posolstvoto-na-rusiya-v-london-obvini-velikobritaniya-v-narushavane-na-konventsiyata-za-choveshki-prava.html", "text": "Посолството на Русия в Лондон обвини Великобритания в нарушаване на Европейската конвенция за защита на човешките права и основните свободи, след инцидента с отравянето на бившия агент Сергей Скрипал и дъщеря му Юлия в Солзбъри, съобщава ТАСС.\r\n„Очевидно е, че Великобритания продължава крещящо да нарушава правата на Сергей и Юлия Скрипал, които може би се държат насилствено на нейна територия, в допълнение с нарушенията на правото на Русия да комуникира с тях в съответствие с член 36 от двустранната Консулска конвенция“, заяви говорител на посолството в понеделник.\r\n„В частност действията на британските власти повдигат сериозни въпроси, след като не се спазва следното правило залегнало в Универсалната декларация за правата на човека от 1948 г. и Конвенцията за защита на човешките права и основните свободи от 1950 г.: правото на свобода“, заяви говорителят.\r\n„Още повече, необикновеното пасивно поведение на медиите когато отразяват отравянето на Скрипал води до подозрения за нарушаване на правата на журналистите да се изразяват свободно. Това право трябва да включва свобода за получаване и предаване на информация и идеи без намеса от публичните власти“, допълниха от посолството.\r\n„Призоваваме британските власти още веднъж да следват задълженията си за спазване на човешките права според международното право и националното законодателство и по този начин да дадат пример за призивите, които по принцип отправят към други държави“, завърши говорителят, допълвайки че е твърде рано да се говори за възможните стъпки от страна на Русия. Йонислав Дочев", "date": "2018.05.15", "title": "ТАСС: Посолството на Русия в Лондон обвини Великобритания в нарушаване на конвенцията за човешки права"}
{"url": "http://www.focus-news.net/news/2018/05/15/2521737/sputnik-broyyat-na-zaginalite-v-ivitsata-gaza-dostigna-59.html", "text": "Броят на убитите палестинци в сблъсъците от понеделник с израелските сили в Ивицата Газа е достигнала 59, включително 8-месечно бебе, обявиха от министерството на здравеопазването на Палестина, предава Sputnik.\r\nМасови протести изригнаха в Газа в светлината на 70-годишнината от създаването на Израел и отварянето на посолството на САЩ в Йерусалим в понеделник.\r\n„8-месечно бебе загина след като е вдишало газ в източната част на Газа“, заявиха от министерството.\r\nПо-рано, говорителят на здравното министерство в Газа Ашраф Кидра заяви пред Sputnik, че бройката на загиналите палестинци е достигнала до 55.\r\nПълната бройка на загиналите е 104, а ранените са над 12 000 откакто започнаха антиизраелските протести по границата между Газа и Израел на 30 март, допълни Кидра. Йонислав Дочев", "date": "2018.05.15", "title": "Sputnik: Бройят на загиналите в Ивицата Газа достигна 59"}
{"url": "http://www.focus-news.net/news/2018/05/15/2521747/predstoyashti-sabitiya-v-stranata-za-15-may-agentsiya-fokus.html", "text": "*** \r\nОт 14.30 часа държавният глава Румен Радев ще проведе среща на „Дондуков“ 2 с председателя на Европейската сметна палата Клаус-Хайнер Лене.\r\n*** \r\nВицепрезидентът Илияна Йотова ще участва в традиционните Каралийчеви дни в град Стражица. От 10.30 часа в парк „Красива България“ ще бъде открит „Карнавалът на приказките“. По-късно през деня вицепрезидентът ще посети село Велчево, област Велико Търново. В 13.00 часа в НЧ „Светлина – 1892“ Илияна Йотова ще разговаря с жителите на селото и ще се запознае с етнографската експозиция и библиотеката. \r\n*** \r\nВ резиденция „Бояна“ министър председателят Бойко Борисов ще се срещне с испанския премиер Мариано Рахой.  \r\n*** \r\nОт 10.00 часа министрите на околната среда и водите Нено Димов и Николина Ангелкова ще посетят пречиствателни станции и други обекти в Слънчев бряг, Несебър и Бургас, за да се запознаят на място с подготовката за летния сезон. Обиколката ще започне от почивната станция на Министерския съвет в Слънчев бряг.\r\n*** \r\nОт 14.30 часа в зала „Парадайз Хевън“ на хотел „Хелена сандс“ в к. к. „Слънчев бряг“ министърът на регионалното развитие и благоустройството Николай Нанков и заместник-министърът и ръководител на Управляващия орган на ОПРР Деница Николова ще дадат пресконференция, на която ще представят напредъка в изпълнението на програмата. На нея регионалният министър ще обяви старта на кампанията за деца на Министерството на регионалното развитие и благоустройството „Моят град е моята крепост“.\r\nОт 15.30 часа Николай Нанков ще открие дванадесетото заседание на Комитета за наблюдение на Оперативна програма „Региони в растеж“ 2014 – 2020 г. в конферентната зала на хотел „Хелена парк“ в к. к. „Слънчев бряг“.\r\n*** \r\nОт 14.30 часа министърът на образованието и науката Красимир Вълчев ще посети  СУ „Цар Симеон Велики“ във Видин, където ще се срещне и разговаря с директори на  училища, детски градини и представители на синдикатите. \r\nПреди обяд министър Вълчев ще посети СУ „Васил Левски“ в гр. Кула и ОУ „Васил Левски“ в с. Бойница.\r\n*** \r\nОт 09.00 часа в хотел „Маринела“ ще започне Конференцията на високо равнище относно икономическото и социалното сближаване в региона на Западните Балкани. От 10.30 часа ще се проведе пресконференция. \r\n*** \r\nОт 09.30 часа в зала 3 на НДК, Сметната палата на Република България организира конференция в рамките на Българското председателство на Съвета на ЕС за ролята на Върховните одитни институции за засилване на отчетността, прозрачността и интегритета в публичния сектор.  \r\n*** \r\nОт 09.00 часа 4 състав на Специализирания наказателен съд ще гледа делото срещу Юлиян Т., Христо С., Невена М. и др. за организиране и ръководене на организирана престъпна група. \r\n*** \r\nВ НДК продължава втория ден от Конференцията в областта на електронното правосъдие. \r\n*** \r\nОт 09.30 часа в хотел „Новотел София” ще се проведе IoT Adventure Forum 2018. \r\n*** \r\nОт 09.30 часа в Аудитория „проф. Петър Мутафчиев и проф. Вера Мутафчиева“, зала 310 на Нов български университет ще се проведе международна конференция на тема „Регионално развитие и трансгранично сътрудничество – европейската перспектива за страните от Западните Балкани”. Събитието е организирано от Лабораторията за публични политики към Департамент Политически науки на Нов български университет, с подкрепата на Фондация „Конрад Аденауер” – България.\r\n*** \r\nОт 10.00 часа заместник-кметът на София по транспорт - Евгени Крусев, директорът на дирекция „Сигурност“ на Столична община - Кристина Лазарова, началник отдел „Пътна полиция“ – Тенчо Тенев, началник „Охранителна полиция“ на СДВР – Борислав Муеров ще представят организацията на движение за провеждане на събития, които са свързани с българското председателство на 16 и 17 май 2018г. \r\nПресконференцията ще се проведе в Столична община, ул.“Московска“ 33, Зала 1.\r\n*** \r\nОт 10.00 часа 5 състав на Специализирания наказателен съд ще гледа делото срещу Илчо И., Станко Ж., Евгений И. и др. за образуване и ръководене на организирана престъпна група. \r\n*** \r\nОт 10.00 часа – 7 състав на СГС ще гледа делото срещу бившия ректор на Медицинския университет Ваньо М. и Алексей А., обвинени за сключване на неизгодна сделка\r\n*** \r\nОт 10.00 часа 9-и състав на Специализирания наказателен съд ще гледа делото срещу Радослав Б., Денис Б., Мариян К. и др. за образуване и ръководене на организирана престъпна група. \r\n*** \r\nОт 10.00 часа 7-и състав на Специализирания наказателен съд ще гледа делото срещу Поля П., Спасена Г., Любомир Д. и др. за организиране и ръководене на организирана престъпна група.\r\n*** \r\nОт 10.00 часа в Националния пресклуб на БТА ще се състои пресконференция, на която ще бъде даден старта на Националната информационна кампания „Белодробно здраве във всички политики” 2018.\r\n*** \r\nОт 10.10 часа заместник-министърът на регионалното развитие и благоустройството инж. Валентин Йовев ще участва в откриването на семинар на тема „Подобряване на енергийната ефективност  на обществените и жилищните сгради“, част от конкурса „Екообщина 2018“, който ще се проведе във Френския институт –София  ( пл. „Славейков“ 3). По-късно съшия ден, от 11.00 часа, зам.-министър Йовев ще присъства на официалното откриване на „Полиграфия Офис Център“ на бул. „Цариградско шосе“ 47А.\r\n*** \r\nОт 11.00 часа в Клуб „Перото“ ще се проведе пресконференция на Движение за национална кауза (ДНК) по повод отчет на дейността на организацията за двете години от основаването ѝ. В нея ще участват Андрей Арнаудов – председател и основател на ДНК, Владо Николов – съ-основател и посланик на ДНК, Нели Хаджийска – посланик на ДНК, Мария Янева – председател на фондация „Искам бебе“, Моника Иванчовска – координатор на ДНК и кампанията „Направи го за България“. \r\n*** \r\nОт 11.00 часа омбудсманът Мая Манолова свиква обществена дискусия на тема „Насилието над деца: правни аспекти на превенцията, разпознаването, докладването, отговора и интервенциите от страна на институциите в България“. Събитието ще се проведе в институцията на омбудсмана на ул. „Георг Вашингтон“ № 22.\r\n*** \r\nОт 11.00 часа 17 състав на Специализирания наказателен съд ще се гледа делото срещу Петър П., Станислав М., Валентин Х. и Любен М. за организиране и ръководене на организирана престъпна група. \r\n*** \r\nОт 11.00 часа в зала „Арена Армеец“ ще се състои медийна среща по повод Световното първенство по художествена гимнастика, което за първи път след 31 години ще се проведе в България.\r\n*** \r\nВ 11.00 часа пред сградата на Висшия съдебен съвет на ул. „Екзарх Йосиф” 12, Информационна агенция ПИК организира протест под надслов „В защита на Апостола Васил Левски и на свободното слово“. \r\n*** \r\nОт 11.00 часа в Гьоте-институт България ще бъде представена програмата на предстоящото дванадесетото издание на платформата Световен театър в София.\r\n*** \r\nОт 12.00 часа в Националния пресклуб на БТА ще се състои пресконференция по повод на предстоящата Международна конференция „Християнските корени на Европа“, която ще се проведе на 26 май 2018 г. в Аулата на Великотърновския университет „Св. св. Кирил и Методий“. \r\n*** \r\nОт 13.30 часа 1 състав на Специализирания наказателен съд ще се гледа делото срещу Пламен Г., Ердинч Х. и Костадин К. за организиране и ръководене на организирана престъпна група. \r\n*** \r\nОт 13.30 часа 11 състав на Специализирания наказателен съд ще гледа делото срещу Диана В., Александър М. и Сашо К. за образуване и ръководене на организирана престъпна група. \r\n*** \r\nОт 13.00 часа в зала „Роял“ на „София хотел Балкан“ ще се проведе конференция с международно участие на тема  „Европейското бъдеще на транспорта от Централна и Източна Европа” по проблемите на сектора във връзка предложените нови регулации с „Мобилен пакет I“ и „Мобилен пакет II“  на ЕС. \r\n*** \r\nОт 15.00 часа в сградата на Агенция „Пътна инфраструктура“ ще бъдат отворени офертите за изпълнител на кръговото кръстовище на път II-86 Пловдив - Асеновград, при входа на град Пловдив.\r\n*** \r\nОт 15.00 до 17.00 часа заместник-председателят на Столичен общински съвет Милка Христова и народният представител от „БСП за България“ проф. Георги Михайлов ще проведат приемна за граждани в постоянната приемна на БСП – София на ул. „Леге“ №10, етаж 1.\r\n*** \r\nОт 16.20 часа в Нов български университет в галерия „Униарт“ ще се проведе лекция на Антел Бабуш в рамките на Международния научен семинар „Двуликият писател“.\r\n*** \r\nОт 18.00 часа в Двореца, пл. „Княз Александър І“, Италианският културен институт  в София и Националната галерия представят 58 шедьоври на Римския барок, свързани с творчеството на видни личности от Бернини до Кавалер д'Арпино и Матия Прети.\r\n*** \r\nОт 18.00 часа в Националния етнографски музей  ще бъде открита многожанрова изложба „ArtExtreme СТРАЖА“ на АНДАРИ – Анатолий Радев и Дария Василева под патронажа на президента на Република България Румен Радев.\r\n*** \r\nОт 18.00 часа в Експозиция за национално помирение ще бъде представена фотоизложба „21 август 1968: Краят на Пражката пролет“ организира Чешкият център съвместно с Посолството на Чешката република в София и фестивала „Фотофабрика“.\r\n*** \r\nОт 18.00 часа в Италианския културен институт (ул. Париж, 2Б) ще бъде открита изложбата „Бернини и римският Барок: модерният начин на изразяване. Творби от двореца Киджи в Арича“.\r\n*** \r\nОт 18.30 часа на Национален стадион „Васил Левски” ще се състои футболната среща между отборите на Левски и ЦСКА.\r\n*** \r\nОт 18.30 часа в галерия „Сан Стефано“ ще бъде представена книгата „Дюна 45. Намибия“ на Максим Минчев.  По време на събитието в галерията ще бъде експонирана и изложба от 80 фотографии на деца от над 100 държави, които авторът Максим Минчев е снимал по време на своите пътешествия.\r\n*** \r\nОт 18.30 часа в зала 2 в Централния дом на архитекта ще се проведе обществена дискусия „България пред избора на бъдеще“.\r\n*** \r\nОт 18.30 часа в галерия „Сан Стефано“ (ул. „Сан Стефано“ №22) ще се проведе среща с разказвача Максим Минчев. \r\n*** \r\nОт 19.00 часа в Литературен клуб „Перото“ ще се проведе връчването на наградите на първия конкурс за чиста журналистика WEB REPORT. \r\n*** \r\nОт 20.00 часа в зала 1 на НДК ще се проведе концерт на Postmodern Jukebox. \r\n*** \r\nОт 20.00 часа в хотел „РREMIER BEST WESTERN“ ще се състоят годишните награди, които ще възнаградят хуманизма и отговорността на лекари, болници, клиники и екипи с доказани значими постижения в областта.\r\n***\r\nОт 11.00 часа кметът на Асеновград д-р Емил Караиванов ще даде пресконференция по актуални теми и събития от работата на Община Асеновград. \r\n***\r\nНа площад „България“ започва изложението „Литера Експо“.\r\n*** \r\nОт 10.00 часа в Експозиционен център „Флора“ ще бъде открита конференцията „Бъдещето на дигитализацията и предприемачеството“. Кметът Димитър Николов ще произнесе приветствено слово.\r\n*** \r\nОт 18.00 часа в Младежки културен център ще се проведе Уъркшоп „Африкански танц“ с Mugisha Frank /Уганда/.\r\n*** \r\nОт 18.00 часа в  Дома на писателя ще започне ХII издание на инициативата Майски срещи на славянски творци „Свято слово“.\r\n*** \r\nОт 18.30 часа в Културен център „Морско казино\", Дензъл Ребеловски ще представи новата си пиеса „Conjunction или Екзистенциалната Невъзможност на Битието\".\r\n*** \r\nОт 19.00 часа в Младежки културен център ще се проведе Заключителен Уъркшоп – отворен урок  „Афганистански танц и перкусии“. \r\n*** \r\nОт 10.00 часа в арт салона на Радио „Варна“, Инициативен комитет на ГИ „Варна срещу Истанбулската конвенция“ ще проведе пресконференция на тема „Джендър идеологията в образованието“.\r\n*** \r\nОт 14.00 до 16.00 часа  в офиса на ПП ГЕРБ (ул. „Георги Бенковски“ №1“) общинският съветник Марица Гърдева ще има приемен ден. \r\n***\r\nОт 15.00 часа във фоайето пред зала „Варна“ на посещение в Община Варна ще бъде Н. Пр. Темиртай Избастин, посланик на Република Казахстан. Изявления са предвидени след срещата.\r\n***\r\nОт 18.00 часа в Регионална библиотека \"Пенчо Славейков\", Варна ще се проведе среща-разговор с Николай Волев.\r\n*** \r\nОт 11.00 часа в Регионалния пресклуб на БТА ще се проведе пресконференция, на която ще бъдат представени проявите по повод Майските дни на културата, Празника на Горна Оряховица и Празника на горнооряховския суджук. Ще присъстват кметът инж. Добромир Добрев и заместник-кметът Йорданка Кушева.\r\n*** \r\nОт 17.30 часа в Изложбени зали „Рафаел Михайлов“ ще бъде представена книгата  Емигрантски неволи автор Гергана Егова-Динева. \r\n*** \r\nОт 18.00 часа в РБ „П. Р. Славейков“ ще се състои премиерата на стихосбирката на Йордан Атанасов „Необясним захлас“.\r\n*** \r\nОт 10.00 часа в спортна зала „Фестивална“ кметът на Община Видин Огнян Ценков ще присъства на тържественото изпращане на зрелостниците от випуск 2018 на ППМГ „Екзарх Антим I“, а от 11.00 часа на тържеството в СУ „Цар Симеон Велики“.\r\n*** \r\nЗаместник-председателят на ГЕРБ и председател на ПГ на партията Цветан Цветанов ще посети област Видин. Той ще бъде придружаван от народния представител и областен координатор на ГЕРБ-Видин Владимир Тошев.\r\nОт 16.00 часа в сградата на Община Видин Цветан Цветанов ще се срещне с кмета на града Огнян Ценков. \r\nОт 17.00 часа в Конферентната зала на Община Видин Цветанов ще разговаря с кметове на общини от областта.\r\nОт 19.30 часа заместник-председателят на ГЕРБ ще участва в предизборна среща в село Раковица, община Макреш. На нея Цветанов ще подкрепи кандидата на ГЕРБ за кмет на община Макреш Николай Ненчев за частичните местни избори, насрочени за 20 май 2018 г. Предизборната среща ще се проведе в салона на НЧ „Надежда - 1906“. В нея ще участват още областният управител на Видин Албена Георгиева и общинският ръководител на ГЕРБ-Макреш Иван Вълчев.\r\n*** \r\nОт 10.00 часа на стадион „Христо Ботев“ ще се проведат деветнадесетите областни състезания с младежките противопожарни отряди \"Млад огнеборец\".\r\n*** \r\nОт 10.00 часа в НЧ „Съединение – 1888“ ще започнат Детски майски празници. /продължават до 19 май/.\r\n*** \r\nОт 18.00 часа в Дом-паметник „Йордан Йовков“ ще бъде представена книгата „Планът за преобразяване на Южна Добруджа (1951-1956)“ от доц. Цветолин Недков. \r\n*** \r\nОт 10.00 часа в залата на Община Дупница ще се проведе заседание на Общинския съвет. Основна точка в дневния ред са годишният отчет и баланс на общинската болница.\r\n***\r\nОт 10.00 часа в заседателната зала на Община Кюстендил ще се проведе месечно съвещание с кметовете и кметските наместници.  \r\n***\r\nОт 09.15 часа, зала 1, Апелативният съд ще гледа делото, образувано по жалба срещу присъда на Окръжен съд – Пловдив, с която подсъдимият Тодор Т. е признат за виновен  в това, че на 09.07.2014 г. около 22.00 часа, на пътя от с. Виница в посока гр. Първомай, обл. Пловдивска - на път ПДВ2215, на 1км. 900м. преди гр. Първомай, при управление на моторно превозно средство е причинил смъртта на лицето Я. Л. и три средни телесни повреди на Н. А.\r\n***\r\nОт 11.30 часа в Народна библиотека \"Иван Вазов\" - Пловдив - конферентна зала, в рамките на програмата на „Младият Пловдив чете” Капка Кънева ще гостува в Национална гимназия за сценични и екранни изкуства в Пловдив. Събитието е насочено към родители, учители и всички, работещи с малки деца. Входът е свободен.\r\n*** \r\nОт 16.00 часа общинският съветник от ГЕРБ в Общински съвет – Пловдив Иван Вичков ще приема граждани в партийния офис в район „Тракия” в блок 91.\r\n*** \r\nОт 17.00 часа на първия етаж на Постоянната експозиция на художника Енчо Пиронков в Стария град, ще бъде представена изложба с рисунки на ученици от СУ „Черноризец Храбър“.\r\n*** \r\nОт 19.00 часа в зала „Съединение“ на Регионалния исторически музей-Пловдив (Площад \"Съединение\" 1) ще гостува Мичико Дате. \r\n***\r\nОт 11.00 часа в зала 308 ще се проведе пресконференция по повод Европейска нощ на музеите в Разград.\r\n*** \r\nОт 11.00 часа ще се състои церемонията по първа копка за обект „Реконструкция и рехабилитация на пешеходната среда по ул. „Баба Тонка“.\r\n*** \r\nОт 11.30 часа ще се състои церемонията по първа копка за обект „Реконструкция и рехабилитация на пешеходната среда по ул. „Църковна Независимост“.\r\n*** \r\nОт 18.00 в Регионална библиотека „Любен Каравелов“ ще се проведе се състои премиерата на книгата „Голяма работа“ с автор Пламен Петков. \r\n*** \r\nОт 19.00 часа в Държавна опера-Русе ще се проведе премиера на Детска опера „Един нов свят“. \r\n*** \r\nОт 10.00 часа в Отдел „Изкуство” на Градската библиотека ще бъдат представени                                                  „Любими детски илюстрации” – ученици от ОУ „Филип Сакелариевич” рисуват сюжети и герои от света на приказките. \r\n*** \r\nОт 17.00 часа в двора на къщата музей „Алеко Константинов“ ще се проведе \r\nпредставяне на новата книга на Людмил Симеонов „Свищовски срещи“. \r\n***\r\nОт 18.00 часа в зала „Петър Стайков“ ще бъде премиерата на книгата на Светозар Казанджиев „Земя, погалена от Бог“. Проявата е част от Майските културни празници в Община Смолян.\r\n*** \r\nОт 11.00 часа на летището в Стара Загора ще бъде открито Международното селскостопанско изложение „БАТА АГРО“. \r\n*** \r\nОт 17.30 часа в зала „Спартак“ ще се проведе спортен празник. Състезанията са по проект „Равни в старта“ финансиран от Център за образователна интеграция на децата и учениците от етническите малцинства – ЦОИДУЕМ. \r\n***\r\nОт 11.00 часа в конферентата зала на КОЦ ще бъде дадена пресконференция от РК на БЛС- Шумен относно Здравна карта- 2018. \r\n***\r\nОт 14.00 часа в зала 2 на Областна администрация Шумен ще заседава Областната транспортна комисия.", "date": "2018.05.15", "title": "Предстоящи събития в страната за 15 май (Агенция „Фокус“)"}
{"url": "http://www.focus-news.net/news/2018/05/15/2521749/prezidentat-rumen-radev-shte-se-sreshtne-s-predsedatelya-na-evropeyskata-smetna-palata-klaus-hayner-lene.html", "text": "От 14.30 часа държавният глава Румен Радев ще проведе среща на „Дондуков“ 2 с председателя на Европейската сметна палата Клаус-Хайнер Лене. Това съобщиха от прессекретариата на държавния глава.", "date": "2018.05.15", "title": "Президентът Румен Радев ще се срещне с председателя на Европейската сметна палата Клаус-Хайнер Лене"}
{"url": "http://www.focus-news.net/news/2018/05/15/2521752/vitseprezidentat-iliyana-yotova-shte-uchastva-v-traditsionnite-karaliychevi-dni-v-grad-strazhitsa.html", "text": "В град Стражица вицепрезидентът Илияна Йотова ще участва в традиционните Каралийчеви дни. Това съобщиха от прессекретариата на държавния глава. В 10.30 часа в парк „Красива България“ ще бъде открит „Карнавалът на приказките“. В шествието ще участват 20 карнавални групи. \r\nПо-късно през деня вицепрезидентът ще посети село Велчево, област Велико Търново. В 13.00 часа в НЧ „Светлина – 1892“ Илияна Йотова ще разговаря с жителите на селото и ще се запознае с етнографската експозиция и библиотеката.", "date": "2018.05.15", "title": "Вицепрезидентът Илияна Йотова ще участва в традиционните Каралийчеви дни в град Стражица"}
{"url": "http://www.focus-news.net/news/2018/05/15/2521733/the-independent-v-erusalim-beshe-otkrito-posolstvo-v-ivitsata-gaza-pone-58-zaginaha-v-nay-karvaviya-den-ot-godini.html", "text": "Беше ден, който САЩ искаха да представят като началото на нова ера, но който всъщност брутално разкри колко далеч е президентът Доналд Тръмп от разрешаване на един от най-трудните конфликти на планетата, пише британският вестник The Independent.\r\nДокато Джаред Къшнър и Иванка Тръмп бяха заети с дълбоко противоречивото откриване на посолството на САЩ в Ерусалим, само на 50 мили в Ивицата Газа израелски военнослужещи стреляха и убиха поне 58 палестинци протестиращи срещу ход, който те виждат като отказ на базовото им право на споделена столица в този свещен град.\r\nТерминът „реципрочен“ трудно придава справедливост към това, което лесно може да се определи като най-кървавия ден от началното на войната в Газа през 2014 година.\r\nБройката на убитите изглежда сякаш се подигра на твърдението на Доналд Тръмп, че търси мирно разрешение за Израел и палестинците. Проливането на кръв изглежда, че символизираше вяра в правителството на Израел, еуфорично изразена с преместването на посолството, че силата, вместо компромиса, ще е пътят за подсигуряването на сигурно бъдеще за 70-годишната държава.\r\nИзраел заяви, че пази своите граници и обвини управляващата групировка в Газа „ХАМАС“ за жертвите. Армията на Израел обяви, че три въоръжени бунтовници са били убити, тъй като са се опитали да заложат експлозиви близо до границата в южната част на Газа. Йонислав Дочев", "date": "2018.05.15", "title": "The Independent: В Ерусалим беше открито посолство, в Ивицата Газа поне 58 загинаха в най-кървавия ден от години"}
{"url": "http://www.focus-news.net/news/2018/05/15/2521751/ministar-krasimir-valchev-shte-poseti-vidin.html", "text": "Министърът на образованието и науката Красимир Вълчев ще бъде на работно посещение във Видин. Това съобщиха от пресцентъра на МОН. \r\nПреди обяд министър Вълчев ще посети СУ \"Васил Левски\" в гр. Кула и ОУ “Васил Левски“ в с. Бойница.\r\nВ 14,30 ч. министърът ще посети СУ ”Цар Симеон Велики“ във Видин, където ще се срещне и разговаря с директори на училища, детски градини и представители на синдикатите", "date": "2018.05.15", "title": "Министър Красимир Вълчев ще посети Видин"}
{"url": "http://www.focus-news.net/news/2018/05/15/2521753/nachalnikat-na-otbranata-general-andrey-botsev-shte-uchastva-v-sesiite-na-voennite-komiteti-na-es-i-nato.html", "text": "Началникът на отбраната генерал Андрей Боцев ще вземе участие в пролетната сесия от заседания на Военния комитет на Европейския съюз. Това съобщиха от пресцентъра на Министерството на отбраната. Събитието е във формат началници на отбраната и ще се проведе в Брюксел, Белгия. В програмата на форума са включени актуални въпроси относно предизвикателствата и приоритетите пред Европа в съвременната обстановка на сигурност.\r\nНа следващия ден, 16 май, отново в белгийската столица, генерал Андрей Боцев ще участва в сесията от заседания на най-висшия военен орган на Алианса. В рамките на традиционното съвещание на Военния комитет на НАТО, началниците на отбраната ще предоставят допълнителна военна експертиза по направленията за работа и ще отправят препоръки за бъдещото развитие на инициативите на Алианса.", "date": "2018.05.15", "title": "Началникът на отбраната генерал Андрей Боцев ще участва в сесиите на Военните комитети на ЕС и НАТО"}
{"url": "http://www.focus-news.net/news/2018/05/15/2521750/premierat-boyko-borisov-shte-se-sreshtne-s-ispanskiya-ministar-predsedatel-mariano-rahoy.html", "text": "Министър-председателят на Испания Мариано Рахой пристига утре на двудневно посещение у нас по покана на премиера Бойко Борисов. Това съобщиха от правителствената информационна служба. \r\nРазговорите между правителствените ръководители ще се състоят във вторник, а резултатите ще бъдат представени на пресконференция.\r\nВ сряда Рахой ще участва в работната вечеря на лидерите на държавите членки на Европейския съюз.", "date": "2018.05.15", "title": "Премиерът Бойко Борисов ще се срещне с испанския министър-председател Мариано Рахой"}
{"url": "http://www.focus-news.net/news/2018/05/15/2521758/ombudsmanat-maya-manolova-svikva-kragla-masa-za-zashtita-na-detsata-zhertvi-na-nasilie-podgotvya-zakonodatelni-promeni.html", "text": "Омбудсманът Мая Манолова свиква обществена дискусия на тема „Насилието над деца: правни аспекти на превенцията, разпознаването, докладването, отговора и интервенциите от страна на институциите в България“. Това съобщиха от пресофиса на на Омбудсмана на Р България.\r\nСъбитието ще се проведе от 11.00 часа в институцията на омбудсмана – гр. София, ул. „Георг Вашингтон“ № 22.\r\nКръглата маса има за цел да събере на едно място институциите, професионалистите и гражданските организации, които работят в сферата за защита правата на децата, за да бъде обсъдена ситуацията в страната от гледна точка на действащите международни стандарти и българското законодателство в областта за закрила на децата от всички форми на насилие.\r\nСлед проведените дискусии и представените правни анализи ще бъде изготвен доклад с конкретни препоръки за промени в законодателство за създаване на ефективни гаранции за защита правата на децата, жертви или свидетели на насилие. Докладът ще бъде предоставен на законодателната и изпълнителна власт за вземане на конкретни мерки. \r\nВъв форума ще участват заместник-министрите на труда и социалната политика Росица Димитрова, на образованието и науката Деница Сачева, на правосъдието Десислава Ахладова, Даниела Машева – член на Висшия съдебен съвет, Камелия Димитрова – секретар на Националната комисия за борба с трафика на хора, експерти и представители на УНИЦЕФ в България, Национална мрежа за децата, Фондация „Асоциация Анимус“, Фондация П.У.Л.С., Институт по социални дейности и практики и др.", "date": "2018.05.15", "title": "Омбудсманът Мая Манолова свиква кръгла маса за защита на децата, жертви на насилие, подготвя законодателни промени"}
{"url": "http://www.focus-news.net/news/2018/05/15/2521756/smetnata-palata-organizira-konferentsiya-s-predstaviteli-na-27-evropeyski-smetni-palati.html", "text": "Сметната палата на Република България организира конференция в рамките на Българското председателство на Съвета на Европейския Съюз за ролята на Върховните одитни институции за засилване на отчетността, прозрачността и интегритета в публичния сектор, съобщиха от палатата. Тя ще се проведе в Зала 3 на Националния дворец на културата от 9.30 часа. Приветствие към участниците ще направят министърът за Българското председателство на Съвета на Европейския Съюз 2018 Лиляна Павлова и председателят на Комисията по бюджет и финанси на 44-то Народно събрание Менда Стоянова. Изказване ще направи Клаус-Хайнер Лене, председател на Европейската сметна палата. Сред участниците във форума ще бъдат също и ръководителите на Върховните одитни институции на Австрия, Албания, Чешката Република, Турция, Словения, Македония и др.", "date": "2018.05.15", "title": "Сметната палата организира конференция с представители на 27 европейски сметни палати"}
{"url": "http://www.focus-news.net/news/2018/05/15/2521754/moldpress-premierat-na-moldova-nastoya-za-zasileni-merki-za-predotvratyavane-razprostranenieto-na-afrikanskiya-svinski-grip.html", "text": "Министър-председателят на Молдова Павел Филип настоя компетентните институции да вземат засилени мерки за предотвратяване разпространението на африканския свински грип в Молдова, включително и забрана на вноса на заразено свинско месо в страната, предава Moldpress.\r\nТемата е обсъдена по време на среща организирана от премиера, заради появата на нови развъдници на заразата, обяви правителственият департамент по комуникации.\r\nСпоред докладите, активни развъдници наскоро са били открити в три селища: село Паланка, област Стефан вода, село Бешгьоз, област Чадър Лунга и село Твардита, област Тараклия. В тези случаи са били събрани проби, за да се потвърди наличието на вируса и са наложени ограничения на движението на животни. Предполага се, че всичките случаи на свински грип са резултат от вноса на месо и месни продукти от Украйна.\r\nНационалната агенция по хранителна безопасност на Молдова е уведомила компетентните структури на национално и международно ниво за появата на заразни точки. В същото време са предприети мерки за предотвратяване разпространението на заразата.\r\nВ този контекст, министър-председателят е поискал от граничните власти да покажат повече отговорност и мобилизация и да предприемат всички нужни действия, за да отстранят възможността за внос на забранено месо в Молдова.\r\n„Вземайки предвид, че Молдова е малка държава и свинският грип се разпространява много бързо, това може да има много сериозни последствия и за икономиката. Този вирус може да засегне цели индустрии – от развъждането на свине до отглеждането на фураж. Искам да обърна специално внимание на тази опасност, опитайте се да изолирате развъдниците на заразата и да ни защитите на максимално ниво“, допълни премиерът. Йонислав Дочев", "date": "2018.05.15", "title": "Moldpress: Премиерът на Молдова настоя за засилени мерки за предотвратяване разпространението на африканския свински грип"}
{"url": "http://www.focus-news.net/news/2018/05/15/2521739/reuters-severna-koreya-predlozhi-sreshta-s-yuzhna-koreya-na-16-may.html", "text": "Северна Корея е предложила на Южна Корея среща на високо ниво на 16 май, обявиха от министерството на обединението на Южна Корея във вторник, предава Reuters.\r\nПравителството на Южна Корея беше в разговори за финализиране на детайлите за срещата, заяви представител на министерството.\r\nСеверна Корея насрочи разрушаване на ядрения си полигон някъде между 23-25 май,за да спази обещанието си да прекрати ядрените тестове. Йонислав Дочев", "date": "2018.05.15", "title": "Reuters: Северна Корея предложи среща с Южна Корея на 16 май"}
{"url": "http://www.focus-news.net/news/2018/05/15/2521757/ministar-nikolay-nankov-shte-otkrie-zasedanie-na-komiteta-za-nablyudenie-na-operativna-programa-regioni-v-rastezh-2014-2020-g.html", "text": "Министърът на регионалното развитие и благоустройството Николай Нанков ще открие дванадесетото заседание на Комитета за наблюдение на Оперативна програма „Региони в растеж“ 2014 – 2020 г. Това съобщиха от пресцентъра на МРРБ. Форумът ще се проведе от 15.30 часа в конферентната зала на хотел „Хелена парк“ в к. к. „Слънчев бряг“. \r\nПреди това, от 14.30 часа, в зала „Парадайз Хевън“ на хотел „Хелена сандс“, министър Нанков и заместник-министърът и ръководител на Управляващия орган на ОПРР Деница Николова ще дадат пресконференция, на която ще представят напредъка в изпълнението на програмата. На нея регионалният министър ще обяви старта на кампанията за деца на Министерството на регионалното развитие и благоустройството „Моят град е моята крепост“.", "date": "2018.05.15", "title": "Министър Николай Нанков ще открие заседание на Комитета за наблюдение на Оперативна програма „Региони в растеж“ 2014 – 2020 г."}
{"url": "http://www.focus-news.net/news/2018/05/15/2521759/predsedatelyat-na-pg-na-gerb-tsvetan-tsvetanov-shte-poseti-oblast-vidin.html", "text": "Заместник-председателят на ГЕРБ и председател на ПГ на партията Цветан Цветанов ще посети област Видин. Това съобщиха от пресцентъра на ПП ГЕРБ. Той ще бъде придружаван от народния представител и областен координатор на ГЕРБ-Видин Владимир Тошев.\r\nВ 16:00 часа в сградата на Община Видин Цветан Цветанов ще се срещне с кмета на града Огнян Ценков. \r\nВ 17:00 часа в Конферентната зала на Община Видин Цветанов ще разговаря с кметове на общини от областта.\r\nВ 19:30 часа заместник-председателят на ГЕРБ ще участва в предизборна среща в село Раковица, община Макреш. На нея Цветанов ще подкрепи кандидата на ГЕРБ за кмет на община Макреш Николай Ненчев за частичните местни избори, насрочени за 20 май 2018 г. Предизборната среща ще се проведе в салона на НЧ „Надежда - 1906“. В нея ще участват още областният управител на Видин Албена Георгиева и общинският ръководител на ГЕРБ-Макреш Иван Вълчев.", "date": "2018.05.15", "title": "Председателят на ПГ на ГЕРБ Цветан Цветанов ще посети област Видин"}
{"url": "http://www.focus-news.net/news/2018/05/15/2521761/zam-ministar-valentin-yovev-shte-uchastva-v-seminar-za-podobryavane-na-energiynata-efektivnost-na-obshtestvenite-i-zhilishtnite-sgradi.html", "text": "Заместник-министърът на регионалното развитие и благоустройството инж. Валентин Йовев ще участва в откриването на семинар на тема „Подобряване на енергийната ефективност на обществените и жилищните сгради“, част от конкурса „Екообщина 2018“. Това съобщиха от пресцентъра на МРРБ. Събитието ще се състои от 10.10 часа, във Френския институт – София (пл. „Славейков“ 3). \r\nПо-късно съшия ден, от 11.00 часа, зам.-министър Йовев ще присъства на официалното откриване на „Полиграфия Офис Център“ на бул. „Цариградско шосе“ 47А.", "date": "2018.05.15", "title": "Зам.-министър Валентин Йовев ще участва в семинар за подобряване на енергийната ефективност на обществените и жилищните сгради"}
{"url": "http://www.focus-news.net/news/2018/05/15/2521762/sofiya-vavezhda-se-vremenna-organizatsiya-na-prestoya-i-parkiraneto-na-prevozni-sredstva-v-stolitsata.html", "text": "Забранява се престоят и паркирането на пътни превозни средства в столицата, както следва: \r\n- От 08.00 часа на 15 май до 20.00 часа на 17 май 2018 г. по: \r\n- бул. „Джеймс Баучер” между бул. „Черни връх” и ул. „Червена стена”; \r\n- ул. „Червена стена” между бул. „Джеймс Баучер” и ул. „Петър Станчев”; \r\n- ул. „Петър Станчев” между бул. „Джеймс Баучер” и ул. „Червена стена”. Това се налага във връзка със събитие на българското председателство на Съвета на ЕС, съобщават от пресцентъра на Столична Община.", "date": "2018.05.15", "title": "София: Въвежда се временна организация на престоя и паркирането на превозни средства в столицата"}
{"url": "http://www.focus-news.net/news/2018/05/15/2521764/pregled-na-osnovnite-temi-v-dobrudzhanskiya-pechat.html", "text": "„Пострадала при падане на заледен тротоар гражданка съди Община Добрич“, съобщава челото на вестник „Нова добруджанска трибуна“. Окръжен съд - Добрич е потвърдил решение, с което Община град Добрич е осъдена да плати обезщетение от 12000 лв. на добричлийка, пострадала при падане на заледен тротоар. На първа съдебна инстанция Районен съд - Добрич е постановил местната управа да плати на жената 1515,83 лева за направените от нея разходи за лечение и сумата от 10484,17лв. за причинените й неимуществени вреди - претърпените болки и страдания. Инцидентът е станал на 2 февруари миналата година на силно заледен и непочистен тротоар по улица „Кирил и Методий” в Добрич. „Подменят падналия парапет на моста над бул. „Русия“, съобщава изданието. Цялата подмяна ще струва почти 43 000 лв. Съоръжението е около 180 метра. Общото тегло е 7,2 тона. Продължава рубриката „65 години музей в град Добрич“. Темата в това издание е за европейските проекти – алтернатива и отговорност за музейното дело. На фокус е лабораторията по консервация и реставрация. Изданието припомня, че през 70-те и 80-те години на миналия век възход бележат археологическите разкопки, в резултат на което във фонда на музея постъпва широк спектър от ценни артефакти. За нуждите на експозиционната и научна дейност на Регионален исторически музей – Добрич в ателието по реставрация и консервация се обработват различни движими културни ценности от праисторически времена до наши дни. „Нова визия за улици и междублокови пространства предвижда проект за 5,4 млн. лв.“, съобщава на първа страница вестник „Добруджанска трибуна“. Активно се изкърпват пътните артерии на града. Пореден проект на Община град Добрич за подобряване на пътната инфраструктура е подаден за одобрение, той е по ОП „Региони в растеж“. 13 500 кв. метра вече са изкърпени в рамките на града по улици и булеварди. В рубриката „Акценти“ – „Технологичният колеж в Добрич става филиал на Техническият университет – Варна“, съобщава всекидневникът. Според директора на колежа в добруджанския град д-р Радко Михайлов пазар за кадрите на учебното заведение има. Това той е заявил по време на научна сесия с тема „30 години висше техническо образование в град Добрич“. Към момента в колежа се обучават 110 студенти. Част от тях учат задочно. Според статистиката почти всички работещи в представителствата на земеделски фирми в Добричко са възпитаници на колежа. В рубриката „Палитра“ – „Празник на родолюбието и българския дух събра деца от Добрич, Украйна и Молдова“. В празника са се включили 70 деца от българските общности в двете страни. Това е втора среща практикум „Богатството на Добруджа – занаятите през погледа на децата“. Празникът се е състоял в АЕМО „Старият Добрич“.", "date": "2018.05.15", "title": "Преглед на основните теми в добруджанския печат"}
{"url": "http://www.focus-news.net/news/2018/05/15/2521765/sofiya-vavezhda-se-vremenna-organizatsiya-na-dvizhenieto-za-poseshtenieto-na-ministar-predsedatelya-na-kralstvo-ispaniya.html", "text": "Въвежда се временна организация на движението за посещението на министър-председателя на Кралство Испания. От 15.00 часа на 15 май до отпътуване на делегацията на 16.05.2018 г. се забранява престоят и паркирането на пътни превозни средства, с изключение на автомобилите на делегацията на бул. „Джеймс Баучер” между ул. „Златен рог” и бул. „Черни връх”. Това съобщиха от пресцентъра на Столична Община.", "date": "2018.05.15", "title": "София: Въвежда се временна организация на движението за посещението на министър-председателя на Кралство Испания"}
{"url": "http://www.focus-news.net/news/2018/05/15/2521763/denyat-15-may-v-balgarskata-istoriya.html", "text": "На днешния ден през 1840 г. цариградският патриарх Григорий VI назначава за търновски митрополит Неофит Византиос, а Неофит Бозвели за негов протосингел. 52 години по-късно Стоян Михайловски написва текста на песента \"Върви народе, възродени\". През 1900 г., по случай деня на Св. Кирил и Методий, химнът по музика на Панайот Пипков е изпълнен за първи път. \r\nПрез 1925 година българският поет и литературен критик Гео Милев е арестуван и обявен за “безследно изчезнал”. Ден преди това той е осъден по ЗЗД на 1 година тъмничен затвор, глоба от 20 000 лв. и лишаване от граждански и политически права за 2 години заради поемата му “Септември”. \r\nПрез 1941 г. в хода на Втората световна война българските войски влизат в Ресен и Охрид и завземат островите Тасос и Самотраки в Бяло море. \r\n2007 г.\r\nСтоличният общински съвет (СОС) отнема почетния златен знак на София на либийския лидер Муамар Кадафи. Почетният знак е бил връчен на Кaдафи през 1978 г. с решение на Софийския градски народен съвет.\r\n2006 г.\r\nВ МВР са представени част от разсекретените документи от архива на бившата Държавна сигурност, несъдържащи класифицирана информация.\r\nАрхивът на МВР условно се дели на две големи части - служебен и оперативен масив. Документите до които всеки желаещ ще има достъп, са от служебния масив. На документите, които не съдържат класифицирана информация, ще им бъде премахнато нивото на секретност. Сред разсекретените документи са фондове на УБО 1947 -1956 г., които съдържат материали за работата на отдел 8-ми на ДС, документи за предаване на имуществото на бивши царски дворци на обществени организации за отчуждаване на недвижими имоти, включително за обект в Бояна. Разсекретени са документи за работата на отдел 6-ти “Следствен”-на ДС от 1949 до 1978 г., Документите се отнасят за следствените дела от ДС. Той съдържащ материали за разкрити конспирации, опозиционни групи- материали за Коста Лулчев и за процеса срещу Никола. Петков. Разсекретен е и фонд “Разработка на полицейския архив” от 1950 - 1961 г.,. Той съдържа материали срещу бивши полицейски служители, справки за съдебни и следствени дела срещу членове на БКП. Фондът на 9-ти отдел на ДС за периода от 1948 до 1961 г. също е разсекретен. Този отдел се е занимавал с разработването на служителите на МВР. Документите на политическия отдел на Народната милиция от 1948 до 1961 г. също става обществено достояние.\r\n2006 г.\r\nВицепремиерът и министър на външните работи Ивайло Калфин участва в Брюксел в заседание на Съвета по общи въпроси и външни отношения на ЕС. Министър Калфин и неговите колеги от страните членки на Съюза обсъждат дневния ред на предстоящата на 15 и 16 юни 2006 година, Среща на върха на ЕС. Министрите се обединяват около мнението, че предстоящото заседание на Европейския Съвет трябва да отправи кратко и ясно послание към гражданите по отношение на бъдещето на европейското семейство, като бъдат посочени досегашните резултати от периода на размисъл, последвал отхвърлянето, от страна на Франция и Холандия, на проекта за Конституционен договор. \r\nНа съвместно заседание на външните и военните министри, на което присъства и министър Веселин Близнаков, е изслушан Върховният представител на ЕС за външната политика и сигурността Хавиер Солана, който излага възможностите на ЕС за отговор на кризи и извънредни ситуации. По тази тема бившият френски министър на външните работи и бивш еврокомисар Мишел Барние излага съдържанието на доклада, с изготвянето на който беше специално натоварен от Европейския Съвет. Обсъдена е и гражданско-военната координация при управление на операции.\r\n1982 г.\r\nНа Третият световен шампионат по бокс в Мюнхен българският боксьор Исмаил Мустафов става първият български боксьор, спечелил световна шампионска титла.\r\n1979 г.\r\nВ Рим, в двореца \"Венецио\", е открита изложбата \"Български икони от IX -XIV век\".\r\n1941 г.\r\nВ хода на Втората световна война българските войски влизат в Ресен и Охрид и завземат островите Тасос и Самотраки в Бяло море.\r\nВъв Втората световна война участват 61 държави, което е 80% от населението на Земята. Военни действия се водят на териториите на 40 от държавите. Воюващи страни са Германия, Италия, Япония, Унгария, Финландия, Румъния, България, Хърватско и Испания срещу Англия, Франция, СССР, САЩ, Полша, Чехословакия и др.\r\n1936 г.\r\nВ София започва издаването на в. “Нова Камбана\", информационен всекидневник. Продължение е на в. \"Камбана\" (1907–1919 г. и 1925–1935 г.). Директор-издател е Л. Т. Поповски. Редактори са Тр. Доброславски, П. Карчев и Г. Ив. Вълков. Поддържа връзки с Политическия кръг \"Звено\". Сътрудници във всекидневника са Т. Павлов, Г. Бакалов, Н. Вапцаров, Мл. Исаев, Б. Делчев и др. Последният брой на в. “ Нова камбана” излиза на 15 октомври 1938 г.\r\n1932 г.\r\nНа конгреса на Демократическия сговор групата на проф. Александър Цанков се отцепва от групата на Андрей Ляпчев.\r\n1930 г.\r\nФормиран е нов кабинет на Андрей Ляпчев.\r\nАндрей Тасев Ляпчев е български държавник, икономист и кооперативен деец. Един от лидерите на Демократическата партия и Демократическия сговор.\r\nАндрей Ляпчев е роден на 30 ноември 1866 г. в Ресен (Македония). Учи в Битоля, Солун, Пловдив, следва финансови и стопански науки в Цюрих, Берлин и Париж. Редактира вестниците \"Хр. Ботьов\", \"Млада България\", \"Реформи\" (орган на Македонския комитет), \"Пряпорец\". Андрей Ляпчев е един от основателите на Съюза на земеделските кооперации и на Съюза на популярните банки. След 1908 г. заема многократно поста министър. Той е министър-председател в периода 4 януари 1926 г. - 29 юни 1931 г. По време на управлението си сключва Бежанския заем и Стабилизационния заем. Андрей Ляпчев умира на 8 ноември 1933 г. в София.\r\n1925 г.\r\nБългарският поет и литературен критик Гео Милев е арестуван и обявен за “безследно изчезнал”. Ден преди това той е осъден по ЗЗД на 1 година тъмничен затвор, глоба от 20 000 лв. и лишаване от граждански и политически права за 2 години заради поемата му “Септември”.\r\n1905 г.\r\nВ София излиза първи брой на \"Учителска искра\". Изданието е орган на Социалдемократическата учителска организация и излиза 3 пъти месечно до 28 юли 1923 г. Редактори са П. Ралев, Г. Кръстев, Т. Стоилов, Л. Кандев, М. Станев и др. От 15 ноември 1923 г. под името \"Учителско единство\", продължава да излиза до 24 май 1924 г.\r\n1892 г.\r\nВ Русе Стоян Михайловски написва текста на песента \"Върви народе, възродени\". През 1900 г., по случай деня на Св. Кирил и Методий, химнът по музика на Панайот Пипков е изпълнен за първи път.\r\n1840 г.\r\nЦариградският патриарх Григорий VI назначава за търновски митрополит Неофит Византиос, а Неофит Бозвели за негов протосингел.\r\n1836 г.\r\nСръбски парламентьори начело с Аврам Петрониевич пристигат в Пирот, за да склонят въстаниците към прекратяване на бунта.\r\nГодините 1834-1837 са белязани с Берковско-пиротските въстания, въстания на българското население от Северозападна България за освобождение от османско владичество. \r\nПрез 1832 г. Високата порта ликвидира разложената военно-спахийска система и пристъпва към създаването на редовна армия. Заедно с това тя прокламира и аграрна реформа, която вдъхва известни надежди на поробеното българско население, че ще може да получи земя. Реформата обаче се провежда твърде половинчато, а в северозападните краища на България тя остава само на книга. \r\nПодтик за въоръжена борба дава успешният бунт на сръбския княз Милош Обренович, който през 1830 г. успява да откъсне някои области от Източна Сърбия и да ги постави под своя власт. Това поражда надежда сред населението на Северозападна България, че чрез масово въстание и с подкрепата на княз Милош ще може да издейства от османското правителство известни свободи.\r\nПърви се надигнат селяните от Берковско, Пиротско и Белоградчишко: в края на 1834 г. и началото на 1835 г. въстават 16 села. Поради големите обещания на местните османски първенци и отказа на сръбския княз да подкрепи надигналите се селяни въстанието е преустановено.\r\nСлед като дадените обещания не са изпълнени, през май 1836 г. въстанието отново пламва, този път в Пиротско, Царибродско и Драгоманско, като най-масов характер придобива в Берковско. Начело на надигналите се там селяни застават местните селски първенци, предвождани от Манчо Пунин, поради което и самото въстание получава известност под името Манчова буна. Броят на въстаниците достига до няколко хиляди души. От тях обаче е въоръжена само една твърде незначителна част. В края на 1836 г. към берковските селяни се присъединява и населението на Пиротския край. Съвместните им действия завършват с неуспех главно поради липса на въоръжение. Освен това въстаналите и този път не са подкрепени от княз Милош. Въпреки поражението и на това въстание борбата на българите от северозападните краища на страната не престава.\r\nПрез 1837 г. населението на Берковско и Пиротско се вдига отново. Една голяма група от въстаниците под ръководството на В. Панов и Кр. Пешин се събира в Чипровския манастир и води сражение с османските войски. Съпротивата им обаче е сломена пак поради липса на въоръжение и отсъствие на подкрепа от Сръбското княжество.\r\n1767 г.\r\nПо искане на цариградския патриарх Самуил, султан Мустафа III (1757 г.-1774г.) издава томос за унищожаване на Охридската архиепископия и включва епархиите й в диоцеза на Цариградската патриаршия. Последната постига целта си и се обявява за единствен духовен представител на християнското население в Османската империя.\r\nСлед падането на България под византийско владичество през 1018 г. върховно управление на самостоятелната българска църква е установено в Охрид. Първоначално почти всички български земи са под духовната власт на Охридската архиепископия. След въстанието на Петър Делян през 1040 г. Северозападна България и Дръстърската област са отнети от нея и преминават под непосредственото подчинение на Цариградската патриаршия. По време на византийското владичество на силна ромеизация са подложени и останалите български земи. След освобождението на България от византийско владичество и възстановяването на Българската патриаршия в Търново през 1235 г., а така също и на Ипекската патриаршия, Охридската архиепископия запазва своето съществуване. Въпреки това влиянието й в духовния живот е чувствително намалено. През XIV в. то е ограничено само в земите на Вардарска Македония и Албания. След падането на България под османско владичество Видинска и Софийска епархия са под духовната власт на Охридската архиепископия. През XVIII в. със съгласието на османските власти нейното влияние се разпростра и над сръбските епархии. \r\nКакто по време на византийското владичество, така и по време на османското иго, Охридската архиепископия играе голяма роля за запазване на българското народностно самосъзнание. По-известни нейни йерарси са Йоан I Дебърски (1018 - ок. 1037 г.), Теофилакт Охридски (след 1084 - ок. 1108 г.), Димитър Хоматиан (1216 или 1217 г. - след 1234 г.), Прохор (1528 или 1529-1550 г.), Арсений II (1763-1767 г.) и др.На тази дата са родени:\r\n1943 г.\r\nРоден е Георги Бакалов - съвременен български историк, византолог. Той завършва СУ “Св. Климент Охридски”, където впоследствие е преподавател по византийска история. От 1995 г. е професор. От 2000 г. чете лекции по \"Обща история на Християнската църква\" в Богословския факултет във ВТУ \"Св. св. Кирил и Методий\". Автор е на съчиненията : \"Средновековният български владетел\" (1985 г.), \"Въведение в християнството\" (1993 г.), \"Византия. Културно-политически очерци\" (1994 г.) и др.\r\n1926 г.\r\nРоден е драматургът Драгомир Асенов. Драгомир Асенов е псевдоним на Жак Нисим Меламед. Той живее в София от 1936 г. През 1953 г. завършва право в СУ “Св. “Климент Охридски”. Драгомир Асенов изпълнява длъжностите главен редактор на списание \"Родна реч\", заместник - главен редактор на в.\"Литературен фронт\", секретар на СБП. Сред по-известните негови творби са: \"Нашият взвод\" (1956 г.), \"Кафявите хоризонти\" (1961 г.), \"Рожден ден\" (драма, 1965 г.), \"Рози за д-р Шомов\" (драма, 1967 г.), \"Горещи нощи в Аркадия\" (пиеса, 1970 г.), \"Наградата\" (пиеса, 1981 г.), \"Елегия за едно женско сърце\" (1984 г.), \"Избрани произведения\" (в 3 т., 1983 г.-1984 г.), \"Елегия за едно женско сърце\" (роман, 1984 г.) и др. Сценарист на \"Най-тежкият грях\" (1982 г.) и \"Тази кръв трябваше да се пролее\" (1985 г.). Умира в София на 19 юни 1981 г.\r\n1919 г.\r\nРоден е Александър Цветков Геров - български поет. Завършва право в СУ “Св. Климент Охридски”. Участва в конспиративна дейност през 1944 г., за което е арестуван. Редактор е в Радио София (1944 г.-1952 г.), в сп. \"Киноизкуство\" (1953 г.-1955 г.), в. \"Кооперативно село\" (1963 г.), в редакция \"Фокус\" към Българска кинематография и в издателство \"Български писател\". От малък сътрудничи в детски и ученически издания, а по-късно във в. \"Заря\", \"Литературен глас\", \"Светлоструй\", в сп. \"Изкуство и критика\" и \"Златорог\". Автор е на стихосбирките \"Ние хората\" (1942 г.), \"Два милиарда\" (1947 г.), \"Най-хубавото\" (1958 г.), \"Приятели\" (1965 г.), \"Свободен стих\" (1967 г.), \"Любовна лирика\" (1983 г.), \"Внезапни стихотворения\" (1986 г.), \"Книга за Тамара\" (1991 г.), на сборниците с проза \"Усмивка под мустак\" (1960 г.), \"Щастие и нещастие\" (1963 г.), \"Фантастични новели\" (1966 г.). Умира през 1997 г. в София.\r\n1914 г.\r\nРоден е Жак Битев Гатеньо – български писател. Той е автор на литературно – критически материали, преводач е на поезия и проза от испански и френски език. Сътрудник е към вестниците \"Валог\", \"Кадима\", \"Светлоструй\", \"Литературен преглед\" и др. Автор е на съчиненията : \"Животът ни е ясен\" (1940 г.), \"Сърцето на Испания. Литературно- критически портрети\" (1941 г.) и др.\r\n1884 г.\r\nРоден е Добри Колев Терпешев - български политик, деец на БКП. Член е на БРСДП от 1902 г. Осъждан е за антидържавна дейност на смърт през 1912 г. и 1925 г. От 1938 г. е член на ЦК на БКП. Член е на Политбюро (1943 г., 1944-1950 г.). Добри Терпешев е министър без портфейл в правителството на К. Георгиев (1944-1946 г.). Министър е на труда и социалните грижи през 1950 г. Обвинен е в деструктивна фракционна дейност и изваден от състава на ЦК на БКП през юли 1957 г. Умира на 26 януари 1967 г. Посмъртно реабилитиран политически с решение на Политбюро на ЦК и на Бюрото на Централната контролно-ревизионна комисия на БКП от 8 януари 1990 г.\r\n1883 г.\r\nРоден е Владимир Попанастасов (В. П. Кръстев) - български поет и публицист. През 1908 г. завършва право в СУ “Св. Климент Охридски”. Работи като съдия в Карлово и Цариброд и помощник-прокурор в Стара Загора (1909-1912 г.). Участва като офицер в Балканските войни (1912-1913 г.). Автор е на хумористични и сатирични стихотворения, фейлетони, разкази, писани предимно във в-к \"Българан\" (1904-1909 г.). Сътрудничи на много периодични издания: сп. \"Художник\", \"Демократически преглед\", \"Свято дело\", \"Македонски преглед\"; на вестниците \"Илинден\" (1907-1908 г.), \"Гражданин\" и др. В книгата \"Легенди\" (1909 г.) помества свои поеми и стихотворения на исторически и библейски теми.\r\n1870 г.\r\nРоден е Васил Киров Кирков - български драматичен артист. Той е един от основателите на българския професионален театър. Следва драматично изкуство във Виена в периода 1893 -1894 г. Играе в Столичната драматична група (1890 г.), в театър “Сълза и смях” (1892 -1904 г.) и в Народния театър (1904 -1926 г.). Сред по-известните му роли са: Хамлет (от Шекспир), Принцът (“Емилия Галоти” от Лесинг), Ернани (от В. Юго), Освалд (“Призраци” от Ибсен), Боркман (“Джон Габриел Боркман” от Ибсен), княз Мишкин (“Идиот” от Достоевски), Хлестаков (“Ревизор” от Гогол) и др. Умира на 18 ноември 1931 г. в София.\r\n1864 г.\r\nРоден е Димитър Христов Матов – български езиковед, етнограф и фолклорист. През 1888 г. завършва славянска филология в Харков. В периода 1890-1892 г. специализира във Виена и Лайпциг. Преподавател във Висшето училище в София. Печата трудове в “Периодическо списание”, “Сборник за народни умотворения”, “Български преглед” и др. Димитър Матов е един от създателите на сп. “Книжици за прочит” и негов сътрудник. От 1892 г. до 1895 г. е съредактор (с Ив. Шишманов) на “СбНУНК”. Димитър Матов умира на 15 септември 1898 г.\r\n1857 г.\r\nРоден е военният деец Рачо Петков Славейков. Той е син на Петко Р. Славейков. През 1870-1872 г. учи в Робърт колеж и в гимназия в гр. Николаев, Русия. След обявяването на Руско-турската война 1877-1878 г. е доброволец в руската армия при княз Черкаски и като такъв участва в боевете на Шипка. След Освобождението продължава образованието си в Русия и през 1883 г. завършва Военното кавалерийско училище в Екатеринослав. При завръщането си постъпва на служба като кавалерийски подпоручик в Източна Румелия. След Съединението взема участие в Сръбско-българската война 1885 г. Убеден русофил, Славейков се включва през 1887 г. в организирането на Русенския бунт, поради което е осъден на смърт. Успява да избяга в Русия и завършва висша кавалерийска школа в Санкт Петербург. Завръща се, с разрешение на Стамболов, за да се прости с умиращия си баща през 1895 г. След като му е забранено да работи като военен се отдава на публицистична и преводаческа дейност. Като член на Демократическата партия Рачо Славейков сътрудничи на нейните печатни органи. Свързва се с лявото крило на ВМРО. Славейков смело и открито се противопоставя на корупцията в България. \r\nАвтор е на студии по военнотеоретични и практически въпроси, на статии по исторически, политически и литературни въпроси. Публикува материали в редица вестници и списания, сред които са \"Пряпорец\", \"Знаме\", \"Мир\", \"Демократически преглед\" и др. Съчиненията, които Рачо Славейков оставя, са “Отбраната на Шипка на 9, 10 и 11 август 1877”, “Спомени за Сръбско-българската война”, “Тракийският кон и тракийското коневъдство”, “Български народни обичаи и вярвания”, “Петко Рачов Славейков, 1827-1895” . Умира на 23 февруари 1931 г. в София.На тази дата умират:\r\n1981 г.\r\nУмира Андрей Димитров Германов - български поет. Той е роден на 17 юни 1932 г. в с. Яворово, Варненско. Завършва руска филология в СУ “Св. Климент Охридски” през 1955 г., след което работи като учител. Също така е редактор във в-к \"Народна младеж\", редактор е в отдел \"Поезия\" на издателство \"Български писател\", заместник-главен редактор е на сп. \"Съвременник\", главен редактор на сп. \"Пламък\". Като лирик се утвърждава през 60-те год. Автор е на съчиненията: \"Кълнове\" (1959 г.), \"Работнически влак\" (1962 г.), \"Равноденствие\" (1965 г.), \"Късче мрамор от Акропола\", пътепис и стихотворения пише в съавторство със Сл. Хр. Караславов и М. Недялков през 1966 г., \"Да ме запомниш\" (1967 г.), \"Преображения\" (1968 г.), \"Яростно слънце\" (1969 г.), \"Мост\" (1970 г.), \"Острови. Стихотворения\" (1972 г.), \"Огледалце. Стихотворения за деца\" (1973 г.), \"Стихотворения\" (1973 г.), \"И оживяха в песента. Поема\" (1974 г.), \"Парнас около нас. Дружешки шаржове, пародии, епиграми\" (в съавторство с Ив. Николов, 1974 г.), \"Четиристишия. Стихотворения\" (1974 г.), \"Самоубийствено живеем\" (1979 г.), \"Други четиристишия\" (1980 г.), \"Душа незащитена. Лирика\" (1981 г.), \"Шаячни момчета. Спомени\" (1981 г.), \"Стихотворения\" (1982 г.), \"Златна светлина. Стихотворения\" (1983 г.), \"Време за творчество. Интервюта. Статии\" (1986 г.), \"Чешмата под снега. Стихотворения за деца\" (1987 г.), \"Избрани преводи\" (1987г.) и др.\r\n1954 г.\r\nВ Пазарджишки затвор умира политикът Атанас Димитров Буров. Той е роден на 30 януари 1875 г. в Горна Оряховица. Завършва икономически и правни науки в Париж. След като се завръща в България става един от лидерите на Народната партия и като такъв заема важни държавни постове – подпредседател на ХV ОНС, министър на търговията в правителството на Ст. Данев (1913 г.) и в коалиционното правителство на Ал. Стамболийски (октомври 1919 г.– май 1920 г.). Противник е на управлението на БЗНС, организира участието на привържениците на Конституционния блок за акцията в Търново през септември 1922 г. След неуспеха на акцията е принуден да емигрира. След държавния преврат на 9 юни 1923 г. се завръща в България и става един от основателите на Демократическия сговор. Атанас Буров е министър на външните работи в правителството на А. Ляпчев (1926–1931 г.). Отново участва в управлението на страната за кратко време като министър без портфейл в правителството на К. Муравиев (2–8 септември 1944 г.). По време на Втората световна война 1939–1945 г. Атанас Буров, симпатизирайки на Франция, взема участие в буржоазната опозиция. Като противник на отечественофронтовската власт е репресиран. \r\nПризнат е за почетен гражданин на Г. Оряховица през 2000 г.\r\n1938 г.\r\nУмира генерал-майор Христофор Георгиев Хесапчиев. Той е роден в Габрово на 6 февруари 1858 г. От 1920 г. е член на БАН. Завършва военното училище в София (1879 г.), специален курс на Константиновското пехотно училище (1880 г.), Николаевската академия на Генералния щаб в С. Петербург (1883 г.) и висша офицерска кавалерийска школа (1885 г.). По време на Сръбско-българската война (1885 г.) е помощник-началник на щаба на войската. Участва в боевете при селата Алдомировци и Раяновци (5 ноември). Христофор Хесапчиев заема редица ръководни постове: началник е на военното училище (1885 г.-1893 г.), началник е на Учебно-информационното бюро при щаба на войската и втори редактор на военните издания, командир на VI пехотен полк (1896 г. – 1898 г.). Изпълнявал е също така длъжностите: военно аташе в Белград (1899 г.-1904 г.), дипломатически агент в Белград (1904 г.-1905 г.), дипломатически агент и пълномощен министър в Букурещ (1905 г.-1911 г.). Автор е на трудове и учебници по тактика и военна топография.\r\n1878 г.\r\nУмира Георги Нейчов (Г. Н. Вълков) - български революционер, участник в националноосвободителното движение. Той е роден през 1848 г. в Панагюрище. Завършва Пловдивското епархийско училище и работи като учител и читалищен деец в родния си град. Взема участие в подготовката на Априлското въстание (1876 г.). В неговия дом Райна Княгиня с помощта на жена му извезва знамето на въстанието, там стават и срещите с Г. Бенковски. Представител е на Панагюрския комитет на събранието в Оборище. След разгрома на въстанието е заловен и заточен в Мала Азия.\r\n1808 г.\r\nУмира Петър Ичков - сръбски политически деец, българин по произход. Влиятелен търговец; изнася стоки в Белград. Владее няколко европейски езика. Постъпва като преводач на турската дипломатическа служба във Виена и Берлин. В началото на ХIХ в. посредничи между българското правителство и Високата порта, като започва преговори, довели до сключването на т. нар. Ичков мир, по силата на който турците се задължават да изтеглят от сръбските земи всички еничари и кърджалии, а сърбите се задължават да плащат трибут. През 1807 г. Петър Ичков е председател на Белградския магистрат. Преди смъртта си е на австрийска служба.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.15", "title": "Денят 15 май в българската история"}
{"url": "http://www.focus-news.net/news/2018/05/15/2521766/api-otvaryat-se-ofertite-za-izpalnitel-na-kragovoto-krastovishte-na-pat-ii-86-plovdiv-asenovgrad-pri-vhoda-na-grad-plovdiv.html", "text": "В Агенция „Пътна инфраструктура“ (АПИ) ще бъдат отворени постъпилите оферти за избор на изпълнител при изграждане на кръговото кръстовище при км 14+750 на път II-86 Пловдив - Асеновград. То ще замени съществуващото кръстовище при входа на град Пловдив, при пресичането на пътя с улица „Асеновградско шосе“. Това съобщиха от пресцентъра на АПИ.\r\nС осигуряването на кръгово движение с три ленти ще се повиши пътната безопасност и ще намалеят предпоставките за пътни инциденти. С изграждането на новото кръстовище ще бъде цялостно завършен строящият се в момента четирилентов участък от второкласния път II-86 Пловдив - Асеновград от км 14+860 до км 25+150. \r\nИндикативната стойност на строително-монтажните работи е 2,6 млн. лв. без ДДС. Срокът за изпълнение на обществената поръчка е 6 Офертите ще бъдат отворени утре - 15 май, в 15 ч. в сградата на АПИ.", "date": "2018.05.15", "title": "АПИ: Отварят се офертите за изпълнител на кръговото кръстовище на път II-86 Пловдив - Асеновград при входа на град Пловдив"}
{"url": "http://www.focus-news.net/news/2018/05/15/2521755/konferentsiya-za-ikonomicheskoto-i-sotsialno-sblizhavane-v-regiona-na-zapadnite-balkani-shte-se-provede-v-sofiya.html", "text": "Конференция за икономическото и социално сближаване в региона на Западните Балкани ще събере работодателски, синдикални и граждански организации с други интереси в София в хотел „Маринела“ от 9.00 часа. Това съобщиха от пресцентъра на Икономически и социален съвет. Конференцията е организирана от Европейския икономически и социален комитет (ЕИСК) и Програмата за техническа помощ и обмен на информация на Европейската комисия, с подкрепата на Българското председателство и на българския Икономически и социален съвет (ИСС).\r\nНа конференцията ще бъдат обсъдени перспективите на европейската интеграция в региона, икономическото и социалното сближаване между страните от Западните Балкани както и правата и овластяването на уязвимите групи хора в региона. Събитието предшества срещата на върха ЕС – Западни Балкани. Очаква се основните изводи от конференцията да бъдат представени на националните власти и на европейските институции.\r\nКонференцията ще открие заместник-министър председателят на България и външен министър Екатерина Захариева. В дискусиите ще вземат участие представители на европейските и българските институции, представители на граждански организации от всички държави от Западните Балкани, дипломати, експерти и др. Председателят на секция „Външни отношения“ на ЕИСК Диляна Славова, член и на българския ИСС, и проф. Лалко Дулевски – председател на ИСС, ще участват в дискусиите заедно с другите членове на ИСС.\r\nСлед откриването на конференцията от 10.30 часа до 11.00 часа ще се проведе пресконференция с председателя на Комитета за наблюдение на Западните Балкани към ЕИСК Драгица Джамоня, председателя на секция „Външни отношения“ към ЕИСК Диляна Славова и генералния секретар на Съюза на свободните профсъюзи на Черна Гора Срджа Кекович.", "date": "2018.05.15", "title": "Конференция за икономическото и социално сближаване в региона на Западните Балкани ще се проведе в София"}
{"url": "http://www.focus-news.net/news/2018/05/15/2521768/smolyan-knigata-na-svetozar-kazandzhiev-zemya-pogalena-ot-bog-shte-bade-predstavena-v-zala-petar-staykov.html", "text": "От 18.00 часа в зала „Петър Стайков“, Клубът на дейците на културата и Регионална библиотека „Николай Вранчев“, организират премиера на книгата на Светозар Казанджиев „Земя, погалена от Бог“. Проявата е част от Майските културни празници в Община Смолян. Това съобщиха от Клуба на дейците на културата.\r\nКнигата е възпев на Родопа планина, откровение на автора за привързаността му към родния край, където, според него, най-силно тупка сърцето на България, а за родопчани само слънцето стои по-високо от отечеството. Тя е хроника за преживяното от планината от най-дълбока древност до днес, за историята й – без начало и без край…\r\n„Земя, погалена от Бог“ е дело на издателство „Български писател“, а редактор на книгата е проф. Елена Николова.", "date": "2018.05.15", "title": "Смолян: Книгата на Светозар Казанджиев „Земя, погалена от Бог“ ще бъде представена в зала \"Петър Стайков\""}
{"url": "http://www.focus-news.net/news/2018/05/15/2521769/sofiya-vavezhda-se-vremenna-organizatsiya-na-dvizhenieto-otnosno-snimki-na-filmovata-produktsiya-kod-angel.html", "text": "Въвежда се временна организация на движението относно снимки на филмовата продукция „Код Ангел”. Това съобщиха от пресцентъра на Столична община. От 07.00 до 19.00 часа се забранява престоят и паркирането на пътни превозни средства, с изключение на автомобилите на снимачния екип на ул. „Васил Стефанов” между бул. „България” и ул. „Спас Соколов”.", "date": "2018.05.15", "title": "София: Въвежда се временна организация на движението относно снимки на филмовата продукция „Код Ангел”"}
{"url": "http://www.focus-news.net/news/2018/05/15/2521767/dobrich-dvizhenieto-po-patya-novi-pazar-dobrich-v-rayona-na-s-orlova-mogila-se-osashtestvyava-s-povisheno-vnimanie-poradi-remont-na-mostovo-saorazhenie.html", "text": "Движението по път II-27 Нови пазар – Добрич в района на с. Орлова могила се осъществява с повишено внимание поради ремонт на мостово съоръжение, предаде кореспондентът на Радио „Фокус” – Варна. Участъкът е сигнализиран с пътни знаци. Срокът на изпълнение е до 18 май. В областта няма въведени временни ограничения на движението на автомобили, но по Околовръстния път на Добрич и по отсечката Добрич - Варна то се регулира с пътни знаци заради ремонтни дейности на асфалтова настилка, които продължават до 30 май. Водачите на МПС трябва да шофират с повишено внимание, съветват от Агенция „Пътна инфраструктура“. Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е ясно, духа умерен вятър, температурата на въздуха е около 14 градуса към 7,30 часа. \r\nЖулиета НИКОЛОВА", "date": "2018.05.15", "title": "Добрич: Движението по пътя Нови пазар – Добрич в района на с. Орлова могила се осъществява с повишено внимание поради ремонт на мостово съоръжение"}
{"url": "http://www.focus-news.net/news/2018/05/15/2521770/veliko-tarnovo-vavezhda-se-vremenna-organizatsiya-na-dvizhenieto-v-grada-vav-vrazka-s-remontni-deynosti-po-vik-skachvaniya-v-kvartal-varusha.html", "text": "Във връзка с ремонтни дейности по ВиК-скачвания в квартал „Варуша“ във Велико Търново затворено за движение ще бъде кръстовището на улица „Бузлуджа“ с ул. „Драгоман“. Това съобщиха от пресцентъра на Община Велико Търново. Пресечката се намира в района на Американски колеж „Аркус“.", "date": "2018.05.15", "title": "Велико Търново: Въвежда се временна организация на движението в града във връзка с ремонтни дейности по ВиК-скачвания в квартал „Варуша“"}
{"url": "http://www.focus-news.net/news/2018/05/15/2521771/sofiya-vavezhda-se-vremenna-organizatsiya-na-dvizhenieto-vav-vrazka-s-izgrazhdaneto-na-metrostantsiya-po-bulvladimir-vazov.html", "text": "Въвежда се временна организация на движението във връзка с изграждането на метростанция по бул.“Владимир Вазов“ в София. Това съобщиха от пресцентъра на Столична община. От 00.00 часа на 15 май 2018 г. до 24.00 часа на 15 ноември 2018 г. се забранява влизането на пътни превозни средства по крайна дясна пътна лента от южната страна на северното пътно платно на бул. „Владимир Вазов” между ул. „Черковна” и ул. „Тодорини кукли”. Движението ще се извършва двупосочно в по една пътна лента в посока, в същия участък. \r\nЗа същия период от време временно се измества комбинирана автобусна и тролейбусна спирка, по маршрута на автобусни линии №№ 78, 79, 120, нощна линия 3 и тролейбусна линия № 1, с код 2108 „ХИПЕРМАРКЕТ БИЛА” на бул. „Владимир Вазов”, напред при бензиностанция „Шел“ в посока ул. ”Черковна“.", "date": "2018.05.15", "title": "София: Въвежда се временна организация на движението във връзка с изграждането на метростанция по бул.“Владимир Вазов“"}
{"url": "http://www.focus-news.net/news/2018/05/15/2521776/nimh-zhalt-kod-za-intenzivni-valezhi-gramotevichni-buri-i-gradushki-e-obyaven-v-3-oblasti-v-stranata.html", "text": "Жълт код за интензивни валежи, гръмотевични бури и градушки е обявен в 3 области в страната. Това сочи справка на интернет страницата на Националния институт по метеорология и хидрология към БАН. Предупреждението е в сила за областите Видин, Монтана и Враца. Привечер и през нощта срещу сряда ще има краткотрайни и интензивни валежи, придружени с гръмотевични бури и градушки. Очакваните са количества валежи са около и над 30 л/кв.м.", "date": "2018.05.15", "title": "НИМХ: Жълт код за интензивни валежи, гръмотевични бури и градушки е обявен в 3 области в страната"}
{"url": "http://www.focus-news.net/news/2018/05/15/2521777/zamestnik-predsedatelyat-na-stolichen-obshtinski-savet-milka-hristova-i-narodniyat-predstavitel-ot-bsp-za-balgariya-prof-georgi-mihaylov-shte-provedat-priemna-za-grazhdani.html", "text": "Заместник-председателят на Столичен общински съвет Милка Христова и народният представител от „БСП за България“ проф. Георги Михайлов ще проведат приемна за граждани. Това съобщиха от пресцентъра на БСП - София. От 15.00 до 17.00 часа те ще бъдат на разположение на софиянци в постоянната приемна на БСП – София на ул. \"Леге\" №10, етаж 1.\r\nЖелаещите може да се запишат предварително на телефон 02/987 20 86.", "date": "2018.05.15", "title": "Заместник-председателят на Столичен общински съвет Милка Христова и народният представител от „БСП за България“ проф. Георги Михайлов ще проведат приемна за граждани"}
{"url": "http://www.focus-news.net/news/2018/05/15/2521778/sdvr-predpriema-merki-za-ohrana-na-reda-vav-vrazka-s-macha-levski-tsska-sofiya-nyama-da-badat-dopuskani-nereglamentirani-shestviya-po-marshrutite-na-pridvizhvane-na-fenovete.html", "text": "Столичната дирекция на вътрешните работи (СДВР) предприема всички необходими мерки за охрана на обществения ред и безопасност на движението в столицата във връзка с предстоящото дерби между футболните отбоrи на ”Левски” и ”ЦСКА-София” от 18.30 часа на Национален стадион ”Васил Левски”. Това съобщиха от пресцентъра на МВР.\r\nПреди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона. \r\nУниформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/. Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. В дейността си те ще бъдат подпомагани от полицейски служители, които ще се намесват при възникнала необходимост. \r\nНяма да бъдат допускани нерегламентирани шествия по маршрутите на придвижване на феновете. \r\nЗа да бъде избегнато струпване, приканваме зрителите да се възползват от по-ранното отваряне на входовете на стадиона. Вратите за посетители ще бъдат отворени в 16.30 часа. \r\nВъв връзка с провежданата спортна среща, в следобедните часове е възможно да възникне временно затруднение в движението в централната градска част.", "date": "2018.05.15", "title": "СДВР предприема мерки за охрана на реда във връзка с мача ”Левски” - ”ЦСКА-София”, няма да бъдат допускани нерегламентирани шествия по маршрутите на придвижване на феновете"}
{"url": "http://www.focus-news.net/news/2018/05/15/2521774/blagoevgrad-intenziven-e-trafikat-na-izhod-za-tovarni-avtomobili-na-gkpp-kulata-promahon.html", "text": "Интензивен е трафикът на изход за товарни автомобили на ГКПП „Кулата-Промахон“. Това съобщиха за Радио „Фокус“-Пирин от ГД \"Гранична полиция\". Без проблеми се осъществява преминаването през ГКПП „Илинден-Ексохи“. Нормално интензивен е трафикът и на останалите гранични пунктове с Гърция.\r\nНатали СТЕФАНОВА", "date": "2018.05.15", "title": "Благоевград: Интензивен е трафикът на изход за товарни автомобили на ГКПП „Кулата-Промахон“"}
{"url": "http://www.focus-news.net/news/2018/05/15/2521760/reuters-sasht-i-kitay-vse-oshte-sa-mnogo-dalech-po-otnoshenie-na-targoviyata.html", "text": "САЩ искат от Китай програма за това как ще отворят пазарите си за американски вносни стоки, докато държавите все още са „много далеч“ от разрешаване на търговските си търкания, заяви посланикът на САЩ в Китай Тери Бранстад във вторник, предава Reuters.\r\nВашингтон и Пекин предложиха налагането на тарифи на стойност десетки милиарди долари в последните седмици, пораждайки притеснения от разпалването на търговска война, която може да нарани глобалните вериги за доставки и да пробие планове за бизнес инвестиции.\r\nДвете държави не успяха да стигнат до споразумение в дългия списък с искания на САЩ, по време на срещите в Пекин между делегациите на САЩ и Китай, и решиха да продължат разговорите във Вашингтон.\r\n„Все още сме много далеч“, заяви Бранстад, добавяйки че Китай не е отговорил на исканията за отваряне на своите застрахователна и финансова сфера на услуги, както и намаляването на митата за автомобили. Йонислав Дочев", "date": "2018.05.15", "title": "Reuters: САЩ и Китай все още са „много далеч“ по отношение на търговията"}
{"url": "http://www.focus-news.net/news/2018/05/15/2521775/stolichna-obshtina-shte-predstavi-organizatsiyata-na-dvizhenie-v-sofiya-vav-vrazka-s-predstoyashtite-sabitiya-svarzani-s-balgarskoto-evropredsedatelstvo.html", "text": "От 10.00 часа заместник-кметът на София по транспорт - Евгени Крусев, директорът на дирекция „Сигурност“ на Столична община - Кристина Лазарова, началник отдел „Пътна полиция“ – Тенчо Тенев, началник „Охранителна полиция“ на СДВР – Борислав Муеров ще представят организацията на движение за провеждане на събития, които са свързани с българското председателство на 16 и 17 май 2018г. Това съобщиха от пресцентъра на Столична Община.", "date": "2018.05.15", "title": "Столична община ще представи организацията на движение в София във връзка с предстоящите събития, свързани с българското Европредседателство"}
{"url": "http://www.focus-news.net/news/2018/05/15/2521779/plovdiv-patishtata-v-oblastta-sa-suhi-i-normalno-prohodimi.html", "text": "Пътищата в Пловдивска област са сухи и нормално проходими. Това каза за Радио „Фокус“ – Пловдив дежурен от Областно пътно управление. До 30 юни движението по АМ „Тракия“, в участъка от Пловдив до Стара Загора, се извършва с максимална скорост до 90 км/ч поради ремонтни дейности. Движението на МПС над 12 тона и в двете посоки по магистралата, в участъка от км 133 до км 156, е ограничено поради ремонтни дейности на настилката по платното в посока Пловдив-Бургас. Водачите трябва да използват обходни маршрути – от пътен възел „Пловдив Изток“ при км 133 на АМ „Тракия“, по път I-8 и II-66 до пътен възел „Плодовитово“ при км 165 и обратно. Преминаването по пътя Шишманци-Белозем, в района на пътния възел при АМ „Тракия“, се осъществява в една лента поради ремонтни дейности на надлез. Движението в участъка се контролира от светофарна уредба. Срокът на ремонта е до 20 май. Опасност от падащи камъни има по направленията  Бачково-Нареченски бани, Кричим-Девин и Юговско ханче-Югово-Лъки-Здравец, както и в района на проходите Козница и Стражата.\r\nТрафикът на територията на град Пловдив е интензивен към този час на деня. Колони от автомобили се образуват по булевардите „Христо Ботев“, „Цар Борис III Обединител“, „Шести септември“, „Васил Априлов“ и „Пещерско шосе“.\r\nВесела КРЪСТЕВА", "date": "2018.05.15", "title": "Пловдив: Пътищата в  областта са сухи и нормално проходими"}
{"url": "http://www.focus-news.net/news/2018/05/15/2521772/vitsepremierat-ekaterina-zaharieva-shte-otkrie-konferentsiya-posvetena-na-ikonomicheskata-i-sotsialna-koheziya-na-zapadnite-balkani-i-shte-se-sreshtne-s-elizabet-milard.html", "text": "Вицепремиерът и министър на външните работи Екатерина Захариева ще открие конференция на високо равнище на тема икономическото и социално сближаване в региона на Западните Балкани. Събитието започва в 09.00 часа в София, хотел „Маринела”. Това съобщиха от пресцентъра на Министерство на външните работи (МВнР).\r\nФорумът се организира от Европейския икономически и социален комитет (ЕИСК) и Програмата за техническа помощ и обмен на информация на Европейската комисия, с подкрепата на Българското председателство на Съвета на ЕС и българския Икономически и социален съвет (ИСС).\r\nКонференцията, която се провежда в навечерието на Срещата на върха ЕС – Западни Балкани, ще се фокусира върху европейската перспектива на Западните Балкани, икономическото и социалното сближаване между страните от региона, както и темата за правата и овластяването на уязвимите групи хора в региона. В дискусиите ще вземат участие представители на европейските и българските институции, представители на граждански организации от всички държави от Западните Балкани, дипломати, експерти и др..\r\nПо-късно през деня вицепремиерът Екатерина Захариева ще приеме в МВнР главния заместник-помощник държавен секретар в Бюрото за Европа и Евразия в Държавния департамент на САЩ Елизабет Милърд.\r\nПо време на разговора двете ще обсъдят двустранните отношения и теми от международния дневен ред, сред които сигурност и отбрана, енергийни и икономически въпроси. Министър Захариева ще запознае американския дипломат и с постигнатото до момента от Българското председателство на Съвета на ЕС.", "date": "2018.05.15", "title": "Вицепремиерът Екатерина Захариева ще открие конференция, посветена на икономическата и социална кохезия на Западните Балкани и ще се срещне с Елизабет Милърд"}
{"url": "http://www.focus-news.net/news/2018/05/15/2521782/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00. Никола ПЕТКОВ", "date": "2018.05.15", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/05/15/2521780/denyat-15-may-v-svetovnata-istoriya.html", "text": "На този ден през 1905 година е основан град Лас Вегас в щата Невада. На търг са продадени 110 акра земя, която по-късно става център на града. \r\nПрез 1957 г. след серия от тестове в Тихия океан, Великобритания пуска първата си водородна бомба. Бомбата е по-скоро експериментална, отколкото завършено оръжие. Тестът е проведен на висока надморска височина на територията на безлюден остров. През 1970 г. на пазара излиза “Let It Be” - последната грамофонна плоча на Бийтълс. На този ден през 1970 г. президентът на САЩ Ричард Никсън назначава първите жени генерали в американската армия - Ана Мей Хайс и Елизабет П. Хойсингтън. През 1988 г. Съветският съюз започва да изтегля войските си от Афганистан. Две години по-късно картината “Портрет на д-р Гаше” на Ван Гог е продадена на търг, проведен от “Кристис” за рекордната сума 82,5 млн. долара. \r\n2017 г.\r\nСъветът за сигурност на ООН осъжда тестването на ракети в Северна Корея.\r\n2017 г.\r\n115 души загиват от епидемия от холера в Сана, Йемен.\r\n2014 г. \r\nВ Сърбия става най-голямото наводнение от 120 години. Един човек загива.\r\n2012 г. \r\nВъв Франция Франсоа Оланд встъпва в длъжност  като седмия президент на Петата френска република. Назначава за министър-председател Жан-Марк Еро.\r\n2011 г. \r\nНад 70 протестиращи копти са ранени в Кайро, след като мюсюлмани екстремисти нападат мирен протест пред сградата на държавното радио и телевизия с искания за повече права и равнопоставеност в египетското общество. В последните дни се изострят конфликтите между християни и мюсюлмани, като пострадват над 230 души, 15 загиват, подпалени са църква и три жилищни блока.\r\n2005 г.\r\nИранският парламент одобрява с огромно мнозинство закон, който налага на правителството на страната да гарантира производството на ядрено гориво и обогатяването на уран. Текстът е приет от 188 депутати “за” от общо 205 присъстващи, с викове “Аллах е велик” и “Смърт за Америка”. Законът, озаглавен “Получаване на ядрени технологии за мирни цели”, задължава “правителството да осигури на Ислямска република Иран и на нацията, ядрени технологии за мирни цели, както и да гарантира цикъла на производство на ядрено гориво”.\r\n2005 г. \r\nГрупа от 300 афганистански духовници заплашват с мюсюлманска свещена война, ако до три дни не им бъдат предадени американските военнослужещи, които са осквернявали свещената книга на мюсюлманите Корана, по време на разпити на афганистански пленници в американската военна база Гуантанамо. Заплахата идва, след като 16 души загиват, над 100 пострадват при ожесточените анти-американски протести, които заливат страната след като стана известно за поругаването на мюсюлманската светиня от американските войници.\r\n1994 г.\r\n15 май се чества като Международен ден на семейството от 1994г. Денят на семейството е обявен с решение на Общото събрание на ООН на 20 септември 1993 г.\r\n1991 г.\r\nЕдит Кресон става първата жена министър-председател на Франция.\r\n1990 г.\r\nКартината “Портрет на д-р Гаше”на Ван Гог е продадена на търг, проведен от “Кристис” за рекордната сума 82,5 млн. долара. \r\nВинсент Вилем ван Гог е роден на 30 март 1853 г. в Зюндерт, Холандия. Той е един от най- великите художници в историята на европейското изкуство. Развива цялата си художническа дейност през последните 10 години от своя живот. Автор е на над 900 картини и около 1100 рисунки. Заболява от психична болест и умира на 29 юли 1890 г., когато е едва на 37 години. В последните години от живота си е лекуван от доктор Гаше в Париж, което го вдъхновява да създаде едноименната картината. Ван Гог не е особено известен приживе, но посмъртно славата му се разнася, най-вече след като на 17 март 1901 г. в Париж са изложени 71 от неговите произведения. Една от най-известните му творби е “Слънчогледите”,нарисувана през 1888 в Арл.\r\n1988 г.\r\nСъветският съюз започва да изтегля войските си от Афганистан.\r\n1976 г.\r\nПубликувано е съобщение за установяване на дипломатически отношения с Габон.\r\n1974 г.\r\nВ Маалот, Израел (на 11 километра от ливанската граница) израелски войници атакуват сградата на местно училище, в опит да освободят младежите, взети за заложници от палестински бунтовници. 16 тийнейджъри и трима палестинци умират в атаката, а повече от седем деца са ранени. Смята се, че след като израелският отряд атакува училището, палестинците нападат младежите с ръчни гранати. В последвалата схватка загива и един израелски войник. \r\nКогато в ранните сутрешни часове на деня, палестинците нахлуват в училището, вътре има около 100 ученика на възраст между 14 и 16 години. 50 души – ученици и учители успяват да избягат. Едно момче по-късно е освободено, тъй като трябва да предаде списъка със затворниците в Израел, които по искане на похитители трябва да бъдат освободени. Израелският парламент се събира на извънредна сесия и в 15 часа местно време е взето решение да започнат преговори с похитителите. Израелското правителство говори с похитителите чрез високоговорител и се съгласява да освободи 26 политически затворници, които лежат в израелски затвори. Споразумението да бъдат освободени израелските деца се проваля, когато палестинците в училището не получават кодовата дума, която чакат от организацията си в Дамаск. По-късно Шимон Перес обявява, че решението да се щурмува училището е взето в последната минута, заради опасността бандата да се самовзриви, заедно с децата в училището.\r\n1973 г.\r\nВ САЩ започва издаването на списание Плейгърл, което е прототип на известното списание Плейбой.\r\n1970 г.\r\nНа пазара излиза “Let It Be” – последната грамофонна плоча на Бийтълс. Английската рокгрупа е основана в Ливърпул, Англия, в края на 50-те години. Състав: Джон Ленън - вокал, китара, устна хармоника, клавишни; Пол Маккартни - вокал, китара, клавишни; Джордж Харисън - китара, вокал, ситар; Ринго Стар - ударни, вокал; Стю Сътклиф - бас (до 1961 г.); Пит Бест - ударни (до август 1962 г.). Още през 1955 г. Джон Ленън създава скифл-групата \"Куоримен\", към която се присъединява същата година Пол Маккартни, а през 1958 г. и Дж. Харисън. Сменят названията на групата: \"Johny and the Moondogs\" (1959 г.), \"Long John and the Silver Beatles\" (1960 г.). Свирят в ливърпулските клубове \"Казбах\" и \"Кавърн\", правят турне в Шотландия. През август 1960 г., вече под името \"Бийтълс\", заминават да свирят в Хамбург, Германия (с Пит Бест). Следващата година осъществяват и първите си записи в Германия (самостоятелно и като съпровод на Тони Шеридън). След завръщането си в Англия започват работа с Брайън Ъпстейн - мениджър на групата до 1967 г., когато умира. През 1962 г. Бест е заменен с Р. Стар; започват издаване на плочи с \"Парлофон\", създаване на песни, които неизменно оглавяват британските хит-паради. \"Бийтълс\" са наградени с ордена на Британската империя през 1965 г. Периодът от 1963 г. до 1966 г. е известен като \"битълсмания\". Последният концерт на групата е през 1966 г. в Сан Франциско. През 1968 г. създават собствена компания \"Епъл\". Въпреки усилията и добрите намерения, разпадането на групата завършва през 1970 г., когато всеки поема по собствен творчески път. Жанрово музиката на \"Бийтълс\", търпи развитие: от скифл и рокендрол-подражанията, през бийт-музиката до по-твърдия рок и баладата. Групата осъществява и няколко филма: “A Hard Days Night”, “Help!”, “Magical Mystery Tour”, “Yellow Submarine”, “Let It Be”. \r\nАлбуми: \"Please, Please Me\" (1963 г.), \"White the Beatles\" (1963 г.), \"A Hard Day’s Night\" (1964 г.), \"Beatles for Sale\" (1964 г.), \"Help\" (1965г.), \"Rubber Soul\" (1965 г.), \"Revolver\" (1966 г.), \"Sgt. Pepper’s Lonely Hearts Club Band\" (1967 г.), “Magical Mystery Tour” (1967 г.), \"The Beatles\" (1968 г., известен като \"Белият албум\"), \"Yellow Submarine\" (1969 г.), \"Abbey Road\" (1969г.), \"Let it Be\" (1970 г.), “1962-1966” (1973 г.), “1967- 1970” (1973 г.), \"Live At The BBC\" (1994 г.), \"Anthology I” (1995 г.), \"Anthology II\" (1996 г.), \"Anthology III\" (1996 г.), \"Yellow Submarine Songtrack\" (1999 г.); \"The Beatles 1” (2001 г.), “Let It Be…Naked” (2003 г.).\r\n1970 г.\r\nПрезидентът Ричард Никсън назначава първите жени генерали в американската армия. Това са Ана Мей Хайс (на снимката) и Елизабет П. Хойсингтън.\r\n1957 г.\r\nСлед серия от тестове в Тихия океан, Великобритания пуска първата си Водородна бомба. Бомбата е по-скоро експериментална, отколкото завършено оръжие. Проектът е част от термо-ядрената програма, която започва през декември 1954 г. с цел създаване на мегатонна водородна бомба, със мощността на един милион тона тротил. Тестът е проведен на висока надморска височина на територията на безлюден остров.\r\n1955 г.\r\nПодписан е Австрийският договор за независимост.\r\nКогато Карл Велики покорява държавата на аварите, той поверява управлението на Marchia Austriaca (Източна марка, т. е. Източната погранична област) на маркграфове, които постепенно увеличават първоначалните си владения чрез присъединяване на съседни земи - Тирол, Щирия и др., и издействат от императорската титлата \"наследствен херцог\". Рудолф Хабсбургски, избран за император на Германия (1273 г.), прави синовете си владетели на Австрия, Щирия и Карниола и по този начин основава Хабсбургската династия. Тя заема непрекъснато императорския престол от ХV в. до XX в. От XVI в. под властта на Хабсбургите Австрия се оформя като многонационална монархия, съперник на Османската империя. От 1804 г. Австрия е империя. Воюва с Прусия за хегемония в Германия, завършила с поражение за Австрия във Австро-пруската война (1866 г.). През 1867 г. Австрийската империя се преобразува в дуалистична монархия - Австро-Унгария. След Първата световна война се разпада, създадени са: Австрия, Унгария, Чехословакия; част от територията на империята влиза в Югославия, Полша, Румъния и Италия. От 12 ноември 1918 г. Австрия е федеративна демократическа република, чиято федерална конституция е в сила от 10 ноември 1920 г. През март 1938 г. Германия окупира Австрия (аншлус). Освободена е през 1945 г. След капитулацията на Германия е разделена на 4 окупационни зони. В резултат на мирния договор между СССР, САЩ, Великобритания и Франция, от една страна, и Австрия, от друга, на страната е върнат статутът на независима република (15.05.1955 г.). На 26 октомври 1955 г. Австрийският парламент приема Закон за постоянен неутралитет на Австрия. От 1945-1966 г. на власт са коалиционни правителства на Австрийската народна партия и Австрийската социалистическата партия. На 24 май 1992 г. за федерален президент е избран Томас Клестил (преизбран на 19.04.1998 г.); федерален канцлер - Виктор Клима (28.01.1997 г.). През 1999 г. за федерален канцлер е избран националистът Йорг Хайдер, а през 2002 г.- Волфганг Шусел.\r\n1940 г.\r\nВ САЩ за пръв път се появяват в продажба найлоновите торбички.\r\n1940 г. \r\nПо време на Втората световна война германски войски окупират Амстердам и нахлуват в Северна Франция.\r\n1930 г.\r\nЕлън Чърч става първата стюардеса в света. На борда на три-моторен “Боинг” тя лети от Оукланд, Калифорния до Чикаго, Илинойс.\r\n1928 г.\r\nЗа първи път във филма “Plane Crazy” на екрана се появява образът на анимационния герой Мики Маус.\r\n1905 г.\r\nОснован е град Лас Вегас в щата Невада, след като на търг са продадени 110 акра (0.4 km²) земя, която по-късно става център на града. \r\nЛас Вегас е град в Северна Америка. Населението му е 183 000 жители, а с предградията - 536 000 жители. Лас Вегас е известен с многобройните си игрални домове - \"Индустрия за отдих и развлечения\" . Развита е химическата, полиграфическата, стъкларската, електротехническата, хранително-вкусовата промишленост. Лас Вегас е основан през 1855 г., но е град от 1905 г.\r\n1858 г.\r\nВ Лондон официално е открита третата Кралска Опера.\r\n1851 г.\r\nРама IV е коронясан за крал на Тайланд.\r\n1779 г.\r\nДесетгодишният Наполеон Бонапарт постъпва в кадетското училище в Бриен.\r\n1718 г.\r\nАнглийският адвокат Джеймс Пъкъл патентова изобретената от него картечница. Оръжието за първи път използва въртящ се барабан, с който се зареждат патроните. Картечницата търпи неуспех заради несъвършения си и несигурен кремъчен възпламеняващ механизъм. Оръжейни майстори обаче се възползват от новостите в нея, за да създадат свои подобрени варианти на пушка, която с едно зареждане стреля повече от веднъж. Картечниците търпят бурно развитие в Гражданската война в САЩ. Първообразът, създаден от Джеймс Пъкъл, и до днес се съхранява в Лондон.\r\n1618 г.\r\nЙохан Кеплер открива, третия си закон, обединяващ теорията за движението на всички планети в стройно цяло. Законът е поместен в съчинението “Хармонията на света”.На тази дата са родени:\r\n1953 г.\r\nРоден е Майк Олдфийлд - английски музикант, певец и композитор. Започва професионалната си кариера на 14 години в дует със сестра си Сали. През 1968 г. излиза дебютният им албум \"Sallyangie\". На 16 години Майк Олдфийлд свири на баскитара в групата \"Whole World\", с която през 1971 г. записва албума \"Shoting At The Moоn\". Истинският успех за Майк Олдфийлд идва с албума \"Tubular Bells\" (1973 г.), издаден от \"Virgin Records\". Сложната 49-мин. композиция включва рок и фолкмотиви е изпълнена на 30 различни инструмента, на които свири само Майк Олдфийлд. Албумът е 1 в английската класация месеци наред (продадени са 16 млн. копия в целия свят). “Tubular Bells\" създава условията за по-късното развитие на new age (ню ейдж) музиката. Албумът печели \"Грами\" за най-добра инструментална композиция (1974 г.). През 1974 г. излиза албумът \"Hergest Ridge\". След 1978 г. Майк Олдфийлд се обръща към дискомузиката - албумът \"Incantations\" (1978 г.). През 1979 г. излиза \"Platinum\", който е с клубна насоченост, а през 1980 г - \"QE2\", с който Майк Олдфийлд окончателно влиза в попмузиката - тенденция, продължила до края на 80-те год. на ХХ в. През 1992 г. заедно с продуцента Треворн Хорн Майк Олдфийлд издава \"Tubular Bells-II\", който отново е на върха на английските класации. След поредица от успешни албуми през 1998 г. се появява \"Tubular Bells III\". Дискография: \"Tubular Bells\" (1973 г.); \"Hergest Ridge\" (1974 г.); \"The Orchestral Tubular Bells\" (1974 г.); \"Ommadawn\" (1975 г.); \"Mike Oldfield\" (1976 г.); \"Incantations\" (1978) г.; \"Exposed [live]\" (1979 г.); \"Platinum\" (1979 г.); \"Airborne\" (1980 г.); \"QE2\" (1980 г.); \"Five Miles Out\" (1981 г.); \"Crises\" (1983 г.); \"The Killing Fields [Original Soundtrack]\" (1984 г.); \"Discovery\" (1984 г.); \"Islands\" (1987 г.); \"Earth Moving\" (1989 г.); \"Amarok\" (1990 г.); \"Heaven’s Open\" (1991 г.); \"Tubular Bells II\" (1992 г.); \"The Songs of Distant Earth\" (1996 г.); \"Women of Ireland\" (1996 г.); \"Voyager\" (1996 г.); \"Tubular Bells III\" (1998 г.); \"Guitars\" (1998 г.); \"The Millennium Bell\" (1999 г.); \"Tres Lunas\" (2002).\r\n1915 г.\r\nРоден е Пол Антони Самуелсън– американски икономист. Завършва университетите в Чикаго и Харвард. Учи при такива забележителни личности като Найт, Шумпетер, Вайнер, Леонтиев и Хансен. Академичната кариера на Пол Самуелсън е свързана с Технологическия институт в Масачусетс, където през 1947 г. става професор. Забележителните му разработки в различни области на теорията на икономиката започват с концепцията му за потребителския излишък, която излага през 1938 г. Пол Самуелсън извлича кривата на търсенето от изявените предпочитания на потребителите. Техническия му принос в развитието на икономиката се свързва с теорията за мултипликатор-акселератор на търговския цикъл, опростяването на теорията за общото равновесие, така че тя да стане приложима към конкретни проблеми, теорията за изявените предпочитания за благоденстващата икономика, чистата теория на обществените разходи, която отчита както частните, така и обществените стоки, и теоремата за изравняването на фактора на производство и цената. Някои икономисти определят ХХ в. като “век на Самуелсън”. Пол Самуелсън непрекъснато популяризира своите идеи и чрез серии от статии, които в продължение на месеци се публикуват във в-к “Нюзуик” и в-к “Ню Йорк Таймс”. През 1970 г. Пол Самуелсън получава Нобелова награда за икономика.\r\n1891 г.\r\nРоден е Михаил Афанасиев Булгаков - руски писател и драматург, майстор на гротеската. Завършва медицина в Киевския университет (1909-1916 г.), след това работи като лекар в Смоленския край и в Киев. Започва да пише през 1919 г. През 1920 г. и 1921 г. живее във Владикавказ, а през 1921 г. се преселва в Москва, където сътрудничи на вестници и списания. Първият му роман \"Бялата гвардия\" е отпечатан в сп. \"Русия\" (1924 г.), но не изцяло; единствената му публикувана приживе книга е сборника \"Дяволиада\" (1925 г., 5 разказа). По инициатива на МХАТ М. Булгаков създава на основата на романа \" Бялата гвардия\" драмата \" Дните на Турбини \" (1926 г., забранена от РАПП в периода 1929-1932 г.); първа сатирична пиеса - \"Зойкина квартира\" (1926 г.; играна през сезона 1926/27 г., но отпечатана едва през 1982 г.), втората - \"Багровий остров\" (1927 г.), има само няколко представления. Втората драма на Булгаков \"Бег\" (1927-1928 г.) е забранена преди премиерата. Лично Сталин се разпорежда Михаил Булгаков да продължи работа в театъра, като лично го информира по телефона на 18 април 1930 г. През 1930-1936 г. Булгаков работи като асистент-режисьор в МХАТ. През 1936 г. Булгаков преминава в Болшой театър, където е оперен либретист и преводач. Всичко, написано от него, остава в ръкопис. Вече на легло, ослепял, той диктува поправките към романа \"Майстора и Маргарита\" (1928-1940 г.). През 1941 г. в Ленинград и в Москва за кратко се играе пиесата му \"Дон Кихот\" (1938 г.), а през 1943-1948 г. - драмата \"Последни дни\" (1934-1935 г.). След смъртта му е заличен от литературните истории и плановете на издателствата; съпругата му Елена Сергеевна Булгакова запазва литературното му наследство до 1955 г., когато в печата и на театрална сцена се появяват творбите на Булгаков, благодарение на подкрепата на К. Паустовски и В. Каверин. Михаил Булгаков е сред най-значителните руски и световни писатели на ХХ в. Булгаков умира на 10 март 1940 г. в Москва.\r\n1859 г.\r\nРоден е Пиер Кюри– френски физик и химик. През 1898 г. открива радия и полония. В работата си, както и при откриването на радия, е дейно подпомаган от съпругата си - М. Склодовска-Кюри. Съвместно с брат си П. Ж.-Кюри открива пиезоелектричеството. Посочва радиоактивен метод за определяне геоложката възраст на скалите. През 1903 г. той и съпругата му Мария Кюри получават половината от Нобелова награда за физика, която разделят с проф. А. Бекерел. От 1904 г. е професор по физика в Сорбоната. През 1905 г. е избран за член на Френската АН. Една година по-късно, на 19 април 1906 г., загива при нещастен случай. Съпругата му наследява неговото място в университета и продължава сама изследванията.\r\n1845 г.\r\nРоден е Иля Илич Мечников - руски зоолог и биолог, един от основоположниците на сравнителната патология, ембриологията, еволюционната биология, микробиологията. Завършва Харковския университет. От 1887 г. до смъртта си живее и работи в Париж. Ръководител е на лаборатория, а по-късно помощник-директор на Пастьоровия институт в Париж. Заедно с Н. Ф. Гамалея основава първата в Русия (втора в света) противобясна станция в Одеса. Обнародва трудове върху имунитета, открива фагоцитозата и др. Привлича вниманието на западноевропейците върху качествата на българското кисело мляко. Лауреат на Нобелова награда за 1908 г. Иля Мечников умира на 15 юли 1916 г. в Париж.На тази дата умират:\r\n2014 г.\r\nУмира белгийският политик от Християнската народна партия Жан-Люк Деан (Християндемократически и фламандски), министър-председател през 1992-1999 г.\r\nЖан-Люк Деан е роден на 7 август 1940 г. в Монпелие, където се намират родителите му след германската окупация на Белгия през Втората световна война. Малко по-късно семейството се връща в Брюге. Завършва право в Намюрския университет и икономика в Льовенския католически университет.\r\nДеан започва кариерата си в Общия християнски профсъюз, а през 70-те години заема различни длъжности в Християнската народна партия. През 1981 г. става министър на социалните и институционални въпроси в кабинета на Вилфрид Мартенс, а от 1988 г. е вицепремиер и министър на съобщенията и институционната реформа. През 1992-1999 г. оглавява две правителства в коалиция със Социалхристиянската партия и френскоезичните и фламандските социалисти. През 2001 г. Деан е избран за кмет на Вилворде, а от 2004 г. е и депутат в Европейския парламент.\r\n2010 г. \r\nУмира индийският политик от паритята Бхаратия Джаната Байрон Сингх Шекхават  вицепрезидент от 2002 до 2007 г. Той е роден на 23 октомври 1923 г. в Кхачариавас, Раджастан. Включва се в политическия живот през 50-те години в средите на опозицията срещу управлението на Индийския национален конгрес. Един от активните противници на въведеното от Индира Ганди извънредно положение, през 1977 г. той оглавява правителството на Раджастан след победата на опозицията в щата и остава на този пост до 1980 г. Отново е главен министър на Раджастан през 1990-1998 г. През 2002 г. е избран за вицепрезидент на Индия. През 2007 г. е кандидат за президент от името на Националния демократичен алианс, но губи изборите от Пратибха Патил.\r\n2008 г. \r\nУмира американският физик и носител на Нобелова награда за физика за 1955 г. Уилис Юджийн Лам. Той провежда изследванията по структурата на спектъра на водорода и заедно с Поликарп Куш успява много точно да установи електромагнитните свойства на електрона. Лам работи като професор в университета в Аризона. Завършва университета в Бъркли през 1934 г. и получава докторска степен през 1938 г.. Преподава в университетите като Станфорд, Колумбия, Йейл и Оксфорд.\r\n1886 г.\r\nУмира Емили Елизабет Дикинсън - американска поетеса, публикува приживе анонимно само 8 от 2 000 си стихотворения. Първата й посмъртно издадена книга е \"Стихотворения\" (1890 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.15", "title": "Денят 15 май в световната история"}
{"url": "http://www.focus-news.net/news/2018/05/15/2521783/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с изграждане на сградно водопроводно отклонение на ул. „Хайдушка гора“ жк. „Стрелбище“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. ”Хайдушка гора” от ул. ”Червена роза” до ул. ”Твърдишки проход”, ул. ”Тулча”, ул. ”Кестенова гора”; ул. ”Твърдишки проход” от ул. “Нишава“ до бул. “Гоце Делчев“ и ул. “Нишава“ №108, 109 и 110. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хайдушка гора“ ъгъла с ул. „Кестенова гора“.\r\nВъв връзка с подмяна на пожарен хидрант на ул. „Васил Кънчев“ жк. „Хаджи Димитър“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. \"Сопот\" от ул. \"Васил Кънчев\" до ул. \"Професор Иван Шишманов\"; ул. \"Васил Кънчев\" от ул.\" Баба Вида\" до ул. \"Ангел войвода\"; ул. \"Баба Вида\" от ул. \"Васил Кънчев\" до ул. \"Ангел войвода\"; ул. \"Ангел войвода\" от ул. \"Златица\" до ул. \"Васил Кънчев\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сопот“ ъгъла с ул. „Васил Кънчев“.\r\nВъв връзка с подмяна на сградно водопроводно отклонение на ул. „Музейна“ кв. „Горубляне“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Музейна“, по ул. „3-ти май“ от ул. „Цветна градина“ до ул. „Пионерска“; ул. „Пионерска“ от ул. „3-ти май“ до ул. „5-ти ноември“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „3-ти май“ ъгъла с ул. „Музейна“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.15", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/05/15/2521784/blagoevgrad-normalno-se-osashtestvyava-dvizhenieto-v-oblastniya-tsentar.html", "text": "Спокойно се осъществява движението в областния център, предаде репортер на Радио ‘‘Фокус’’ – Пирин. Няма образували се задръствания по най-натоварените кръгови кръстовища. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. Градският транспорт се движи по разписание.\r\nНатали СТЕФАНОВА", "date": "2018.05.15", "title": "Благоевград: Нормално се осъществява движението в областния център"}
{"url": "http://www.focus-news.net/news/2018/05/15/2521785/burgas-tvortsi-ot-sarbiya-i-makedoniya-shte-uchastvat-za-12-to-izdanie-na-mayskite-sreshti-na-slavyanski-tvortsi-svyato-slovo.html", "text": "До 18 май в Бургас стартира ХII издание на инициативата Майски срещи на славянски творци „Свято слово“. Това съобщиха от пресцентъра на Община Бургас. Форумът се провеждат ежегодно в морския град и се посвещават на делото на първоучителите – светите братя Кирил и Методий. Специални гости на събитието ще са поетите Борче Панов от Македония, Миодраг Якшич и Гордана Влаич от Сърбия. Българските представители в срещите са поетите от Бургас Елка Стоянова и д-р Лорис Мануелян. В досегашните издания на „Свято слово“ гости на бургаската общественост са били писатели от Русия, Полша, Сърбия, Македония, Украйна, Хърватия и Чехия. Откриването ще бъде на 15 май, от 18.00 часа в Дома на писателя. \r\nПрограмата предвижда в традиционното събитие „Часът на поета“ на о. Св. Анастасия на 16 май гостите и бургаски поети от всички поколения да се състезават за най-атрактивно поднасяне на авторска творба. Желаещите могат да участват и в конкурса „Вдъхновени от острова“, обявен от губернатора на острова Павлин Димитров. Условието е да напишат своите литературни произведения в малките „Тефтерчета на твореца“. В следващите дни в „Акве Калиде“ участниците в „Свято слово“ ще чуят легендите за водата, ще четат стихове в Поетично кафене в Несебър – световно наследство, ще споделят тайните на своето вдъхновение в творческа работилница с ученици от музикалното училище „Проф. П. Владигеров“ в Бургас. Организатори на ХII-те Майски срещи на славянските творци „Свято слово“ са Община Бургас, Читалище „Любен Каравелов 1940“, Бургаската писателска общност и РЕКИЦ „Читалища“.", "date": "2018.05.15", "title": "Бургас: Творци от Сърбия и Македония ще участват за 12-то издание на Майските срещи на славянски творци „Свято слово“"}
{"url": "http://www.focus-news.net/news/2018/05/15/2521773/tass-predstavitelyat-na-rusiya-v-oon-predupredi-za-formiraneto-na-armiya-v-kosovo.html", "text": "Русия предупреди Съвета за сигурност на ООН за опасни последствия от трансформацията на силите за сигурност на Косово в боеспособна армия, предава ТАСС.\r\nПостоянният представител на русия в ООН Владимир Сафронков заяви в понеделник, че ситуацията в Косово се влошава, след като „луди глави“ неизбежно ще използват тези въоръжени сили срещу сръбското население в региона.\r\n„Според нашата оценка ситуацията в Косово не се стабилизира, а напротив – влошава се. Негативни фактори се натрупват. Последните развития изискват конструктивна дипломатическа намеса и международен контрол, най-вече чрез мисията на САЩ в Косово“, заяви дипломатът. Йонислав Дочев", "date": "2018.05.15", "title": "ТАСС: Представителят на Русия в ООН предупреди за формирането на армия в Косово"}
{"url": "http://www.focus-news.net/news/2018/05/15/2521789/burgas-normalno-se-osashtestvyava-dvizhenieto-v-oblastta.html", "text": "Нормално се осъществява движението в областта, предаде репортер на Радио ‘‘Фокус’’ – Бургас. Няма образували се задръствания по най-натоварените кръгови кръстовища. Пътищата са сухи и нормално проходими. Няма ограничения на видимостта, каза дежурният в Областно пътно управление. Без затруднения се осъществява движението по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Спокоен е и автомобилният трафик в района на кръговото кръстовище “Трапезица” и пред Окръжна болница. Нормално интензивно е придвижването на моторни превозни средства и в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул.  “Демокрация”.\r\nИзвършват се ремонтни дейности на пътя Слънчев Бряг – Бургас с изграждане на второ платно, в участъка Поморие-Ахелой. Движението на автомобили е отклонено по алтернативните маршрути както следва: Бургас – Ахелой през Каблешково; Поморие – Ахелой през Каменар. Съгласно графика на фирмата изпълнител, ремонтите трябва да приключат до 18 юни 2018 г.\r\nЯнислава КРЪСТЕВА", "date": "2018.05.15", "title": "Бургас: Нормално се осъществява движението в областта"}
{"url": "http://www.focus-news.net/news/2018/05/15/2521788/sedem-eksponata-ot-natsionalniya-istoricheski-muzey-shte-uchastvat-v-izlozhbata-sveti-kliment-ohridski-uchenik-i-uchitel-v-bratislava.html", "text": "Седем експоната от Националния исторически музей (НИМ) ще участват в изложбата „Свети Климент Охридски - ученик и учител\", която се открива в Словашкия национален исторически музей в Братислава. Това съобщиха от пресцентъра на Националния исторически музей. Експозицията се прави по повод Деня на българската просвета и култура и на славянската писменост 24 май и ще бъде открита от директора на НИМ доц. д-р Бони Петрунова.\r\nНИМ ще покаже от своите фондове уникални икони, църковна утвар и ръкописи, свързани с делото и паметта за св. Климент Охридски, като например разкошно украсено Евангелие с обков от XIVв. и XVII в., изработен от сребро с позлата, черен и червен емайл. Експонатите ще онагледят разказа в постерна изложба, осъществена от Центъра за славяно-византийски проучвания „Проф. Иван Дуйчев“ при Софийския университет „Св. Климент Охридски”.\r\nИзложбата се организира от Българския културен център в Братислава и ще продължи до 28 август.\r\nГостуването на Националния исторически музей в Братислава се осъществява благодарение на подкрепата от Министерството на културата на България и е важно събитие в културната програма на Българското председателство на Съвета на ЕС. Събитието минава под знака на Европейската година на културното наследство и слага началото на поредица от изложби, които се посвещават на честването на 45 години от създаването на Националния исторически музей. Следващите прояви през юни ще бъдат в Москва и Париж - музей Лувъра.", "date": "2018.05.15", "title": "Седем експоната от Националния исторически музей ще участват в изложбата „Свети Климент Охридски - ученик и учител\" в Братислава"}
{"url": "http://www.focus-news.net/news/2018/05/15/2521786/komisar-aleksi-stratiev-abiturientite-da-ne-izrazyavat-emotsiite-si-na-patya.html", "text": "Абитуриентите да не изразяват емоциите си на пътя,  призова комисар Алекси Стратиев експерт по пътна безопасност в интервю за Радио „Фокус“ в сутрешния блок „Добро утро, България“.  \r\nТой уточни, че е важно родителите да проведат сериозен разговор за поведението на пътя на завършващите средно образование по време на празникът им. Според комисарят полицията подхожда професионално и организирано към този празник. По тази причина ще е засилено полицейското присъствие и ще има чести проверки за алкохол и наркотици. „Нека родителите да говорят с абитуриентите, а те да имат предвид, че отиват на тържество и емоциите, които имат да бъдат изразени там където трябва, а не на пътя. При напускане на тържествата да не ползват автомобили, а ако ползват, то този, който го управлява, категорично да не е ползвал алкохол. Важно е да се спазват и правилата за движение по пътищата“, каза комисар Алекси Стратиев и призова абитуриентите да бъдат благоразумни, за да не се стига до неприятни последици.", "date": "2018.05.15", "title": "Комисар Алекси Стратиев: Абитуриентите да не изразяват емоциите си на пътя"}
{"url": "http://www.focus-news.net/news/2018/05/15/2521790/sliven-natovareno-e-dvizhenieto-po-patishtata-v-oblastta.html", "text": "Трафикът в сливенската отсечка на АМ „Тракия“ е интензивен. Натоварено е движението по пътищата в област Сливен, съобщиха от Областно пътно управление. Няма въведени ограничения за пътуващите. Пътните настилки са сухи и нормално проходими.\r\nНатоварено е движението по пътя Сливен – Ямбол.\r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства.\r\nОпасност от падащи камъни има по пътя Сливен – Ичера – Градец.", "date": "2018.05.15", "title": "Сливен: Натоварено е движението по пътищата в областта"}
{"url": "http://www.focus-news.net/news/2018/05/15/2521791/sport-zho-vilfrid-tsonga-se-otkaza-ot-uchastie-na-rolan-garos.html", "text": "Жо-Вилфрид Цонга се отказа от участие във втория за сезона турнир от Големия шлем - \"Ролан Гарос“. Причината е свързана с контузия в лявото коляно, от която французинът все още не се е възстановил, стана ясно от съобщение, което Цонга публикува в социалните мрежи.\r\nЗа последно 33-годишният френски тенисист игра през февруари на турнира в Марсилия, където достигна до полуфиналите. В кариерата си е достигал до полуфиналите на „Ролан Гарос“ два пъти – през 2013 година, когато отстъпва на Давид Ферер, и през 2015 година, когато губи от Станислас Вавринка.", "date": "2018.05.15", "title": "Спорт: Жо-Вилфрид Цонга се отказа от участие на „Ролан Гарос“"}
{"url": "http://www.focus-news.net/news/2018/05/15/2521796/pregled-na-osnovnite-temi-v-shumenskiya-pechat.html", "text": "„Шумен коригира Националната здравна карта“, е водещото заглавие във вестник „Шуменска заря“. Областният съвет по здравеопазване изработи нов проект, в който се отчитат компетенциите на лечебните заведения в Шуменска Област. Отделение по отделение, легла по легла и нива на компетентност започнаха да записват членовете на Областния съвет по здравеопазване. Предложенията ще бъдат изпратени до комисията, която изработва новата Национална здравна карта. Извънредното събиране на съвета се наложи заради недоволството и аргументираните опасения на лекарите от областта, че се отстъпва от завоювани позиции в лечебната дейност. „Театърът има нужда от драматургия“, пише на стр.2 вестникът.„Театърът има нужда от драматургия!“ – възкликна в Шумен специалният гост на Международния фестивал Друмеви театрални празници „Нова българска драма“ големият Константин Илиев. Въпреки атрактивните документални спектакли! Въпреки представянето на сцена на драматизации на успешни литературни творби от талантливи актьори. Театърът си има своите вековечни закони по които той се гради. И те трябва добре да се познават, стана ясно на организирания за първи път по време на фестивала уъркшоп по драмописане. „Велики Преслав беше домакин на исторически форум“, съобщава ежедневникът. Исторически форум за „Българите в основата на човешката цивилизация” събра учени, студенти и ученици в археологическия музей на Велики Преслав. Форумът организираха историци от преславския музей и Сдружение „Обединени българи за устойчив свят” със съдействието на общината – домакин. Кметът на Велики Преслав д-р Александър Горчев и директорът на музея Пламен Славов откриха събитието в конферентната зала на музея. „120 542 лева дивидент взема община Шумен от “Индустриален парк – Шумен” АД“, пише всекидневникът. 50 % от реализираната за миналата година печалба в размер на 602 714.26 лв. Да бъде разпределена между основните акционери, като дивидентът за „НИКИ-БТ“ АД е в размер на 180 814.28 лв., а за общината – 120 542 лева. Това реши Общото събрание на дружеството.", "date": "2018.05.15", "title": "Преглед на основните теми в шуменския печат"}
{"url": "http://www.focus-news.net/news/2018/05/15/2521793/shumen-intenziven-e-trafikat-po-republikanskata-patna-mrezha-v-oblastta.html", "text": "Интензивен е трафикът по републиканската пътна мрежа в област Шумен, предаде репортер на Радио „Фокус“- Шумен. Сред по- натоварените участъци са пътна връзка Белокопитово с автомагистрала „Хемус“, района на кръговото кръстовище при 7-ми км и кръговото кръстовище за кв. Макак по главен път София- Варна. Спокойно се пътува в посока Силистра. Пътните настилки са сухи.  Видимостта е добра. В сила е забраната за товарни автомобили над 10 тона по пътя Радко Димитриево- Друмево, обходът е Шумен- Овчарово- Друмево. Върбишки проход е затворен за всички видове пътни превозни средства. Ришки проход е отворен без ограничения.\r\nИвелина ИВАНОВА", "date": "2018.05.15", "title": "Шумен: Интензивен е трафикът по републиканската пътна мрежа в областта"}
{"url": "http://www.focus-news.net/news/2018/05/15/2521795/varna-po-avtomagistrala-hemus-ot-devnya-kam-vetrino-i-v-obratnata-posoka-se-osashtestvyava-kosene-na-trevnite-ploshti.html", "text": "По автомагистрала „Хемус“ от Девня към Ветрино от км 402+000 до км 386+000 посока София и в обратната посока от км 386+000 до км 402+000 посока Варна се осъществява косене на тревните площи,  предаде репортер на Радио „Фокус“ – Варна. Движението в участъка се регулира от сигналисти.\r\nПо данни на Агенция „Пътна инфраструктура“ движението по АМ „Черно море“ в участъка Варна – Харамията от км 0+000 до км 8+600 се осъществява с повишено внимание отново поради косене на тревни площи в средна разделителна ивица. Движението от км 2+329 до км 3+238 се осъществява при пълно затваряне на платното и пренасочване на движението в платното посока Варна поради строително-ремонтните работи на виадукт „Звездица”.\r\nПътните настилки в областта са сухи, времето е ясно, видимостта е добра. Над Северното Черноморие се очаква временно увеличение на облачността с кратки превалявания, по-значително в следобедните часове. Очакваната максимална температура за Варна е около 21° градуса.\r\nПо път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево–Варна при км 83+100 е ограничено движението на МПС над 10 т. Трафикът се осъществява по  обходен маршрут: Кичево – Оброчище.  В участъка от км 125+000 до км 165+000 движението се осъществява с повишено внимание, поради монтаж на ограничителни системи.\r\nПо третокласната пътна мрежа Старо Оряхово – Гроздьово от км 23+403 до км 41+705 и от км 0+000 до км 17+377 движението се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. По път III-2901 Калиманци – Аксаково от км 6+000 до км 0+000 се трафикът се осъществява с повишено внимание поради ремонтни дейности на асфалтовата настилка. Движението в района се регулира от сигналисти.\r\nМилена СТОЕВА", "date": "2018.05.15", "title": "Варна: По автомагистрала „Хемус“ от Девня към Ветрино и в обратната посока се осъществява косене на тревните площи"}
{"url": "http://www.focus-news.net/news/2018/05/15/2521792/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalniya-stadion-vasil-levski.html", "text": "Въвежда се временна организация на движението за провеждане на футболна среща на Националния стадион „Васил Левски”, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- до приключване на футболната среща на 15 май по алеите около Национален стадион „Васил Левски”, при сектор Б, В и Г. \r\n- от 12.30 до 20.30 часа на 15 май: \r\n- на моста пред Национален стадион „Васил Левски”; \r\n- на ул. „Ген. Гурко” между бул. „Васил Левски” и бул. „Евлоги и Христо Георгиеви”. \r\nОт 17.00 часа на 15 май до приключване на футболната среща, само при необходимост и по преценка на ръководството на СДВР трябва да се забрани влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”. \r\nСтолична дирекция на вътрешните работи осигурява охрана и постове за контрол и регулиране на движението.", "date": "2018.05.15", "title": "София: Въвежда се временна организация на движението за провеждане на футболна среща на Националния стадион „Васил Левски”"}
{"url": "http://www.focus-news.net/news/2018/05/15/2521797/varna-markirovka-za-sinya-zona-shte-se-polaga-po-ulitsite-odesos-ticha-han-krum-san-stefano.html", "text": "Продължава маркировката „синя зона“ в централната част на Варна, предаде репортер на Радио „Фокус“- Варна. Ще се полага хоризонтална маркировка по улиците „Одесос“, „Тича“, Хан Крум“, „Сан Стефано“, съобщиха от ОП „Общински паркинги и синя зона“. За времето от 7.00 до 19.30 часа спирането на моторно-превозни средства в района е забранено. От общинската фирма призовават гражданите да преместят автомобилите си. Натоварен е трафикът, поради продължаващия ремонт на бул. „Васил Левски“. Във връзка с изпълнението на проекта за реконструкция и рехабилитация на канализационна мрежа в селищно образувание „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул.“Янко Славчев“. Временна организация на движението е въведена и поради ремонтните дейности на ул. „Мара Тасева“ в кв. „Аспарухово“. Остава затворено едното платно за движение по бул. „Народни будители“, в посока център-Аспарухово, от ул. „Чонгора“ до кръстовището с ул. „Мара Тасева“. Въведено е изменение по направленията от и към центъра на Аспарухово и движението ще се осъществява двупосочно в едното платно. Улица „Мара Тасева“ е затворена, като движението ще бъде пренасочвано по бул. „Народни будители“, който ще бъде отворен след строителството  на кръгово кръстовище.\r\nМилена СТОЕВА", "date": "2018.05.15", "title": "Варна: Маркировка за \"синя зона\" ще се полага по улиците „Одесос“, „Тича“, Хан Крум“, „Сан Стефано“"}
{"url": "http://www.focus-news.net/news/2018/05/15/2521787/mkd-makedoniya-dpa-i-besa-shte-poluchat-po-edno-ministersko-myasto.html", "text": "„Демократична партия на албанците“ и Беса ще бъдат част от управляващата коалиция на Социалдемократическия съюз на Македония (СДСМ) и „Демократичен съюз за интеграция“, съобщава скопското електронно издание МКД. С обявената реконструкция на правителството в Скопие, ДПА и Беса се очаква да получат по едно министерско място и по няколко на заместници. Към настоящия момент източниците на изданието не разкриват за кои министерства са се договорили лидерите на партиите.\r\nВ понеделник Мендух Тачи, председател на ДПА и Африм Гаши, лидер на Беса, се срещнаха с министър-председателя на югозападната ни съседка Зоран Заев (СДСМ). В рамките е постигнато съгласие за влизане на двете партии в коалицията, твърдят източниците на изданието.Тереза Герова", "date": "2018.05.15", "title": "МКД (Македония): ДПА и Беса ще получат по едно министерско място"}
{"url": "http://www.focus-news.net/news/2018/05/15/2521798/haskovo-sporten-praznik-shte-se-provede-v-zala-spartak.html", "text": "Спортен празник ще събере децата в община Хасково от 17.30 часа в зала „Спартак“. Това съобщиха от пресцентъра на Общината. Състезанията са по проект „Равни в старта“ финансиран от Център за образователна интеграция на децата и учениците от етническите малцинства – ЦОИДУЕМ. Проектът се реализира от Община Хасково в партньорство с 8 детски градини от града. В надпреварата освен децата от градините ще участват и техните родителите.\r\nСъстезанието е посветено на 17 май - Ден на българския спорт и професионален празник на работещите в сферата на спорта.", "date": "2018.05.15", "title": "Хасково: Спортен празник ще се проведе в зала „Спартак“"}
{"url": "http://www.focus-news.net/news/2018/05/15/2521799/kyustendil-remontni-deynosti-se-izvarshvat-v-uchastak-ot-avtomagistrala-struma-mezhdu-blagoevgrad-i-boboshevo.html", "text": "Ремонтни дейности се извършват в участък от автомагистрала „Струма”, между Благоевград и Бобошево. Това съобщи за Радио „Фокус” – Кюстендил дежурният в Областно пътно управление – Кюстендил. Дейностите са в посока София. Поради тази причина до края на деня има стесняване на активната лента за движение. Участъкът е сигнализиран с пътни знаци. Поради ремонт на фуга на виадукт се спира движението в участък от автомагистрала „Струма”. Ремонтът се извършва при 46 километър, посока София. Поради тази причина се спира движението в платното за София на автомагистрала „Струма“ от пътен възел „Дупница-Север“ до пътен възел „Долна Диканя“. По време на ремонтните дейности трафикът за София ще се пренасочва по път Е-79. Необходимо е шофьорите да карат внимателно и да спазват пътната сигнализация. Движението в посока Дупница е без промяна. Срокът на действие на ограничението е до 13 май. Ремонтни дейности се извършват по пътя Кюстендил – Перник, в района на селата Ябълково и Цървеняно. Водачите на моторни превозни средства трябва да се движат с повишено внимание. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”.\r\nВенцеслав ИЛЧЕВ", "date": "2018.05.15", "title": "Кюстендил: Ремонтни дейности се извършват в участък от автомагистрала „Струма”, между Благоевград и Бобошево"}
{"url": "http://www.focus-news.net/news/2018/05/15/2521794/a1-on-makedoniya-na-turskoto-letishte-atatyurk-arestuvaha-albanets-s-blizo-10-kilograma-kokain-v-chantata.html", "text": "Истанбулската полиция арестува албански гражданин на международното летище \"Ататюрк\", след като е намерила 9,7 килограма кокаин, пренасян в чантата му, предава A1 On. \r\nАлбанецът с инициали Н.К. (48 г.) е кацнал на летището в Истанбул със самолет, който лети от Сао Пауло, Бразилия. Кокаинът е бил опакован с хартия, което е улеснило преминаването на албанеца през контрола на въздушното движение на летището.\r\nМеждувременно гръцката полиция, която е арестувала албански гражданин и е конфискувала пет килограма хероин, е предприела успешни действия за предотвратяване на опит за контрабанда на скъпи лекарства.Тереза Герова", "date": "2018.05.15", "title": "A1 On (Македония): На турското летище „Ататюрк“ арестуваха албанец с близо 10 килограма кокаин в чантата"}
{"url": "http://www.focus-news.net/news/2018/05/15/2521801/pazardzhik-remontni-deynosti-se-izvarshvat-po-patya-velingrad-s-pobit-kamak-ot-10-km-do-20-km.html", "text": "Натоварено е движението по главните пътища на областта, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки  са преобладаващо сухи. Ремонтни дейности се извършват по пътя Велинград – с. Побит камък от 10 км  до 20 км. Движението  се осъществява в свободната лента спрямо поставената сигнализация поради частични ремонтни дейности по асфалтовата настилка. Ограничение има  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.05.15", "title": "Пазарджик: Ремонтни дейности се извършват по пътя Велинград – с. Побит камък от 10 км до 20 км"}
{"url": "http://www.focus-news.net/news/2018/05/15/2521802/blagoevgrad-za-peta-poredna-godina-litera-ekspo-shte-predstavi-nay-dobrite-knizhni-zaglaviya.html", "text": "За пета поредна година „Литера Експо“ ще представи най- добрите книжни заглавия в Благоевград. Юбилейното издание на изложението започва от днес и ще продължи до 19 май и включва международно участие. Това съобщиха от пресцентъра на Община Благоевград. Акцентът на „Литера Експо“ ще бъде Балканските автори и балканската литература. Превърналата се в традиционна инициатива се организира от Асоциация за култура и книжовност с подкрепата на Община Благоевград.\r\nНай-голямата книжарница на открито ще бъде позиционирана на площад „България“. 20 издателства ще разположат новите си издания на щандове в общо 7 шатри. Жители и гости на Благоевград ще имат възможност да се срещнат с водещи български издателства, автори и да закупят книги на преференциални цени. По традиция в Благоевград по време на литературното изложение гостуват различни автори, с които всеки желаещ може да се срещне, получи автограф с лично посвещение и да намери отговори на своите въпроси.", "date": "2018.05.15", "title": "Благоевград: За пета поредна година „Литера Експо“ ще представи най-добрите книжни заглавия"}
{"url": "http://www.focus-news.net/news/2018/05/15/2521800/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Мокри на места са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е с разкъсана облачност и добра видимост. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През нощта не са получавани сигнали за инциденти по пътищата в областта.\r\nДвижението по път II-86 Хвойна – Чепеларе се осъществява с повишено внимание спрямо създадената организация поради почистване на регули. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е интензивен в сутрешните часове. Пътните настилки по улиците в града са мокри на места. По-натоварено е движението по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.05.15", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/05/15/2521805/pazardzhik-evropeyskite-shampionki-gabriela-i-stefani-stoevi-shte-se-sreshtnat-sas-sportuvashtite-v-dvata-kluba-za-badminton-v-grada.html", "text": "Европейските шампионки по бадминтон на двойки Габриела и Стефани Стоеви ще се срещнат със спортуващите в двата клуба за бадминтон в Пазарджик, съобщиха от общинската администрация. Срещата е от 11,00 часа в спортна зала “Васил Левски”. В края на миналия месец сестри Стоеви завоюваха първата европейска титла в историята на българския бадминтон.", "date": "2018.05.15", "title": "Пазарджик: Европейските шампионки Габриела и Стефани Стоеви ще се срещнат със спортуващите в двата клуба за бадминтон в града"}
{"url": "http://www.focus-news.net/news/2018/05/15/2521806/umbalsm-pirogov-naraganiyat-vchera-mladezh-e-v-stabilno-sastoyanie-i-kontakten.html", "text": "Наръганият вчера младеж е в стабилно състояние и контактен. Това съобщиха от УМБАЛСМ „Пирогов“, предаде репортер на Агенция „Фокус“.\r\nПострадалият е бил опериран.  „Характерът и тежестта на нараняванията са такива, че не представляват опасност за живота. В момента състоянието на пациента е стабилно, предполагащ позитивно и оптимистично развитие на травматичното увреждане. Той е в съзнание и е контактен. Нараняването е едно – в областта на гръдния кош. Обикновено след подобен тип интервенции наблюдението е между 3 и 5 денонощия“, коментираха от „Пирогов“. Операцията е била средна по тежест.\r\nМъжът беше наръган в понеделник в тролейбус, движещ се по линия №7. Извършителят на деянието е бил във видимо нетрезво състояние. Приятелката на пострадалият е припаднала при вида му след инцидента. Причина за скандала е, че пътници на тролейбуса са яли семки, плюейки обелки в превозното средство. Две момчета, едно от които е пострадалият, са направили забележка на въпросните пътници, когато извършителят на нападението е скочил да защитава плюещите обелките и впоследствие е наръгал едно от момчетата.", "date": "2018.05.15", "title": "УМБАЛСМ „Пирогов“: Наръганият вчера младеж е в стабилно състояние и контактен"}
{"url": "http://www.focus-news.net/news/2018/05/15/2521808/die-neue-zuercher-zeitung-turtsiya-startira-mashtabna-kampaniya-za-otvaryane-na-uchilishta-v-15-zapadni-darzhavi.html", "text": "Според доклад на SonntagsBlick, Турция стартира мащабна кампания за откриване на училища в 15 западни държави, съобщава вестник Die Neue Zuercher Zeitung, без да привежда информация в кои точно страни освен Швейцария ще отворят врати новите образователни институции. \r\nЗад проекта стои Министерството на турците зад граница (YTB), създадено през 2010 г. от правителството, водено от \"Партия на справедливостта и развитието\". Медии алармират, че Анкара ще се опита да разшири влиянието си върху учениците и студентите от турски произход, които живеят зад граница. \r\nКонкретно, планираните училища на територията на Швейцария ще бъдат управлявани от турски организации и часовете им са замислени като доброволно допълнение към основното училище. Фондации и асоциации могат да подават молби за подкрепа от Анкара до края на юни 2018 г., се казва в медийния доклад, базиран на документи от Министерството на турците зад граница. Класовете трябва да включват 15 до 25 деца и подрастващи на възраст от шест до 17 години. В учебния план са предвидени уроци по  турски език, история, религия и култура. Според доклада някои представители на турската общност в Швейцария се опасяват, че Анкара иска да използва курсовете, за да индоктринира учениците и студентите с националистическа ислямска пропаганда.Тереза Герова", "date": "2018.05.15", "title": "Die Neue Zuercher Zeitung: Турция стартира мащабна кампания за отваряне на училища в 15 западни държави"}
{"url": "http://www.focus-news.net/news/2018/05/15/2521807/dimitar-margaritov-predsedatel-na-kzp-individualni-dogovori-biha-reshili-osnovnite-problemi-na-potrebitelite-s-estestvenite-monopolisti.html", "text": "Най-често поставяният от страна на гражданите въпрос по отношение на топлофикационните дружества е свързан с т. нар. „такса сградна инсталация”, която мнозина считат за несправедлива или поне за неясна от гледна точка на това как се изчисляват сумите, които трябва да се платят за използването на топлоенергия в общите части. Това каза председателят на Комисията за защита на потребителите (КЗП) Димитър Маргаритов пред телевизия „Алфа”, съобщиха от Комисията.\r\nПредседателят на КЗП каза, че институциите търсят начин за установяване на „една справедливост в отношенията между доставчика на топлоенергия и потребителите”. Следваща стъпка в тези усилия е инициативата на Министерството на енергетиката за сформиране на работна група с участието и на Комисията за защита на потребителите, като целта е изработване на предложения за оптимизиране на нормативната уредба. В работната група са включени и граждански организации, които от години работят по изясняването на тези проблеми и са поставяли основните от тях, информира Маргаритов.  \r\n„Започваме с идеята за индивидуалните договори. Всеки потребител ще трябва да може да подпише договор, в който да е посочено какво му струва единицата на това, което той ползва, съответно – как се измерва и да е напълно проследим този процес”, обясни председателят на КЗП. Той изрази мнение, че така голяма част от натрупаните с годините проблемите ще намерят своето успешно решение. \r\n„Когато говорим за останалите сектори в т. нар. монополизиран пазар, симптоматично продължават да са най-много жалбите за надписани сметки и оспорване на начислени такси – както по отношение на електроразпределителните дружества, така и по отношение на ВиК”, посочи Маргаритов. Той допълни, че това е дейност, изясняването на която върви ръка за ръка и с дейността на експертите от Комисията за енергийно и водно регулиране. \r\nМаргаритов напомни, че по потвърдено от съда решение на КЗП, потребителите не могат да бъдат задължавани да плащат оспорена от тях сметка до произнасянето на доставчика по жалбата им. „Ако имате сметка за ток, която Ви се струва, че е надписана, Вие можете да я оспорите в 30-дневен срок и електроразпределителното дружество е длъжно да се произнесе”, даде пример той. И направи важното уточнение, че през този период търговецът не може нито да задължи абоната си с каквито и да било плащания, нито да му спре услугата.", "date": "2018.05.15", "title": "Димитър Маргаритов, председател на КЗП: „Индивидуални договори биха решили основните проблеми на потребителите с естествените монополисти”"}
{"url": "http://www.focus-news.net/news/2018/05/15/2521804/veliko-tarnovo-natovareno-e-dvizhenieto-po-glavnite-bulevardi-i-krastovishta-v-grada.html", "text": "Натоварено е движението по главните булеварди и кръстовища в старата столица в началото на работния ден. Пътните настилки са сухи, а времето – ясно и слънчево, предаде репортер на Радио „Фокус“ – Велико Търново. По – засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел Качица, както и по улица „Магистрална“ , която съвпада с част от път София – Варна. Всички светофарни уредби към момента работят нормално. Няма допълнително въведени ограничения и нови затворени пътни участъци. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица. Условията за пътуване в региона също са нормални. Настилките – предимно сухи, времето – ясно и слънчево. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.05.15", "title": "Велико Търново: Натоварено е движението по главните булеварди и кръстовища в града"}
{"url": "http://www.focus-news.net/news/2018/05/15/2521811/credissimo-podari-novi-sportni-ploshtadki-na-zhitelite-na-sofiya.html", "text": "осигури нови спортни площадки в три столични района, като част от кампанията „Credissimo и шампионите на България - Заедно сме първи!“, свързани с инициативите, определящи София като „Европейска столица на спорта“ за 2018 г. Жителите на р-н Триадица, р-н Младост и р-н Витоша имат възможността да използват спортните съоръжения, поставени на ключови локации в трите района. Съоръженията са създадени от компанията „Титан Фитнес”, като включват уреди за разнообразни физически упражнения и натоварване на всички мускулни групи.\r\nНа 14 май 2018 г. в присъствието на доц. д-р Тодор Чобанов – заместник-кмет по направление „Култура, образование, спорт и превенция на зависимости”, Ирена Димитрова – директор дирекция „Превенция, интеграция, спорт и туризъм“, Велислава Кръстева – народен представител, както и други официални гости, в Южен парк беше официално открита третата спортна площадка.\r\n„Изказвам огромна благодарност към Credissimo и към всички вас, които направихте това събитие възможно, с цел да осигурим на жителите на София възможност да практикуват любимите им спортове. Надявам се, че с примера на Credissimo, ще вдъхновим и други компании, които по същия начин да изграждат нови спортни съоръжения и да обръщат все повече внимание на стимулирането на активния начин на живот и развитието на младите таланти.“, коментира доц. д-р Тодор Чобанов – заместник-кмет по направление „Култура, образование, спорт и превенция на зависимости”\r\nВ предстоящите месеци, проектът ще продължи с изграждането на още спортни съоръжения в столицата, както и площадки специално предназначени за деца в Борисова градина.\r\n„За целия ни екип е изключителна чест да имаме възможност да спомагаме за развитието на младите български таланти, както и да стимулираме интереса към спорта чрез кампанията ни. Вярваме, че благодарение на нашата подкрепа и общите усилия, които всички полагаме ще дадем все повече възможности за младите хора да откриват и развиват своите таланти.“, сподели Ивелин Камбуров, финансов директор на компанията.\r\nВ световен мащаб през последните години потребителите все повече се доверяват и предпочитат удобството и сигурността на интернет услугите в своето ежедневие. Тази тенденция се отразява и върху потреблението на финансови услуги и продукти, като все по-голяма част от тях се дигитализират с цел улеснение на клиента, в съчетание с пълна проследимост и сигурност при преноса на данни. Тази тенденция се потвърждава и от доклада на Европейската централна банка, според който вече над 60% от кредитите до 2 000 евро се отпускат изцяло онлайн.\r\nCredissimo е лидер в налагането на новаторски онлайн решения и модели във ФинТех сектора в България като постоянно се стреми да надскача очакванията на своите клиенти, предлагайки им изцяло онлайн продукти и услуги на световно ниво с персонално отношение към всеки клиент.\r\nС разширяването на дейността си, дружеството затвърждава водещата си позиция в онлайн кредитирането на българския пазар и е една от най-бързо развиващите се технологични компании в региона. ФинТек групата вече е пазарен лидер и в Македония, като изключително успешно се развива и на полския пазар, където оперира вече повече от половин година. През следващите месеци предстои да наложи и внедри своя бизнес модел и технологии в Испания и Румъния. Credissimo ще е и първата европейска ФинТек компания, която ще навлезе и предложи  в Колумбия.", "date": "2018.05.15", "title": "Credissimo подари нови спортни площадки на жителите на София"}
{"url": "http://www.focus-news.net/news/2018/05/15/2521812/pss-dobri-sa-usloviyata-za-turizam-v-po-niskite-chasti-na-planinite.html", "text": "Добри са условията за туризъм в по-ниските части на планините. Това съобщиха за Агенция „Фокус“ от Планинска спасителна служба (ПСС) към БЧК. Температурите варират между 5 и 14 градуса. В повечето планини е облачно с умерен вятър по билата. Лифтовите съоръжения не работят. Няма регистрирани инциденти с туристи за последното денонощие. От ПСС предупреждават, че времето е динамично и при наличие на гръмотевична буря не трябва хората да се движат по билата. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.05.15", "title": "ПСС: Добри са условията за туризъм в по-ниските части на планините"}
{"url": "http://www.focus-news.net/news/2018/05/15/2521813/gabrovo-remontni-deynosti-se-izvarshvat-po-patya-mezhdu-sevlievo-i-selo-draganovtsi.html", "text": "Ремонтни дейности се извършват по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни, съобщиха за Радио „Фокус“ – Велико Търново от Областно пътно управление – Габрово. Условията за пътуване в областта са нормални. Настилките са предимно сухи, в усойните райони – мокри на места. Движението не е натоварено. Времето е ясно и слънчево, без мъгли и намалена видимост. \r\nВ едната лента се пренасочва трафикът в друга отсечка от път II-44 между  Севлиево и Драгановци. В участъка от км 7+331 до км се 13+138 тече ремонт на пътни съоръжения при км 7+331, км 8+693 и км 13+138 и укрепителна стена при км 11+735. Дейностите трябва да приключат до края на октомври. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. Отворен за движение е прохода Шипка, но там остава забраната за товарни автомобили над 12 тона.\r\nЛуиза ТРАНЧЕВА", "date": "2018.05.15", "title": "Габрово: Ремонтни дейности се извършват по пътя между Севлиево и село Драгановци"}
{"url": "http://www.focus-news.net/news/2018/05/15/2521814/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-16-may.html", "text": "„Софийска вода” временно ще прекъсне водоснабдяването в някои части на столицата на 16 май. Това съобщиха от дружеството. Във връзка с подмяна на спирателни кранове в резервоар „Модерно предградие“ жк. „Люлин“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на:\r\nжк.„Люлин“ 1-ви, 2-ри, 3-ти, 6-ти, 7-ми, 8-ми, 9-ти, 10-ти микрорайони\r\nжк.„Люлин“ - Център, бл.290, бул. „Панчо Владигеров“  № 60, 66, 74 и бензиностанция ШЕЛ.\r\nул. „Околовръстен път“ – от ул. „3-ти март“ до бул. „Сливница“\r\nкв.„Факултета“, местнаст „Смърдана“\r\nС понижено налягане ще бъдат: \r\nжк.„Западен парк“, жк.„Красна поля“ I-ва и II-ра част\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: \r\nжк. „Люлин“  8 – бул. „Царица Йоанна“/локално платно/ до северозападния вход на метростанция „Люлин“\r\nжк.„Люлин“ 9 – ул. „Ген.Никола Генев“ пред входа на 40-то СОУ\r\nжк.„Люлин“ 10 – ул. „Димитър Талев“ пред входа на ОДЗ № 100.\r\nВъв връзка с монтаж на хидрофорна уредба до бл. 181 жк. „Красно село“, се налага спиране на водоподаването от 10.00 до 19.00 часа на клиентите на „Софийска вода”, живеещи в района от:\r\nбл. 185 до бл. 189 включително (висока зона). \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дечко Йорданов“ пред бл. 184.\r\nВъв връзка с подмяна на сградно водопроводно отклонение на ул. 40 кв. „Враждебна“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на:\r\nул. 40 №24\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 40 №24 .\r\nВъв връзка с подмяна на сградно водопроводно отклонение на ул. „Роза“ с. Лозен, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. „Сергин Сердарски“ от ул. „Съединение“ до ул. „Могила“\r\nул. „Рашовец“ от ул. „Роза“ до ул. „Сергин Сердарски“\r\nул. „Могила“ от ул. „Сергин Сердарски“ до ул. „Теменуга“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сергин Сердарски“ ъгъла с ул. „Рашовец“.\r\nВъв връзка с подмяна на сградно водопроводно отклонение на ул. „Чукура“ с. Бусманци, се налага спиране на водоподаването от 09:30 до 16:30 часа на клиентите на „Софийска вода”, живеещи в района на:\r\nул. „Пчелина“, ул. „Чукура“, ул. „Татарски път“, махала „Нова Враждебна“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пчелина“ ъгъла с ул. „Чукура“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - .", "date": "2018.05.15", "title": "„Софийска вода” временно ще прекъсне водоснабдяването в някои части на столицата на 16 май"}
{"url": "http://www.focus-news.net/news/2018/05/15/2521815/shumen-predstavyat-merki-za-obezopasyavane-na-krastovishteto-pri-selo-dibich.html", "text": "Заседание на Областната транспортна комисия ще се проведе от 14.00 ч. в зала 2 на Областна администрация Шумен. Това съобщиха от пресцентъра на Областната администрация. Ще бъдат представени набелязани мерки за обезопасяване на кръстовището на път   II-73 Шумен-Карнобат и на път  IV-73001 при село Дибич. \r\nПредставителите на общините и на Областното пътно управление ще докладват за извършените дейности за подобряване състоянието на пътната маркировка и пешеходните пътеки в населените места и извън населените места на територията на област Шумен в изпълнение на решенията на Областна комисия по безопасност на движението по пътищата от 26 февруари. Представител на Община Никола Козлево ще говори относно откриване на нова автобусна линия от Областната транспортна схема с маршрут Шумен-село Векилски.", "date": "2018.05.15", "title": "Шумен: Представят мерки за обезопасяване на кръстовището при село Дибич"}
{"url": "http://www.focus-news.net/news/2018/05/15/2521781/afp-protestite-po-granitsata-mezhdu-izrael-i-ivitsata-gaza-pochinalo-e-bebe-v-rezultat-na-vdishvane-na-salzotvoren-gaz.html", "text": "Палестинското бебе е починало в резултат на вдишване на сълзотворен газ по време на сблъсъци по границата между Израел и Ивицата Газа, съобщи Министерството на здравеопазването в Рамала, предава AFP. \r\nНе се пояснява на какво разстояние от мястото на сблъсъците се е намирало семейството, чието осеммесечно бебе е починало. Агенцията припомня, че при протестите загинаха най-малко 58 палестинци.Тереза Герова", "date": "2018.05.15", "title": "AFP: Протестите по границата между Израел и Ивицата Газа – починало  е бебе в резултат на вдишване на сълзотворен газ"}
{"url": "http://www.focus-news.net/news/2018/05/15/2521817/pregled-na-osnovnite-temi-vav-varnenskiya-pechat.html", "text": "„Време е държавата да вземе мерки срещу замърсяването на плажове, запазена територия на т. нар. Зелени“. Това четем на първа страница на вестник „Черно море“. Според материала резултатът около местата за къмпингуване е отчайващ, тонове боклуци, почистване за сметка на общините. Крайно време е държавата да вземе необходимите мерки, за да преустанови безобразното замърсяване по Черноморието на определени плажове, запазена територия на т. нар. Зелени. \r\n„Законът за „тихите“ часове в курортите няма да се промени“, съобщава изданието на стр. 2. Не се предвиждат промени в закона и въпреки недоволството на собствениците на дискотеки и шумни заведения по Черноморието, от 23 до 7 ч. трябва да се пази тишина. \r\n„Започва доброволно разделно събиране на боклуците по плажовете“, пише на 3 стр. в броя. От 2019 г. този тип сметоизвозване ще бъде на доброволен принцип, но от 2019 г. ще стане задължително.  Още от тази година наемателите на плажовете и концесионерите трябва да започнат разделно събиране на отпадъците, каза във Варна министърът на околната среда Нено Димов. \r\n„Икономическият университет празнува 98-годишнина“, пише вестникът на същата страница. Икономическият университет – Варна отпразнува своята 98-годишнина на церемония, уважена от кмета Иван Портних и областния управител Стоян Пасев. На празника присъстваха много представители на местната власт, на дипломатическия корпус в града, много общественици. \r\n„Пет нови скулптури ще украсят курорта Св. св. Константин и Елена“, допълва изданието на стр. 5. Пет нови скулптури ще украсят и това лято парковото пространство на курорта „Св. св. Константин и Елена“. За четвърта поредна година пленерът „Докосване до природата“ събра творци, които да разкрият дарбата си на открито, край брега на морето.", "date": "2018.05.15", "title": "Преглед на основните теми във варненския печат"}
{"url": "http://www.focus-news.net/news/2018/05/15/2521819/burgas-otkradnati-sa-2-500-leva-i-lichnite-dokumenti-ot-mikrobusa-na-56-godishen-mazh.html", "text": "Откраднати са 2 500 лева и личните документи от микробуса на 56-годишен мъж. Това съобщиха от ОД МВР-Бургас. На 14 май, около 12.40 ч. в Пето Районно управление – Бургас е получено съобщение от 56-годишния бургазлия, който час по-рано тръгнал от Поморие за Бургас за да занесе два касови апарата за ремонт. В момента, в който преминал покрай детелината за кв. „Сарафово“ установил, че управлявания от него микробус „Форд“, с бургаска регистрация, станал нестабилен и започнал да дърпа силно на дясно. Бургазлията отбил от пътя и включил компресора за да напомпи гумата, когато видял, че към него да се приближил непознат мъж. Същият се интересувал как да стигне до Созопол, като след кратък разговор непознатият се качил в чакащия го автомобил, паркиран непосредствено зад микробуса на бургазлията. Малко по-късно 56-годишния мъж приключил с напомпването на гумите, качил се на автомобила и констатирал, че липсва торбичката с касовите апарати и мъжката му чанта, съдържаща личните му документи и сумата от 2 500 лева. Работата по случая продължава от служители на Пето Районно управление – Бургас.", "date": "2018.05.15", "title": "Бургас: Откраднати са 2 500 лева и личните документи от микробуса на 56-годишен мъж"}
{"url": "http://www.focus-news.net/news/2018/05/15/2521803/faz-sasht-blokiraha-nezavisimoto-razsledvane-na-nasilieto-v-ivitsata-gaza.html", "text": "САЩ отхвърлиха независимото разследване на насилието в Ивицата Газа, в резултат на което загинаха най-малко 58 палестинеца, съобщава германският национален ежедневник Die Frankfurter Allgemeine Zeitung. \r\nСред членовете на Съвета за сигурност на ООН в понеделник бе разпространено проектоизявление относно насилието, в което се призоваваше за стартирането на разследване на сблъсъците. САЩ обаче блокираха този проект, потвърди източник от дипломатическите кръгове. Очаква се по-късно във вторник Съветът за сигурност да обсъди ситуацията в региона. Пред органа ще говори българският дипломат Николай Младенов, специален пратеник на ООН за Близкия Изток. \r\nМеждувременно Палестинската автономия обяви тридневен траур, след като 58 души, включително осеммесечно бебе станаха жертви на насилието, избухнало по време на протестите по границата между Израел и Ивицата Газа. За вторник президентът на Палестинската автономия Махмуд Абас обяви обща стачка. Денят маркира и годишнината от експулсирането на стотици хиляди след основаването на израелската държава през 1948 г.\r\nПрез последните седмици десетки хиляди протестираха по границата на Ивица Газа в т.нар. похода на завръщането\" с искане за прекратяване на блокадата и зачитане правото на завръщането на палестинците на днешната територия на Израел. Очаква се протестите да приключат във вторник. Напрежението бе допълнително подхранено от откриването на американското посолство в Ерусалим. \r\nВ шестседмичните протести бяха ранени повече от 2 770 палестинеца, твърдят от Министерството на здравеопазването в Рамала. Тереза Герова", "date": "2018.05.15", "title": "FAZ: САЩ блокираха независимото разследване на насилието в Ивицата Газа"}
{"url": "http://www.focus-news.net/news/2018/05/15/2521818/amerikanskiyat-admiral-dzheyms-fogo-voennata-baza-suda-bey-e-osnoven-tsentar-za-operatsiite-na-nato.html", "text": "Гръцката военна база „Суда бей“ на остров Крит е „основен център\" за операциите на НАТО в Средиземно море; тя е комбинация от съоръжения от световна класа и предимството от улеснения достъп до Северна Африка. Това заяви командващият американските военноморски сили в Европа и Африка адмирал Джеймс Фого в ексклузивно интервю за гръцкото електронно издание на Kathimerini.\r\nАдмирал Фого изрази загриженост за нарастващото напрежение в Източното Средиземноморие, отбелязвайки, че е уверен в готовността на гръцкия флот да помогне на НАТО, ако възникне необходимост от това. \r\n„Заливът Суда е основен център. Разполагаме с летище, което използваме през цялото време в рамките на нашите споразумения с гръцкото правителство и аз ви благодаря много за това. Освен това има допълнителна полза от пристанищното съоръжение от световна класа и нов кей, където можем да разположим самолетоносач. Това е основен център в Средиземноморието, не само за американските кораби, но и за корабите на НАТО“, обясни американският адмирал. \r\nПо отношение на напрежението в региона, изданието припомня, че Гърция се намира в центъра на три кризи, след което задава въпрос на адмирала за стабилизиращата роля на страната в региона.\r\n„На първо място, гръцките въоръжени сили поддържат готовност и сила, която ми дава увереност, особено по отношение на вашия флот… Убеден, че ако бъде помолен, гръцкият флот ще бъде готов да отговори на НАТО при всеки кризисен сценарий. В момента в Средиземноморието се случват много неща. През последните 24 до 48 часа видяхме дейност между Израел и Сирия и други държавни и недържавни действащи лица в Сирия, които са се установили там. Така че мощта на въоръжените ви сили и способността ви да предоставяте възможности в случай на нужда е от съществено значение“, подчерта Фого. \r\nКоментирайки напрежението между Гърция и Турция, американският адмирал дава примери на сътрдуничество между двете съседни държави в рамките на операции на НАТО. „Така че, когато напрежението се повиши, казвам на моите хора: ние сме по-силни заедно“, споделя американският адмирал.\r\nСъщевременно Фого допълва: „Не става въпрос само за Гърция и Турция, има и други, които имат разногласия и се опитваме да ги изгладим. Надявам се, че правителствата [ще последват примера ни], защото на военно и военноморско ниво отношенията са много добри“. .Тереза Герова", "date": "2018.05.15", "title": "Американският адмирал Джеймс Фого: Военната база „Суда бей“ е основен център за операциите на НАТО"}
{"url": "http://www.focus-news.net/news/2018/05/15/2521820/biznes-forum-sabira-v-sofiya-klyuchovi-eksperti-koito-diskutirat-badeshteto-na-minnata-industriya.html", "text": "На 18 май София ще бъде домакин на петото издание на Европейският минен бизнес форум. Събитието се провежда под патронажа на Министъра на енергетиката  Теменужка Петкова, в рамките на българското председателство на Съвета на Европейския съюз. Форумът предоставя най-висока платформа за дискутиране на бъдещето на минния бранш в контекста на все по-осезаема нужда от ресурсна независимост на Европейския съюз. Това съобщиха от Българската минно-геоложка камара. \r\nВ рамките на програмата предстои да бъдат обсъдени най-важните теми от дневния ред на добивния отрасъл и геология в ЕС. Сред тях са законодателството, възможностите за инвестиции, интелигентна минна индустрия, перспективите в областта на енергетиката, иновациите, образованието и новите технологии, както и добри практики в бранша. \r\nИнициатор и основен организатор на Европейския минен бизнес форум е Българска минно-геоложка камара. Съорганизатори и партньори на форума са Министерството на енергетиката на Република България и Европейската асоциация за добив на метални руди и индустриални минерали (Евромин), НТС по минно дело, геология и металургия, Минно-геоложки университет „Св. Иван Рилски“, Конфедерацията на работодателите и индустриалците (КРИБ) и Българска мрежа на Глобалния договор на ООН. \r\nСред ключовите участници и говорители на форума са:, министър на енергетиката на Република България, под чийто патронаж се провежда петото издание на ЕМБФ, ще дискутира ролята на минерално-суровинната индустрия за развитието на конкурентоспособна национална икономика в рамките на все по-взискателните условия за устойчиво развитие. , президент на Европейската асоциация за добив на метални руди и индустриални минерали, Евромин. Организацията е свързващо звено между европейската и световната минерално-суровинна индустрия. В съчетание с обширния личен опит в големи минни компании и институции като Европейската банка за възстановяване и развитие, Марк съдейства за функционирането на европейската платформа, в която различни заинтересовани страни обсъждат и оценяват международните и европейски политики и законодателство касаещо минната индустрия.  , генерален директор на Центъра за Източна Европа на Европейското партньорство за иновации в областта на суровините ще представи възможностите за финансиране на иновационни проекти в бранша. Европейското партньорство за иновации в областта на суровините е най-големият консорциум от партньори в сектора на суровините, представляван от над 120 компании, университети и изследователски институти от над 20 страни от ЕС.\r\nПо време на дискусионните панели ще бъдат очертани технологичните новости , политиките и бъдещето на този важен за икономиката на Европа сектор. Форумът се стреми да привлече повече ангажирани участници в открит диалог по най-важните и актуални въпроси, които вълнуват не само минните компании, но и цялата европейска общност. Във форума ще участват и представители на Западните Балкани.", "date": "2018.05.15", "title": "Бизнес форум събира в София ключови експерти, които дискутират бъдещето на минната индустрия"}
{"url": "http://www.focus-news.net/news/2018/05/15/2521824/shumen-127-abiturienti-izprashta-ppmg-nancho-popovich.html", "text": "127 абитуриенти изпраща ППМГ „Нанчо Попович“-Шумен. Това съобщиха за Радио „Фокус“-Шумен от учебното заведение. Тържеството по изпращането на дванадесетокласниците ще се състои от 11.00 часа в двора на училището. Ще бъдат връчени грамоти „Първенец на випуска“, „Първенец на класа“, наградата на името на Владимир Зашев за най- добър математик, ще бъдат отличени зрелостници първенци в различни области - хуманитарни и природни науки, спорт и др. 32 са пълните отличници, а 59 са зрелостниците с отличен успех 5,50-5,99.\r\nИвелина ИВАНОВА", "date": "2018.05.15", "title": "Шумен: 127 абитуриенти изпраща ППМГ „Нанчо Попович“"}
{"url": "http://www.focus-news.net/news/2018/05/15/2521822/sport-kontuzeniyat-neymar-be-vklyuchen-v-sastava-na-braziliya-za-mondial-2018.html", "text": "Възстановяващият се от счупване в ходилото нападател на Пари Сен Жермен Неймар бе включен в състава на Бразилия за Световното първенство по футбол.\r\nНационалният селекционер Тите обяви списъка от 23-ма играчи, на които ще разчита за Мондиал 2018, който започва в Русия следващия месец. До този момент Бразилия е печелила пет пъти световното първенство.", "date": "2018.05.15", "title": "Спорт: Контузеният Неймар бе включен в състава на Бразилия за Мондиал 2018"}
{"url": "http://www.focus-news.net/news/2018/05/15/2521809/natsionalno-sdruzhenie-na-avtobusnite-prevozvachi-se-protivopostavya-na-priemaneto-na-zakonodatelnite-regulatsii-ochertani-v-ramkite-na-paketite-za-mobilnost-na-es.html", "text": "Национално сдружение на автобусните превозвачи в България се противопоставя на приемането на законодателните регулации, очертани в рамките на пакетите за мобилност на ЕС. Това става ясно от позиция на НСАПБ относно предложенията за промени в зконодателството на Европейския съюз („Пакет за мобилност“ 1) и („Пакет за мобилност“ 2). Агенция „Фокус“ публикува текста без редакторска намеса.", "date": "2018.05.15", "title": "Национално сдружение на автобусните превозвачи се противопоставя на приемането на законодателните регулации, очертани в рамките на пакетите за мобилност на ЕС"}
{"url": "http://www.focus-news.net/news/2018/05/15/2521828/kyustendil-kontsert-na-kvartet-sofiya-shte-se-provede-kato-chast-ot-mayskite-muzikalni-dni-v-grada.html", "text": "Концерт на квартет „София” ще се проведе като част от Майските музикални дни в Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Концертът ще започне от 19.00 часа в Художествена галерия „Владимир Димитров – Майстора”. Той е поредната проява в рамките на десетото издание на Майски музикални дни. „Квартет „София” са носители на наградата за високи художествени постижения „Академик Марин Големинов” за 2017 година”, каза Дима Укалска. По думите й символ на качество, „София квартет” е формация на световно ниво – факт, който се потвърждава от многобройните концерти на състава в чужбина, както и от дискографията, издавана и в чужбина.\r\nВенцеслав ИЛЧЕВ", "date": "2018.05.15", "title": "Кюстендил: Концерт на квартет „София” ще се проведе като част от Майските музикални дни в града"}
{"url": "http://www.focus-news.net/news/2018/05/15/2521825/kyustendil-podgotovkata-za-chereshovata-kampaniya-shte-bade-osnoven-aktsent-v-predstoyashtata-sreshta-mezhdu-kmetove-i-kmetski-namestnitsi-ot-obshtinata.html", "text": "Подготовката за черешовата кампания ще бъде основен акцент в предстоящата среща между кметове и кметски наместници от община Кюстендил. Това съобщи за Радио „Фокус” – Кюстендил Мирослав Миланов, началник на отдел „Канцелария и управление на общинското имущество” към Община Кюстендил. Срещата ще започне от 10.00 часа в заседателната зала на Общината. Тя се провежда седмица, след като тази тема беше обсъдена между представители на Община Кюстендил и Областна дирекция на МВР. Кметовете ще бъдат запознати с основните изисквания по време на кампанията. По време на срещата ще бъдат обсъдени и други актуални теми и въпроси, свързани с малките населени места.\r\nВенцеслав ИЛЧЕВ", "date": "2018.05.15", "title": "Кюстендил: Подготовката за черешовата кампания ще бъде основен акцент в предстоящата среща между кметове и кметски наместници от общината"}
{"url": "http://www.focus-news.net/news/2018/05/15/2521827/veliko-tarnovo-edin-kvartal-i-nyakolko-ulitsi-v-tsentralnata-chast-na-grada-sa-bez-voda.html", "text": "Един квартал и няколко улици в централната част на Велико Търново остават без вода до 17.00 часа. Това съобщиха за Радио „Фокус“ – Велико Търново от ВиК - Велико Търново. Поради изпълнение на дейностите по проекта за подмяна на водопровода в старата част на Велико Търново до 17.00 часа ще е преустановено водоподаването за кв. „Варуша“. Авария пък предизвика спиране на водата в централната част. Засегнатите от нея са абонатите, живеещи на бул. „България“ и улиците „Мир“, „Захари Стоянов“, „Хан Крум“, „Вела Благоева“, „Филип Тотю“, „Цветарска“, „Възрожденска“ и „Любен Каравелов“. Ремонтите там вече започнаха и се очаква да приключат до 17.00 часа. От дружеството се извиняват за причинените неудобства и уверяват, че при възможност водата ще бъде пусната по-рано.\r\nЛуиза ТРАНЧЕВА", "date": "2018.05.15", "title": "Велико Търново: Един квартал и няколко улици в централната част на града са без вода"}
{"url": "http://www.focus-news.net/news/2018/05/15/2521826/pregled-na-osnovnite-temi-vav-velikotarnovskiya-pechat.html", "text": "„Глад за сервитьори и готвачи при заплати от 1000 и 2000 лв.“, е заглавие от първа страница на областния всекидневник „Янтра Днес”. Остър глад за готвачи, бармани и сервитьори изпитват заведенията във Велико Търново и региона, показа проверка на медията. В момента на сайтовете за работа и в бюрата по труда голяма част от обявите са именно за тези професии. \r\n„Китайски конгломерат проявява интерес към изграждането на АМ „Русе – В. Търново“, е друго заглавие от днешното издание. Китайски конгломерат проявява интерес към изграждането на автомагистрала „Русе – Велико Търново“ и тунела под Шипка. Това обяви министърът на регионалното развитие и благоустройство Николай Нанков.\r\n„Курсанти от 15 държави идват на олимпиада по сигурност и отбрана във военния университет“, пише още вестникът. Около 70 курсанти и офицери от 15 европейски държави ще се съберат във Велико Търново за финалния етап на олимпиадата по обща сигурност и отбрана. \r\n„27-годишен стреля по режисьора Люси Иларионов в района на Балван“, е новина от криминалната хроника. \r\nВ изданието ще откриете и материал, разказващ за кулинарен конкурс, провел се в ОУ „Бачо Киро“ във Велико Търново. \r\n„Козлуджа става новият великотърновски „Квартал на богатите“, е заглавие от другия областен ежедневник - „Борба“. Над 1000 дка от панорамната местност  Козлуджа във Велико Търново са планирани като „Квартал на богатите“, а застрояването на последната празна територия в района, отредена за „Рекреационни дейности“, вече започна. \r\n„Дестилерия за етерични масла правят в Долна Липница, а предприятие за сушени плодове – край Козловец“, е друга тема от вестника. Една от най-големите дестилерии за етерични масла у нас се прави в павликенското село Долна Липница. Проектите вече се съгласуват с институциите, а инвеститор е великотърновска фирма. \r\n„Бирник разпродава за 6.9 млн. лв. ножарската „Терна“, основана преди близо век“, е четем още във всекидневника.  Частен съдебен изпълнител стартира преди броени дни продажбата на една от гордостите на местната икономика – ножарската фабрика „Терна 1923“. 6.9 милиона струва цялото налично оборудване и сградния фонд, заедно с терените. \r\nНа първа страница на областния ежедневник е поместен и материал, разказващ за търновка, която „даде обет да е без коса, докато открият лекарство срещу рака“.", "date": "2018.05.15", "title": "Преглед на основните теми във великотърновския печат"}
{"url": "http://www.focus-news.net/news/2018/05/15/2521829/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "В последните години Община Свищов доказа себе си като изключително социално ангажирана администрация. За това свидетелстват и множеството проекти в тази насока. Последният, обаче – изграждането на Център за грижа за възрастни хора в невъзможност, предизвика редица дебати сред обществеността в града. По този повод Общината проведе информационна среща, на която бяха разяснени ползите от изпълнението на проекта. За коментар по темата ще потърсим зам.-кмета на Община Свищов Анелия Димитрова, която ще разкаже в предаването „Добре дошли в Свищов“ на Радио „Фокус“ – Велико Търново от какво е породено недоволството на гражданите. И още в минутите на днешното издание ще Ви потопим за пореден път в културния календар на крайдунавската администрация. Преди броени дни в Свищов бяха отбелязани 121 години от гибелта на Алеко Константинов. През настоящата година общественици от града се включиха в три различни събития, свързани с годишнината. Повече за това какви бяха те и как преминаха, ще научите от Ивелина Иванова, директор на Историческия музей в града. \r\nВодещ на предаването днес е Луиза Транчева. Телефонът за връзка със студиото е 0885 303 375.", "date": "2018.05.15", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/05/15/2521830/mvr-edin-chovek-e-zaginal-a-25-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 25 са ранени при 20 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани 5 тежки и 57 леки пътни инцидента, при които са пострадали 8 души.\r\nОт началото на годината на пътя са загинали 168, а 2678 са ранени.", "date": "2018.05.15", "title": "МВР: Един човек е загинал, а 25 са ранени при катастрофи в страната през изминалото денонощие"}
{"url": "http://www.focus-news.net/news/2018/05/15/2521821/yordan-arabadzhiev-sayuz-na-mezhdunarodnite-prevozvachi-organizirame-konferentsiya-na-tema-evropeysko-badeshte-na-transporta-v-tsentralna-i-iztochna-evropa.html", "text": "Съюза на международните превозвачи организира конференция с международно участие на тема „Европейско бъдеще на транспорта в Централна и Източна Европа“. Това каза за Радио „Фокус“-Пирин Йордан Арабаджиев, изпълнителен директор на Съюза на международните превозвачи. Той уточни, че в конференцията, освен български превозвачи, ще се включат и такива от Полша, Унгария, Румъния, Македония и Литва. \r\nАрабаджиев отбеляза, че българските превозвачи ще протестират на 17 май. На въпрос колко шофьори се очаква да се включат в протестните действия в четвъртък Йордан Арабаджиев отговори: „Ние сме призовали всички превозвачи, така че, който счита, че „пакетът за мобилността“ нарушава неговото право на работа в Европейския съюз, може да ни подкрепи. От „пакета за мобилност“ ще пострадат над 12 500 български фирми, в които са ангажирани над 120 000 български семейства, така че щетите няма да бъдат само за българския транспорт, а и за българската икономика“. \r\nДиректорът на Съюза на международните превозвачи допълни, че утре ще стане ясно как, кога и къде точно ще се проведе протестът на 17 май.\r\nНатали СТЕФАНОВА", "date": "2018.05.15", "title": "Йордан Арабаджиев, Съюз на международните превозвачи: Организираме конференция на тема „Европейско бъдеще на транспорта в Централна и Източна Европа“"}
{"url": "http://www.focus-news.net/news/2018/05/15/2521832/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Според доклад на SonntagsBlick, Турция стартира мащабна кампания за откриване на училища в 15 западни държави, съобщава вестник Die Neue Zuercher Zeitung, без да привежда информация в кои точно страни освен Швейцария ще отворят врати новите образователни институции. \r\nЗад проекта стои Министерството на турците зад граница (YTB), създадено през 2010 г. от правителството, водено от \"Партия на справедливостта и развитието\". Медии алармират, че Анкара ще се опита да разшири влиянието си върху учениците и студентите от турски произход, които живеят зад граница. \r\nКонкретно, планираните училища на територията на Швейцария ще бъдат управлявани от турски организации и часовете им са замислени като доброволно допълнение към основното училище. Фондации и асоциации могат да подават молби за подкрепа от Анкара до края на юни 2018 г., се казва в медийния доклад, базиран на документи от Министерството на турците зад граница. Класовете трябва да включват 15 до 25 деца и подрастващи на възраст от шест до 17 години. В учебния план са предвидени уроци по  турски език, история, религия и култура. Според доклада някои представители на турската общност в Швейцария се опасяват, че Анкара иска да използва курсовете, за да индоктринира учениците и студентите с националистическа ислямска пропаганда.\r\n*** САЩ отхвърлиха независимото разследване на насилието в Ивицата Газа, в резултат на което загинаха най-малко 58 палестинеца, съобщава германският национален ежедневник Die Frankfurter Allgemeine Zeitung. \r\nСред членовете на Съвета за сигурност на ООН в понеделник бе разпространено проектоизявление относно насилието, в което се призоваваше за стартирането на разследване на сблъсъците. САЩ обаче блокираха този проект, потвърди източник от дипломатическите кръгове. Очаква се по-късно във вторник Съветът за сигурност да обсъди ситуацията в региона. Пред органа ще говори българският дипломат Николай Младенов, специален пратеник на ООН за Близкия Изток. \r\nМеждувременно Палестинската автономия обяви тридневен траур, след като 58 души, включително осеммесечно бебе станаха жертви на насилието, избухнало по време на протестите по границата между Израел и Ивицата Газа. За вторник президентът на Палестинската автономия Махмуд Абас обяви обща стачка. Денят маркира и годишнината от експулсирането на стотици хиляди след основаването на израелската държава през 1948 г.\r\nПрез последните седмици десетки хиляди протестираха по границата на Ивица Газа в т.нар. похода на завръщането\" с искане за прекратяване на блокадата и зачитане правото на завръщането на палестинците на днешната територия на Израел. Очаква се протестите да приключат във вторник. Напрежението бе допълнително подхранено от откриването на американското посолство в Ерусалим. \r\nВ шестседмичните протести бяха ранени повече от 2 770 палестинеца, твърдят от Министерството на здравеопазването в Рамала.\r\n*** Гръцката военна база „Суда бей“ на остров Крит е „основен център\" за операциите на НАТО в Средиземно море; тя е комбинация от съоръжения от световна класа и предимството от улеснения достъп до Северна Африка. Това заяви командващият американските военноморски сили в Европа и Африка адмирал Джеймс Фого в ексклузивно интервю за гръцкото електронно издание на Kathimerini.\r\nАдмирал Фого изрази загриженост за нарастващото напрежение в Източното Средиземноморие, отбелязвайки, че е уверен в готовността на гръцкия флот да помогне на НАТО, ако възникне необходимост от това. \r\n„Заливът Суда е основен център. Разполагаме с летище, което използваме през цялото време в рамките на нашите споразумения с гръцкото правителство и аз ви благодаря много за това. Освен това има допълнителна полза от пристанищното съоръжение от световна класа и нов кей, където можем да разположим самолетоносач. Това е основен център в Средиземноморието, не само за американските кораби, но и за корабите на НАТО“, обясни американският адмирал. \r\nПо отношение на напрежението в региона, изданието припомня, че Гърция се намира в центъра на три кризи, след което задава въпрос на адмирала за стабилизиращата роля на страната в региона.\r\n„На първо място, гръцките въоръжени сили поддържат готовност и сила, която ми дава увереност, особено по отношение на вашия флот… Убеден, че ако бъде помолен, гръцкият флот ще бъде готов да отговори на НАТО при всеки кризисен сценарий. В момента в Средиземноморието се случват много неща. През последните 24 до 48 часа видяхме дейност между Израел и Сирия и други държавни и недържавни действащи лица в Сирия, които са се установили там. Така че мощта на въоръжените ви сили и способността ви да предоставяте възможности в случай на нужда е от съществено значение“, подчерта Фого. \r\nКоментирайки напрежението между Гърция и Турция, американският адмирал дава примери на сътрдуничество между двете съседни държави в рамките на операции на НАТО. „Така че, когато напрежението се повиши, казвам на моите хора: ние сме по-силни заедно“, споделя американският адмирал.\r\nСъщевременно Фого допълва: „Не става въпрос само за Гърция и Турция, има и други, които имат разногласия и се опитваме да ги изгладим. Надявам се, че правителствата [ще последват примера ни], защото на военно и военноморско ниво отношенията са много добри“.\r\n*** Премиерът на Великобритания Тереза Мей се сблъска с един от лидерите на Консервативната партия Джейкъб Рийс-Мог по време на срещата на партията, целяща да разреши въпросите върху бъдещите митническите споразумения на Великобритания с Европейския съюз, пише британският всекидневник The Times.\r\nДвойката се е сблъскала в понеделник заради противоположните си планове за границата с Ирландия, в нещо което очевидците описват като „изпращане на силен сигнал“ от страна на министър-председателя към всички твърди привърженици на Брекзит, че тя не е готова да поставя в тежка ситуация ЕС.\r\nРазмяната на реплики е предизвикана от предложението на Рийс-Мог Великобритания да остави границата с Ирландия отворена след Брекзит. Тереза Мей заяви, че правилата на ЕС ще принудят Ирландия да построи гранична инфраструктура, за да запази единния пазар. Тя също така предупреди за всеки ход, който би могъл да ядоса умерените националисти в Северна Ирландия.\r\nИзточник от срещата заяви:\r\n„Джейкъб Рийс-Мог заяви: „Ако имаше допитване за границата, нямам съмнение че бихме победили, както го направи Великобритания в Шотландия (в референдума за независимост през 2014 г.).“\r\nТереза Мей отговори: „Не бих била толкова убедена. Това не е риск, който съм готова да предприема. Не можем да сме уверени в политиката на тази ситуация или как би се развила.““\r\nДруг член на парламента от Консервативната партия заяви: „Тя го удари много силно. Всички мислят, че той знае какво говори, но тя го хвана със своите факти. Тя беше абсолютно твърда и пламенна по отношение на Ирландската позиция. Получих чувството, че тя наистина осъзнава това, което има значение.“\r\nДжейкъб Рийс-Мог не направи коментар за размяната на реплики, но заяви че срещата е била „учтива и почтителна“.\r\n***", "date": "2018.05.15", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/05/15/2521833/veliko-tarnovo-za-peti-pat-shte-bade-otsluzhena-sveta-liturgiya-v-muzey-patriarsheski-hram-vaznesenie-gospodne-na-tsarevets.html", "text": "На празника Възнесение Господне - 17 май 2018 г. (четвъртък), в едноименния Музей – Патриаршески храм на хълма Царевец, ще бъде отслужена света литургия. Това съобщиха от пресцентъра на  Община Велико Търново .\r\nНачалото на празничната утреня е в 8:00 часа, последвана от светата литургия с начален час 10:00 часа.\r\nВеликотърновската Света митрополия със съдействието на кмета на Община Велико Търново Даниел Панов канят всички християни молитвено да участват в празничната евхаристия в Патриаршеския храм на Второто българско царство.\r\nСветата литургия ще бъде под предстоятелството на Негово Високопреосвещенство Великотърновския митрополит Григорий в съслужение с епископ Сионии, игумен на Троянския манастир, архимандрит Самуил, игумен на Бачковския манастир, свещеници от Великотърновска епархия и други от БПЦ.\r\nНа църковен събор в Лампсак (Мала Азия) в 1235 г. Търновската патриаршия е призната в Пентархията за една от петте първенствуващи църкви и наречена „стълб на православието”. Седалището на тогавашната Българска патриаршия се намира върху най-високата точка на крепоста „Царевец”. В средата на патриаршеския замък е патриаршеската църква „Възнесение Господне”.  Според Бориловия синодик тя е наречена „майка на църквите”. Тя носи спомена за четиринадесет патриарси на Българската църква. Сега в Нова България след досточтúмите Кирил (1953-1971) и Максим (1971-2012), нинездравствующия Първосветúтел е Негово Светейшество Неофит, Патриарх Български и Митрополит Софийски.\r\n„Сега за нас е дадено време, свобода и възможност да измолим Светия Дух, та да се върне в Дома Господен и закриля Велико Търново и Отечеството ни любезно България!“. Посочват още от общината.", "date": "2018.05.15", "title": "Велико Търново: За пети път ще бъде отслужена света литургия в Музей – Патриаршески храм „Възнесение Господне” на Царевец"}
{"url": "http://www.focus-news.net/news/2018/05/15/2521823/pregled-na-osnovnite-temi-v-burgaskiya-pechat.html", "text": "„Частните летни занимални заменят липсващи баба и дядо“, е водещото заглавие на всекидневника „Черноморски фар“. „Родители се спасяват през лятото срещи 200 лева“, е подзаглавието на темата. Броени дни остават до лятната ваканция и докато децата вече предвкусват свободата от учебните занятия и тежките ученически чанти, голяма част от родителите са в трескав ужас, защото няма кой да се грижи за наследниците през отпускарските месеци. „350 млн. лева идват в областта за ВиК-проект“, е друго заглавие в ежедневника. „Работим за силен регион“ е подзаглавието в статията. Бургаските депутати от ГЕРБ се отчетоха пред медиите. „Гларусът отново кацна в ръката на Пандира“, четем още в броя. Гларусът отново кацна на ръката на Пандира, както е по проект. Скулпторът Руси Костадинов и главния художник на Бургас Николай Дубаров организираха укрепването на цялата скулптора. „Иван се отрече от касапницата в асансьора“, е още една тема в днешното издание на вестника. Той бе посрещнат от протестиращите близки на Никол, възрастен мъж го замеря с яйца и крещя „Убиец“, се пише още в статията.\r\nИнтервюто в днешния брой е с Димитрина Тодорова - директор на Училището по иновации. Темата е: „Гимназията ще е място за обмяна на идеи между ученици и родители“.", "date": "2018.05.15", "title": "Преглед на основните теми в бургаския печат"}
{"url": "http://www.focus-news.net/news/2018/05/15/2521835/burgas-amerikanski-metal-bandi-shte-se-vklyuchat-v-tazgodishnoto-izdanie-na-sea-of-black-festival-na-4-avgust.html", "text": "Две американски групи ще бъдат специални гости на тазгодишното издание на Sea Of Black Festival, което ще се проведе по традиция в Летния театър на град Бургас на 4 август. Това съобщават от пресцентъра на Община Бургас. Тази година организаторите са решили да предложат на публиката една по-стара и една по-млада банда от различни стилове. Това са дет метъл легендите MASTER и набиращите все по-голяма популярност метал кор титани OF VIRTUE.\r\nПредстои да бъдат обявени и другите групи, които ще вземат участие в събитието.\r\nБлагодарение на Община Бургас, входът за фестивала отново е напълно безплатен!", "date": "2018.05.15", "title": "Бургас: Американски метъл банди ще се включат в тазгодишното издание на Sea Of Black Festival на 4 август"}
{"url": "http://www.focus-news.net/news/2018/05/15/2521831/ministar-ekaterina-zaharieva-institutsiite-na-stranite-ot-zapadnite-balkani-tryabva-da-razberat-che-chlenstvoto-v-es-e-tsennost-a-ne-samo-fondove-i-pari.html", "text": "Институциите на страните от Западните Балкани трябва да разберат, че членството в ЕС е ценност, а не само фондове и пари. Това каза министърът на външните работи Екатерина Захариева по време на Конференция на високо равнище относно икономическото и социалното сближаване в региона на Западните Балкани, предаде репортер на Агенция „Фокус“.\r\n„Европейската перспектива на нашите приятели от Западните Балкани не е само приоритет на Българското председателство, а дългосрочен и външнополитически приоритет на България. Бих казала, че през тази година няма как да приключи процесът за тези, които вече са със статут на кандидат-член, или да започне процес за такъв на тези две, които още нямат. Но целта ни е да успеем да направим рутинни инициативите, които сме започнали по време на нашето председателство – срещите между бизнесите, между неправителствените организации, между общините, между министерства, между страни, неформалните съвети, да се организира среща на върха не веднъж на петнадесет години, а да стане един рутинен процес. Т.е. европейските страни и институции да осъзнаят, че трябва да дават на съседите си и на страните кандидати най-добро сътрудничество и приятелство. Защото изборът на техните граждани и бизнес е да бъдат част от най-проспериращия съюз – европейския“, каза още външният министър.\r\nЗахариева се обърна към представителите на Западните Балкани, които са дошли на срещата в София: „Без подкрепата и сътрудничеството на икономическо и гражданско партньорство няма как държавите от Западните Балкани да вървят напред, затова бъдете критични и подпомагайте на вашите политически елити и правителства по пътя към реформите. А на политическите елити искам да кажа, че ще продължим да даваме всичко от себе си, за да станат членове на ЕС. Но на първо място реформите, които трябва да се направят в тези държави, са заради гражданите“, каза още тя и посочи, че институциите на страните от Западните Балкани трябва да разберат, че членството в ЕС е ценност, а не само фондове и пари.\r\nЦветилена СИМЕОНОВА", "date": "2018.05.15", "title": "Министър Екатерина Захариева: Институциите на страните от Западните Балкани трябва да разберат, че членството в ЕС е ценност, а не само фондове и пари"}
{"url": "http://www.focus-news.net/news/2018/05/15/2521816/izdirvaneto-na-boyan-petrov-prodalzhava-dnes-i-utre.html", "text": "Спасителната операция по издирването на алпиниста Боян Петров ще продължи и днес. Това съобщи за \"Хоризонт\" алпинистът Кирил Петков от екипа на Боян Петров. Петков се намира в района на спасителните действия.\r\nВчера хеликоптерите не успяха да се включат заради лошо време, а спасителните екипи по земя се върнаха в базовия лагер с вещи на Боян Петров, открити при лагер 3.\r\nКирил Петков обясни, че за днес и утре се планира издирвателната дейност да продължи, за да се проверят всички останали възможности:\r\n\"Китайската група остана, не се прибраха, въпреки че можеха, с идеята да се анализират сравнително нископланински точки между лагер 1 и базовия лагер. Сега обхождат тези точки. Мисията не е приключила, продължава, докато не свършат всички тези възможности.\"\r\nМаксимално да се обходят възможните точки в ниската планина е приоритет номер 1, подчерта Кирил Петков.\r\nСутринта е било слънчево, сега върхът е покрит с облак, има и мъгла, разказа Кирил Петков. Той самият все още не е видял откритите вчера вещи на алпиниста, донесени в базовия лагер. Част от потенциалните точки за обследване вече са анализирани, гледани са през различни скенери на филтри. Много хипотетично и с надежда за чудо групата продължава да работи, допълни Петков, според когото животът на спасителите вече е изцяло извън опасност:\r\n\"Беше страшно, когато те бяха на десет метра от върха. Говорим за 8 хиляди метра. Тогава нямаше смисъл да се натиска още 10 метра да се стигне до самия връх, защото там нямаше никакъв шанс Боян да се намери жив. А за 10 метра, само за да се намери потенциално тялото му, за което също беше много малък шансът, въобще не си заслужаваше рискът за тези хора. Сега вече говорим за по-ниската част на планината. Рискът е ако не нулев, то поне много малък, непопълнено квадратче.\"\r\nПетков остава на мястото на операцията със сигурност и в утрешния ден, след което ще реши какво да предприеме.\r\nВ следващите дни от екипа на българина ще дадат пресконференция, на която се очаква да съобщят повече за това как е протекла спасителната операция. Днес е десетият ден от началото й.\r\nБоян Петров е в неизвестност от 3 май под връх Шиша Пангма в Хималаите.", "date": "2018.05.15", "title": "Издирването на Боян Петров продължава днес и утре"}
{"url": "http://www.focus-news.net/news/2018/05/15/2521834/trafikat-na-gkpp-gyueshevo-e-s-normalna-intenzivnost-preminavaneto-se-izvarshva-bez-golemi-izchakvaniya.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.05.15", "title": "Трафикът на ГКПП „Гюешево” е с нормална интензивност, преминаването се извършва без големи изчаквания"}
{"url": "http://www.focus-news.net/news/2018/05/15/2521838/vidin-normalno-prohodimi-sa-patishtata-v-oblastta.html", "text": "Нормално проходими са пътищата във Видинска област , каза за Радио „Фокус“-Видин дежурният служител в Областно пътно управление-Видин. В  посока за граничен пункт „Дунав мост 2“ се движат предимно тежкотоварни автомобили към граничния пункт, най-оживен е трафикът в участъка между Видин и Дунавци. Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с. Слана бара е ограничено поради авариен ремонт на мост над р. Тополовец. \r\nВъв Видин трафикът е натоварен в централната градска част, на входно изходните артерии на града и по бул.“Панония“.\r\nАнна ЛОЗАНОВА", "date": "2018.05.15", "title": "Видин: Нормално проходими са пътищата в областта"}
{"url": "http://www.focus-news.net/news/2018/05/15/2521840/kyustendil-udalzhen-e-srokat-za-priem-na-oferti-po-obshtestvena-porachka-za-remont-na-eski-dzhamiya-v-dupnitsa.html", "text": "Удължен е срокът за подаване на оферти по обществена поръчка за ремонт на „Ески джамия“ в Дупница. Това съобщи за Радио „Фокус” – Кюстендил Христо Апостолов, пресаташе на Община Дупница. Днес трябваше да бъдат отворени подадените оферти, но само една фирма е направила това. Поради липсата на поне три оферти съгласно изискванията на закона, срокът е удължен до 18 май. На 21 май ще бъдат отворени документите на кандидатите, независимо от броят им и ще бъде избран изпълнител. „Прогнозната стойност на поръчката е 95 785 лева, като парите са от бюджета на Община Дупница, а срокът за изпълнение е максимум 60 календарни дни. Предвидена е смяна на 40% от керемидите с нови, изцяло подменяне на подложката от хоросан и пълнители, която е компрометирана и други дейности, които няма да засегнат архитектурният образ на паметника на културата”, каза Христо Апостолов.\r\nВенцеслав ИЛЧЕВ", "date": "2018.05.15", "title": "Кюстендил: Удължен е срокът за прием на оферти по обществена поръчка за ремонт на „Ески джамия“ в Дупница"}
{"url": "http://www.focus-news.net/news/2018/05/15/2521836/ministar-ekaterina-zaharieva-razlikata-v-prihodite-i-ikonomikata-mezhdu-novite-darzhavi-chlenki-na-es-i-stranite-kandidati-se-zadalbochava-i-tova-e-pritesnitelna-tendentsiya.html", "text": "Разликата в приходите и икономиката между новите държави-членки на ЕС и страните кандидати се задълбочава и това е притеснителна и опасна тенденция. Това каза министърът на външните работи Екатерина Захариева по време на Конференция на високо равнище относно икономическото и социалното сближаване в региона на Западните Балкани, предаде репортер на Агенция „Фокус“.\r\n„Трябва да припомним на страните от Eвропейския съюз, че ние, новите страни членки, сме тръгнали от много, много ниско ниво. И разликата между новите и старите, между севера и юга дори, се задълбочава. А какво остава между страните кандидатки и нови страни членки – огромна разлика в приходите, огромна разлика в ръста на икономиката“, каза още Захариева и посочи, че това е една притеснителна и опасна тенденция. \r\n„Според изследванията, които се правят във всички държави от ЕС, трите най-срещани думи от хората към институциите в ЕС, е следната - солидарност, е думата, която се чува най-често. Това, което искат гражданите от нас на второ място, е сигурност, а третото е социална Европа – връщане на Европа към изконните ценности. Тогава, когато започнеш да чуваш често от младите хора, че тяхната перспектива за развитие е по-лоша от тази на техните родители, че Европа изостава от глобалните тенденции и че все още не сме развили нужните социални умения и компетентности, означава, че имаме голям проблем“, посочи министър Захариева.\r\nЦветилена СИМЕОНОВА", "date": "2018.05.15", "title": "Министър Екатерина Захариева: Разликата в приходите и икономиката между новите държави-членки на ЕС и страните кандидати се задълбочава и това е притеснителна тенденция"}
{"url": "http://www.focus-news.net/news/2018/05/15/2521837/sitel-makedoniya-sinodat-na-bpts-ne-prie-pokanata-za-savmestno-otbelyazvane-na-1000-godishninata-na-ohridskata-arhiepiskopiya.html", "text": "Представители на Българската православна църква няма да участват в отбелязването на 1000-годишнината от основаването на Охридската архиепископия, което ще се състои на 27 и 28 май в Охрид, предава скопският телевизионен канал „Сител“.\r\nТова реши Светият синод на Българската православна църква на заседание във връзка с поканата от предстоятеля на Македонската православна църква-Охридска архиепископия до българския патриарх Неофит и до държавния връх на България за съвместно отбелязване на 1000-годишнината от основаването на Охридската архиепископия. \r\nВ подкрепа на участие в честването в Охрид се изказаха петима епископи, осем се противопоставиха.Тереза Герова", "date": "2018.05.15", "title": "„Сител“ (Македония): Синодът на БПЦ не прие поканата за съвместно отбелязване на 1000-годишнината на Охридската архиепископия"}
{"url": "http://www.focus-news.net/news/2018/05/15/2521842/blagoevgrad-nad-pet-kilometra-kolona-ot-tovarni-avtomobili-se-e-obrazuvala-na-gkpp-kulata-na-izhod.html", "text": "Над пет километра колона от товарни автомобили се е образувала на ГКПП „Кулата“ на изход. Това съобщи слушател на Радио „Фокус“-Пирин. По думите колоната от автомобили е след разклона за Петрич, като автомобилите не се обслужват. От пресцентъра на МВР съобщиха, че нямат информация за проблеми на ГКПП „Кулата“.\r\nЛора КАЛЧЕВА", "date": "2018.05.15", "title": "Благоевград: Над пет километра колона от товарни автомобили се е образувала на ГКПП „Кулата“ на изход"}
{"url": "http://www.focus-news.net/news/2018/05/15/2521843/montana-nivoto-na-reka-dunav-pri-lom-se-e-povishilo-s-10-sm-za-poslednoto-denonoshtie.html", "text": "Нивото на река Дунав при Лом се е повишило с 10 см за последното денонощие. Водният стоеж там е 436 см. Това съобщиха от Хидрометеорологична станция - Ново село. Нивото на Дунав в началото на българския участък на реката - при Ново село, за периода се е понижило с 9 см, водният стоеж е 345 см. Нивото на реката край Видин е 406 см, регистрирано е повишение от 1 см. Нивото на реката край Оряхово е 323 см., там е регистрирано понижение от 2 см. \r\nТемпературата на водата край Ново село е 20,1, а край Оряхово - 20,9 градуса.", "date": "2018.05.15", "title": "Монтана: Нивото на река Дунав при Лом се е повишило с 10 см за последното денонощие"}
{"url": "http://www.focus-news.net/news/2018/05/15/2521845/sport-grigor-dimitrov-zapochva-uchastieto-si-na-turnira-v-rim-v-sryada.html", "text": "Григор Димитров ще започне участието си на турнира в Рим в сряда. Първият съперник на най-добрия български тенисист ще бъде японецът Кей Нишикори. Двамата ще се срещнат на корта за пети път, като до този момент Нишикори има три победи срещу българина.\r\nГригор Димитров е на четвърта позиция в световната ранглиста, докато през новата седмица японският тенисист заема 24-то място.", "date": "2018.05.15", "title": "Спорт: Григор Димитров започва участието си на турнира в Рим в сряда"}
{"url": "http://www.focus-news.net/news/2018/05/15/2521846/stara-zagora-deputati-eksperti-i-branshovi-predstaviteli-nad-3-chasa-obsazhdaha-promenite-v-zakona-za-dvizhenieto-po-patishtata.html", "text": "Действащият към момента Закон за движение по пътищата да бъде разделен на три отделни нормативни акта, обсъждаха над 3 часа в Стара Загора народни представители, експерти и браншови представители. Инициативата за дискусията около проектите на Закона за движение по пътищата, Закона за водачите на моторни превозни средства и Закона за пътните превозни средства бе на народните представители от ГЕРБ-Стара Загора Борис Кърчев и Радостин Танев, които са членове на Комисията по транспорт, информационни технологии и съобщения. Това съобщиха от пресцентъра на партията.\r\n„Въпросите, които обсъждаме днес, засягат всеки един, който е част от транспортния бранш, но и всеки един шофьор. Идеята на публичното обсъждане бе да има обратна връзка между законотворците и обществото“, каза в началото на срещата Радостин Танев.\r\n„Подобна среща бе проведена в София, сега сме в Стара Загора, ще се случат още няколко такива, за да бъдем максимално точни и конкретни при финализирането на проектите и гласуването им в Народното събрание“, подчерта Станислав Иванов, който е зам.-председател на Комисията по транспорт, информационни технологии и съобщения в парламента.\r\nИдеята на разделянето на Закона за движение по пътищата стои на дневен ред от няколко години, стана ясно по време на срещата с експертите. „По този начин ще има яснота и няма да се налага да актуализираме и променяме. 21 пъти е бил допълван Законът за по-малко от 5 години“, заяви Дамян Войновски - зам.-директор на Изпълнителна агенция „Автомобилна администрация“. Той представи проекта на нормативен акт, който обхваща пътните превозни средства. „Тук ще са ясно регламентирани техническите параметри и изправност, регистрацията и техническото обслужване и други. Целта му е на едно място да се откриват всички изисквания към превозните средства. Не, ние не искаме да затваряме сервизи и пунктове за прегледи, както се спекулира, а желаем да бъдат регламентирани ремонтът и техническото обслужване на МПС-тата, с цел тези услуги да имат гаранция, да бъдат прозрачни, както и да са безопасни“, обясни още той.\r\nВ проекта на Закона са засегнати още продажбата на авточасти втора употреба, както и изискванията към пунктовете за технически прегледи. Заложен е още и регистър на превозните средства, в който ще се събира цялостна информация за МПС-то от влизането му в страната до неговото физическо унищожаване. От данните, които бяха изнесени от експертите, стана ясно, че по българските пътища основно се движат автомобили, които са над 15 години (68%), над 20-годишните возила са 35%, а новите, до 5 години, са едва 3,6%.\r\nОбсъдени бяха проблемите на транспортния бранш, като основен за тях е липсата на нови работни кадри. От страна на превозвачите бяха направени различни предложения, които да допринесат за повишаване на интереса на младите шофьори към професията. Предложение бе дадено и да се установи, със срок, правото да се шофира автомобил с десен волан на територията на страната, тъй като техническите му специфики не отговарят на приетите в страната стандарти, според част от присъстващите.\r\nЗаконът за водачите ще обхване всички изисквания при обучението и издаването на свидетелства за правоуправление. „С това се цели да намалее поднормативната база, дава се възможност да се прецизира. Въвеждаме по-високи изисквания за контрол при практическия изпит и създаваме възможност за по-комплексен теоретичен. Освен листовките е възможно да се въведе и видео вариант, както е в други държави. Целта е да оценим възприятията на бъдещите водачи. Предвидено е засилване на психологическите изследвания, както и налагането на нови санкции и нови превантивни мерки“, обобщи Дамян Войновски.\r\n„Благодаря на всички, които се включват с конкретни предложения. Приемаме още такива. Работната група има задачата да подобри цялостната пътна безопасност и обстановка, чрез ясни и прецизни правила кой за какво и как отговаря“, допълни по темата и комисар Бойко Рановски - началник на отдел „Пътна полиция“, при ГД „Национална полиция“. Темата за безопасността на пътя засегна и инспектор Тихомир Тодоров, от отдел „Пътна полиция“, при ГД „Национална полиция“.\r\nПромените, влизащи в пакет „Мобилност“ 1 и 2, които предстои да се гласуват на 24 май, в европейската комисия по транспорт, обсъди с присъстващите в залата евродепутатът Андрей Новаков. „Осем са директивите, които обхваща пакетът. В този вид е неприемливо приемането му“, категоричен бе Новаков. „В последната една година нещата не са розови, до този момент в Европейския парламент не сме се разделяли по този начин на национален принцип. Няма политика, а география. На наша страна е обективната логика, защото дефинициите, които са заложени в документите, са неясни. Контролът и терминологията също не са конкретизирани“, подчерта евродепутатът. Той даде пример с компании, които са инвестирали милиони в подобрения и създаване на условия за шофьорите си за нощуване в камионите, които според текстовете сега ще трябва да спят в хотел. „Това условие може да бъде приемливо само ако с европейски пари бъдат създадени паркинги, на които ще можеш спокойно да оставиш превозното средство“, допълни Новаков, като подчерта, че е категоричен за отпадане на условието всеки да носи трудов договор на над 20 езика в себе си.\r\nПревозвачите, които бяха част от дискусията, бяха категорични, че при приемане на новите условия от ЕП, това би било пагубно за голяма част от тях. Те дадоха пример с едно от условията за преминаване на граница и вършене на работа за 72 часа за непосилно, ако това се случва в големи по площ държави. „Това е директивата, която създава най-големи проблеми“, подчерта Андрей Новаков. „Какъв ще е контролът, как ще се засича кой кога влиза, също не е уточнено, въпреки че не искам да ви давам напразни надежди, че тези неща ще бъдат регламентирани и ще бъдат реално съобразени с превозвачите. Необходим е много по-обширен диалог и със синдикалните организации на транспортния бранш“, каза още Новаков.\r\nВ дискусията участие взеха представители на Българско обединение на шофьорите, на Съюза на преподавателите по авто-мото подготовка, на Асоциацията на производителите и вносителите на автомобилни гуми и други браншови организации. На срещата присъстваха още зам.-председателят на Народното събрание Емил Христов, депутатът Маноил Манев, ресорният зам.-кмет на Община Стара Загора Йордан Николов, председателят на Общинския съвет Таньо Брайков, общински съветници и други.", "date": "2018.05.15", "title": "Стара Загора: Депутати, експерти и браншови представители над 3 часа обсъждаха промените в Закона за движението по пътищата"}
{"url": "http://www.focus-news.net/news/2018/05/15/2521844/tsvetan-tsvetkov-smetna-palata-balgariya-e-ubedena-v-evropeyskata-perspektiva-na-sasedite-si-ot-regiona-i-podkrepya-usiliyata-im-za-reformi.html", "text": "България е убедена в европейската перспектива на своите съседи от региона и подкрепя усилията им да осъществяват реформи, които се изискват по пътя към ЕС. Това каза Цветан Цветков - председател на българската Сметна палата, който участва на конференцията в рамките на Българското председателство на Съвета на ЕС за ролята на Върховните одитни институции за прозрачността в публичния сектор, предаде репортер на Агенция „Фокус”. „Особено радостно е, че в нашата конференция участват всички президенти на върховни одитни институции на страните кандидатстващи за членство в ЕС. Форумът, който се провежда днес, предшества срещата на върха ЕС-Западни Балкани, на която се очакват важни решения за по-добро и сигурно бъдеще на ЕС и ясно очертаване на европейската перспектива на Западните Балкани”, заяви Цветков.\r\nПо думите му страната ни е убедена в европейската перспектива на своите съседи от региона и подкрепя усилията им да осъществяват реформи, които се изискват по пътя към ЕС. „Реформи, които се правят преди всичко за гражданите, а не само, за да се отговори на изискванията за членство в ЕС. От своя страна българската Сметна палата също подкрепя колегите си от региона да се развиват като модерни върховни одитни институции и да съдействат за извършването на необходимите реформи в своите държави”, подчерта още Цветан Цветков. Той определи ролята на одитните институции като ключова и се аргументира с факта, че те дават независими оценки на провежданите реформи от правителствата. \r\nИван ЛАЗАРОВ", "date": "2018.05.15", "title": "Цветан Цветков, Сметна палата: България е убедена в европейската перспектива на съседите си от региона и подкрепя усилията им за реформи"}
{"url": "http://www.focus-news.net/news/2018/05/15/2521847/dobrich-obshtinata-obmislya-varianti-za-sazdavane-na-dve-kragovi-krastovishta-po-bul-3-mart.html", "text": "Община град Добрич обмисля варианти за създаване на две кръгови кръстовища по бул. „3 март“ – до Бакарди клуб и на пресечката с ул. „Сан Стефано“. Това съобщи кметът на Добрич Йордан Йорданов, предаде кореспондентът на Радио „Фокус” – Варна. И двата участъка са с интензивен автомобилен трафик, към момента той се регулира със светофарни уредби. Йордан Йорданов съобщи, че е депозиран проект по направление устойчиво градско развитие на обща стойност 5 437 000 лв. За дейностите са включени обекти от Инвестиционната програма на Общината – улиците „Теменуга“ (за нея е планирано благоустрояване, озеленяване и създаване на комбинирана детска и спортна площадка), „Детелина“ (от ул. „Тракия“ до ул. „Роза“), „Св. Св. Кирил и Методий“ (ще бъде облагороден участъкът от бул. „Добричка епопея“ до паркинга на хотел „България“ и ще бъде изградена комбинирана детска площадка с тенис маса и фитнес уреди), „Георги Кирков“ (от ул. „Цар Петър“ до бул. „25 септември“), „Максим Горки“ (от ул. „Независимост“ до бул. „3 март“, „Стоян Михайловски“ (от ул. „Любен Каравелов“ до ул. „Максим Горки“). \r\n„Предвидените строително-монтажни дейности имат за цел да подобрят състоянието на уличната мрежа, прилежащите тротоари, зони за паркиране, повишаване комфорта на пътуване и подобряване на пропускателните възможности на възлова пътна инфраструктура, като са включени междублокови пространства, подчертавам детските площадки, като съпътстваща инфраструктура. За нас това винаги е било приоритет и си остава“, каза Йордан Йорданов. Той допълни, че проектите, които са депозирани и които се реализират, показват отношението на Общината към проблема с подобряване на инфраструктурата в града и са знак за едно сериозно отношение. Кметът отбеляза, че се очаква след два месеца да се пристъпи към процедури за избор на изпълнител на дейностите. \r\nЖулиета НИКОЛОВА", "date": "2018.05.15", "title": "Добрич: Общината обмисля варианти за създаване на две кръгови кръстовища по бул. „3 март“"}
{"url": "http://www.focus-news.net/news/2018/05/15/2521839/ministar-ekaterina-zaharieva-kogato-vidya-poveche-pari-za-koheziya-v-byudzheta-na-es-togava-shte-se-ubedya-che-politikata-po-prisaedinyavane-naistina-e-zhelana-ot-sayuza.html", "text": "Когато видя повече пари за кохезия в бюджета на ЕС, тогава ще се убедя, че политиката по присъединяване наистина е желана от Съюза. Това каза министърът на външните работи Екатерина Захариева по време на Конференция на високо равнище относно икономическото и социалното сближаване в региона на Западните Балкани, предаде репортер на Агенция „Фокус“.\r\n„Всички на първия дебат по новия бюджет на Европейския съюз вчера бяха недоволни от него, което може би е нормално за един бюджет. От друга стана, това, което е предложено, има позитиви – увеличаване на парите за сигурност, увеличаване на средствата за икономиката, за частния сектор, увеличаване двойно на средствата за образованието и увеличаване на средствата, свързани с наука и иновации“, каза още министър Захариева и посочи, че това означава увеличаване на средствата за конкурентоспособност и умения. \r\n„Притеснително обаче е намаляването на средствата за кохезия и за обща селскостопанска политика. Защото бюджетът ще определи бъдещето на Европейския съюз. И на мен в този бюджет, въпреки че има повече пари за предприсъединителни фондове, ми се иска да видя повече пари за кохезия и ако това се случи, наистина ще съм съм убедена, че политиката по присъединяване е нещо, което наистина се иска от ЕС“, обясни външният министър.\r\nЦветилена СИМЕОНОВА", "date": "2018.05.15", "title": "Министър Екатерина Захариева: Когато видя повече пари за кохезия в бюджета на ЕС, тогава ще се убедя, че политиката по присъединяване наистина е желана от Съюза"}
{"url": "http://www.focus-news.net/news/2018/05/15/2521848/blagoevgrad-nad-3-600-kasa-tsigari-bez-banderol-sa-izzeti-pri-proverka-na-selskostopanska-postroyka-v-rayona-na-prechistvatelnata-stantsiya-v-grada.html", "text": "От полицейски служители на 02 Районно управление на МВР-Благоевград, на 14 май 2018 г. в района на пречиствателната станция в град Благоевград, е извършена проверка на селскостопанска постройка, обитавана от П. Б. (61 г.) от Благоевград, при която са намерени и иззети около 3 680 къса цигари, без задължителен бандеролен знак. Това съобщиха от ОДМВР-Благоевград. За случая е уведомена Районна прокуратура-Благоевград.", "date": "2018.05.15", "title": "Благоевград: Над 3 600 къса цигари без бандерол са иззети при проверка на селскостопанска постройка в района на пречиствателната станция в града"}
{"url": "http://www.focus-news.net/news/2018/05/15/2521849/sliven-27-godishna-zhena-e-zadarzhana-za-palezh-na-kashta-v-selo-gradets.html", "text": "Криминалисти и разследващ полицай на Районно управление на МВР-Котел са разкрили палеж. Това съобщиха от ОДМВР-Сливен. За извършеното престъпление е задържана 27-годишната Н.К. от село Градец. На 13 май тя е запалила чуждо имущество - къща в квартал „Запад“ в село Градец, собственост на 49-годишен мъж. От пожара са причинени материални щети на сградата и имуществото.По случая в РУ-Котел е започнато досъдебно производство.", "date": "2018.05.15", "title": "Сливен: 27-годишна жена е задържана за палеж на къща в село Градец"}
{"url": "http://www.focus-news.net/news/2018/05/15/2521851/blagoevgrad-39-godishen-mazh-s-nad-3-promila-alkohol-e-zadarzhan-za-krazhba-na-avtomobil-v-kresna.html", "text": "След незабавно проведени издирвателни мероприятия във връзка с получен в Районно управление на МВР-Сандански сигнал за противозаконно отнет, около 16:00 часа на 14 май 2018 г., лек автомобил „Пежо“, паркиран в град Кресна отключен и с оставени ключове на контактния ключ, той е открит от полицейски служители в с. Сливница. Това съобщиха от ОДМВР-Благоевград. Със заповед за задържане до 24 часа е задържан извършителят на деянието В. Д. (39 г.) от с.Сливница. Проба с техническо средство е отчела наличие на 3,10 промила алкохол в издишаният от него въздух. По случая е образувано бързо производство.", "date": "2018.05.15", "title": "Благоевград: 39-годишен мъж с над 3 промила алкохол е задържан за кражба на автомобил в Кресна"}
{"url": "http://www.focus-news.net/news/2018/05/15/2521841/afp-fondatsiyata-na-dzhordzh-soros-napuska-ungariya-zaradi-represivnata-politika-na-pravitelstvoto.html", "text": "Фондацията, ръководена от американския милиардер Джордж Сорос обяви, че прекратява дейността си в Унгария и се мести в Германия в отговор на „репресивната\" политика на правителството на Виктор Орбан, предава AFP.\r\n„Изправени пред все по-репресивна политическа и правна среда в Унгария, фондацията „Отворено общество” премества своите международни операции и персонал от Будапеща в германската столица Берлин\", се казва в изявление на мрежата.Тереза Герова", "date": "2018.05.15", "title": "AFP: Фондацията на Джордж Сорос напуска Унгария заради „репресивната\" политика на правителството"}
{"url": "http://www.focus-news.net/news/2018/05/15/2521852/ministar-lilyana-pavlova-rolyata-na-oditnite-institutsii-e-mnogo-vazhna-za-namalyavaneto-na-administrativnata-tezhest.html", "text": "Ролята на одитните институции е много важна за намаляването на административната тежест. Това каза Лиляна Павлова – министър на българското председателство на Съвета на ЕС 2018, по време на конференция, посветена на ролята на Върховните одитни институции за прозрачността в публичния сектор, предаде репортер на Агенция „Фокус”.\r\nМинистър Павлова още веднъж подчерта, че акцентът, с който правителството се стреми да бъде запомнено българското Председателство, е темата за европейската перспектива на Западните Балкани. „За нас тази европейска перспектива е важна, партньорството е важно. В този процес ние не трябва да се делим на малки и големи, на изток и запад, а да търсим това, което ни свързва”, аргументира се тя. „Търсим и свързаността на Западните Балкани, както и стабилността и сигурността в институциите”, допълни още министър Павлова. Според нея ролята на одитните институции е много важна, защото те дават оценка на извършваните реформи.\r\nИван ЛАЗАРОВ", "date": "2018.05.15", "title": "Министър Лиляна Павлова: Ролята на одитните институции е много важна за намаляването на административната тежест"}
{"url": "http://www.focus-news.net/news/2018/05/15/2521853/sliven-52-godishen-mazh-e-bil-napadnat-i-ograben-ot-nepoznat-s-tamni-drehi-i-kachulka-v-nova-zagora.html", "text": "За броени часове новозагорски криминалисти разкриха грабеж с причинена телесна повреда. Това съобщиха от ОДМВР-Сливен. Полицейските служители започват работа по случая на 12 май след получен сигнал от телефон 112 в 23,45 часа за нападнат и ограбен мъж на 52 години. Малко по-рано същата вечер  на улица „Н. Койчев“ в град Нова Загора,  потърпевшият  е нападнат от непознат мъж с тъмни дрехи и качулка. Той е ударен в лицето и му е отнета сумата от 480 лева. От удара е получил счупване на един от зъбите. Нападателят е избягал в неизвестна посока. В резултат на предприетите незабавни оперативно-издирвателни действия извършителят е установен и задържан. Той е криминално проявеният Т.П. на 18 години от град Нова Загора. Извършени са множество процесуално - следствени действия за документиране и доказване на престъплението. Откраднатата сума е намерена и предадена. Първоначално Т.П. е задържан за 24 часа. С постановление на Районна прокуратура-Нова Загора му е наложена 72-часова мярка. Образувано е досъдебно производство. Работата по случая продължава.", "date": "2018.05.15", "title": "Сливен: 52-годишен мъж е бил нападнат и ограбен от непознат с тъмни дрехи и качулка в Нова Загора"}
{"url": "http://www.focus-news.net/news/2018/05/15/2521854/redzhep-tayip-erdogan-turtsiya-shte-nameri-nachin-da-pokrie-nuzhdite-si-za-otbrana-ako-sasht-ne-y-prodadat-orazhiya.html", "text": "Турция ще търси алтернативи, ако САЩ не отговорят на нуждите й в областта отбраната. Това заяви турският президент Реджеп Тайип Ердоган в рамките на посещението си във Великобритания, уверявайки, че Анкара ще намери начин да покрие своите нужди в отбраната, в случай че САЩ се колебаят да й съдействат, съобщава вестник Hurriyet.\r\nТурция критикува САЩ за предаването на оръжия на „Народни отряди за защита“ (YPG), третирани като клон на „Работническата партия на Кюрдистан“ (ПКК), и отказа им да продават такива на Анкара.\r\nСлед многократните призиви, отправени от управляващите в Анкара, администрацията на американския президент Доналд Тръмп увери, че ще прекрати оръжейните доставки за YPG. Като приветства тези изявления, Анкара подчерта, че Вашингтон трябва да предприеме конкретни стъпки и да изтегли оръжията, които е предоставила на YPG. И все пак обещанието, дадено на Анкара, не е било спазено, твърдят турски официални лица.\r\nПентагонът обаче по-късно заяви, че САЩ просто „преразглеждат очакваните корекции на военната подкрепа, предоставена на нашите кюрдски партньори\". Говорителят Ерик Пахън заяви, че САЩ „ще продължат да си сътрудничат със Сирийските демократични сили (СДС)\".\r\nПротиворечивите изявления на Пентагона и Тръмп не успяха да облекчат притесненията на Анкара, която се опасява, че оръжията, предоставени на YPG, в крайна сметка ще бъдат прехвърлени към членове на ПКК и използвани срещу Турция..Тереза Герова", "date": "2018.05.15", "title": "Реджеп Тайип Ердоган: Турция ще намери начин да покрие нуждите си за отбрана, ако САЩ не й продадат оръжия"}
{"url": "http://www.focus-news.net/news/2018/05/15/2521855/burgas-prodalzhava-initsiativata-za-bezplatni-nachalni-obucheniya-po-sport-za-detsata.html", "text": "За трета поредна година бургаските спортни клубове, които ползват общинска база, са длъжни да предлагат безплатни начални обучения за деца. Тази инициатива на кмета Димитър Николов продължава да е в действие, така че нека родителите се запознаят с новите ѝ параметри. Това съобщиха от пресцентъра на Община Бургас. Целта е на подрастващите да бъдат предоставени още по-достъпни възможности за участие в занимания с физически упражнения и спорт, да се подобри здравният им статус, физическата и психическа дееспособност, свободното им време да се уплътни по смислен начин. Друг от търсените ефекти е откриването на млади и перспективни състезатели, които впоследствие да бъдат поощрени в развитието си. Възползвайки се от тази програма, децата ще могат да се запознаят с различните спортове, с условията, предлагани от отделните клубове, и в перспектива да се запишат за постоянно, ако им хареса.\r\nОбщина Бургас е на мнение, че социален акцент трябва да има във всички направления на нейната дейност. Затова тя постави участието в програмата като условие към клубовете, които ползват с отстъпка нейните бази.\r\nПрограмата е безплатна за децата, които се запишат. Курсовете на обучение в различните видове спорт са с продължителност 8 тренировъчни занятия по 1 час.", "date": "2018.05.15", "title": "Бургас: Продължава инициативата за безплатни начални обучения по спорт за децата"}
{"url": "http://www.focus-news.net/news/2018/05/15/2521850/prof-d-r-lalko-dulevski-iss-obshtoto-mezhdu-stranite-ot-zapadnite-balkani-e-mnogo-poveche-ot-razlichiyata-i-tochno-tova-tryabva-da-izpolzvame-za-da-se-obedinyavame.html", "text": "Общото между страните от Западните Балкани е много повече от различията и точно това трябва да използваме, за да се обединяваме. Това каза проф. д-р Лалко Дулевски, председател на Икономическия и социален съвет (ИСС) по време на Конференция на високо равнище относно икономическото и социалното сближаване в региона на Западните Балкани, предаде репортер на Агенция „Фокус“.\r\n„Днес е моментът всички ние заедно да изведем ясни послания, защото има кой да ни чуе само след един ден в София. Ако се разходите в моята страна и нейната столица, ще видите, че всички ние споделяме много общи ценности, имаме много общи черти, че всъщност общото между нас е много повече отколкото различията и точно това трябва да използваме, за да се обединяваме. Моята страна има много ценности, които са непознати за Европа и част от регионите ѝ. Това е страната, която е приютила и приобщавала различни народности през различните епохи - траки, римляни, славяни и др.  Малцина знаят, че както французите, германците и италианците, и ние имаме баща на европейска Европа – проф. Иван Шишманов е бил българският председател на Виенския конгрес през 1926 г. и неговите послания не се различават от строителите на съвременния Европейски съюз“, каза още Дулевски и посочи, че заради това можем да кажем, че имаме принос в създаването на бъдещата архитектура и идея за социална Европа. \r\n„Тази година ще отбележим 15 години от създаването на Европейския икономически и социален комитет (ЕИСК) и от приемането на закона му. България е и си остава първата от 12-те нови страни членки на ЕС, която изгради и успешно развива ЕИСК по модела на европейския икономически и социален съвет. Ние дори имаме много по-силни страни поне в три аспекта. България е една от малкото нови страни членки, които разграничи организирания граждански диалог от организирания социален диалог – а това е по-трудният и по-рисков път за политическата класа. Друго, което отличава България от ЕИСК на другите страни, е силното изискване за диалог и консенсус между различните страни вътре в съвета. И, трето, ние наложихме сътрудничество на изпълнителната със законодателната власт и с президентската институция като водещи – консултации с правителство, с парламент, с президента на Република България. Не казвам, че ние нямаме противоречия и не сме стигали до по-остри взаимоотношения, но никога досега ние не сме получили някакъв сериозен контра удар от страна на правителство, парламент или президент“, посочи още Дулевски.\r\nТой припомни, че преди около 20 години България беше в ситуацията, в която сега се намират страните от Западните Балкани. „Всички ни поучаваха, всички ни дава съвети и искахме да намерим най-верния път. Най-голяма помощ тогава ни оказа ЕИСК – той съдейства за подготовката за нашето присъединяване в ЕС и така още от 2007 г. бяхме готови да започнем да водим активен диалог с Брюксел“, коментира той.\r\nЦветилена СИМЕОНОВА", "date": "2018.05.15", "title": "Проф. д-р Лалко Дулевски, ИСС: Общото между страните от Западните Балкани е много повече от различията и точно това трябва да използваме, за да се обединяваме"}
{"url": "http://www.focus-news.net/news/2018/05/15/2521856/krasimira-yatakchieva-obshtina-topolovgrad-statuetkata-zlatnata-kamila-e-simvol-na-mezhdunarodniya-teatralen-festival-v-topolovgrad.html", "text": "Красимира Ятакчиева, Община Тополовград: Статуетката „Златната камила“ е символ на  Международният фестивал на любителските комедийни театри, пантомима и сатира “Велко Кънев” в Тополовград. Международният фестивал на любителските комедийни театри, пантомима и сатира “Велко Кънев” се провежда за 23 път в Тополовград. Това каза в сутрешния блок „Добро утро, България“ на Радио „Фокус“ Красимира Ятакчиева, началник на отдел „Хуманитарни и социални дейности“ в Община Тополовград. Тя обясни, че тази година фестивалът има различен формат, играят се български и чужди пиеси, като българските театри от чужбина представят предимно български пиеси. Ятакчиева каза още, че и театралният афиш е разнообразен. Статуетката „Златната камила“ е символ на  фестивала и се връчва на най-добрите участници. „Тополовград в историята е бежански град.  Някога бежанците, дошли от Тракия, са идвали с камили. В началото те са се ползвали за пренасяне на товари, а в последствие като атракция по Черноморието. Златната камила е закачка от наша страна както към артистите, така и към публиката“, каза  Красимира Ятакчиева и допълни, че тази година чуждестранните гости са от Австрия, Украйна, Молдова, Сърбия и Канада.", "date": "2018.05.15", "title": "Красимира Ятакчиева, Община Тополовград: Статуетката „Златната камила“ е символ на  Международния театрален фестивал в Тополовград"}
{"url": "http://www.focus-news.net/news/2018/05/15/2521857/v-tsentralata-na-bsp-shte-se-provede-preskonferentsiya.html", "text": "От 14:00 часа, в централата на БСП на ул. „Позитано” № 20, ще се проведе пресконференция. Това съобщиха от пресцентъра на партията.", "date": "2018.05.15", "title": "В централата на БСП ще се проведе пресконференция"}
{"url": "http://www.focus-news.net/news/2018/05/15/2521858/evgeni-krusev-zam-kmet-na-sofiya-apelirame-horata-da-ne-se-dvizhat-s-lichnite-si-avtomobili-prez-utreshniya-den.html", "text": "Апелираме хората да не се движат с личните си автомобили през утрешния ден. Това каза зам.-кметът на София по транспорт Евгени Крусев по време на представяне на организацията за движение за провеждане на събитията, свързани с българското председателство на 16 и 17 май, предаде репортер на Агенция „Фокус“. Срещата която ще се проведе като част от Българското европредседателство е на високо ниво и налага ограничения в движението и паркирането. Организацията за движение ще започне от днес. Първото нещо, което е организирано, е около хотел „Маринела“. Там от днес е забранено паркирането и престоят на превозни средства по бул. „Джеймс Баучер“, ул. „Червена Стена“ и ул. „Петър Станчев“. Там ограничението ще важи до 20.00 часа на 17 май. Следващия участък, в който ще се ограничи паркирането е участък по ул. „Околовръстен път“ в отсечката между бул. „България“ и Националния исторически музей – там ще се забрани престоят и паркирането. Това е заради близостта до резиденция „Бояна“ и срещите, които ще се провеждат там. Забраната важи от 8.00 до 20.00 часа на 16 май“, каза още Крусев. \r\n„Следващата локация, която ще бъде с ограничени престой и паркиране, са улиците около „София Тех парк“. Ограничението ще е в сила от 8.00 до 23.00 часа на 16 май по ул. „Йордан Венедиков“ и локалното платно на бул. „Цариградско шосе“, както и входа на София Тех парк откъм зала „Арена Армеец“. Най-основното нещо, което ще засегне максимално много хора, са ограниченията за престой и паркиране в центъра на града, както и ограничения за придвижване по бул. „Витоша“. От 8.00 часа на 16 до 20.00 часа на 17 май местата, които се намират около хотел „Балкан“, ще бъдат ограничени. Ще бъде забранен престоят и паркирането по улица „Аксаков“, ул. „Ген. Гурко“, както и тези около хотел „Хилтън“, допълни зам.-кметът на София.\r\n„Ще има ограничения, които са свързани с престоя и паркирането около храм-паметник „Св. Александър Невски“ – ул. „Оборище“, бул. „Васил Левски“; ул. „Шипка“; ул. „Кракра“. Паркингът, който е около паметника на Цар Освободител, също ще бъде затворен за времето на срещата. По-чувствителното ограничение на движението ще бъде по булевард „Витоша“, който в отсечката между бул. „Патриарх Евтимий“ и бул. „Пенчо Славейков“ ще бъде затворен за движение. Движението на градски транспорт няма да бъде затруднявано. Единствените ограничения са за престоя и паркирането и за движение само по бул. „Витоша“, допълни той.\r\nЦветелин ДИМИТРОВ", "date": "2018.05.15", "title": "Евгени Крусев, зам.-кмет на София: Апелираме хората да не се движат с личните си автомобили през утрешния ден"}
{"url": "http://www.focus-news.net/news/2018/05/15/2521862/montana-78-godishna-zhena-e-v-bolnitsa-sas-schupena-raka-sled-kato-e-bila-blasnata-ot-dvizhesht-se-nazad-lekotovaren-avtomobil.html", "text": "78-годишна жена е в болница със счупена ръка, след като е била блъсната от движещ се назад лекотоварен автомобил. Това съобщиха от ОДМВР-Монтана. Инцидентът е стана около 16.20 часа в понедленик на ул.\"Славянска\", когато 30-годишният С.П. от Монтана със служебния си лекотоварен автомобил \"Рено Канго\" при движение на заден ход е блъснал движещата се зад автомобила по пътното платно 78-годишна пешеходка от Монтана. Вследствие на ПТП-то пешеходката е настанена на лечение в МБАЛ Монтана, със счупена дясна ръка в областта на китката, без опасност за живота. Причините за възникналото ПТП са в процес на изясняване. Местопроизшествието е посетено от дежурна група на РУ Монтана. По случая е образувано досъдебно производство.", "date": "2018.05.15", "title": "Монтана: 78-годишна жена е в болница със счупена ръка, след като е била блъсната от движещ се назад лекотоварен автомобил"}
{"url": "http://www.focus-news.net/news/2018/05/15/2521859/gazeta-express-sled-natisk-ot-sasht-i-es-premierat-na-kosovo-shte-obyavi-promeni-v-pravitelstvotoi.html", "text": "Министър-председателят на Косово Рамуш Харадинай вероятно ще обяви промени в правителството, след като САЩ и Европейския съюз разкритикуваха кабинета в Прищина за големия брой министерства и заместник-министри, съобщава електронното издание Gazeta Express. \r\nОнлайн медията Arbresh.info предаде, че партньорите от управляващата коалиция са се споразумели да намалят броя на 70 заместник-министри след натиск от страна на Брюксел и Вашингтон. Очаква се следващата седмица много от заместник-министрите да бъдат освободени. \r\nХалил Матоши, медиен съветник на премиера Харадинай, заяви пред Arbresh.info, че правителството не разполага с подобна информация. „В понеделник заместник-министрите ще  представят подробни доклади за дейността си. Не сме информирани, че САЩ и ЕС искат промени в правителството\", подчерта Матоши. \r\nС 21 министри и около 70 заместник-министри, правителството на Рамуш Харадинай е най-голямото, което Косово е имало в историята си, подчертават от редакцията.  Тереза Герова", "date": "2018.05.15", "title": "Gazeta Express: След натиск от САЩ и ЕС: Премиерът на Косово ще обяви промени в правителството?"}
{"url": "http://www.focus-news.net/news/2018/05/15/2521860/gd-granichna-politsiya-obyavena-e-avariyna-protsedura-za-vsichki-informatsionni-sistemi-na-agentsiya-mitnitsi-i-tovarnite-avtomobili-se-obrabotvat-rachno.html", "text": "Обявена е аварийна процедура за всички информационни системи на Агенция „Митници“ и товарните автомобили се обработват ръчно. Това каза за Радио „Фокус“-Пирин Лора Любенова, говорител на ГД „Гранична полиция“ . По думите й от 03:000 до 09,30 часа тази нощ не е имало обработване на товарния трафик. От половин час е въведен ръчен режим на обработка. Тя подчерта, че причината е токов удар, в резултат на който е започнало натрупване на товарните автомобили. Товарният трафик се обработва на ръка, докато се отстрани причината за аварията.\r\nЛора КАЛЧЕВА", "date": "2018.05.15", "title": "ГД „Гранична полиция“: Обявена е аварийна процедура за всички информационни системи на Агенция „Митници“ и товарните автомобили се обработват ръчно"}
{"url": "http://www.focus-news.net/news/2018/05/15/2521864/blagoevgrad-sas-silni-emotsii-burni-aplodismenti-i-interesni-predstavleniya-prodalzhava-mezhdunarodniyat-teatralen-festival-tara-ra-bumbiya.html", "text": "При голям интерес премина и четвъртата вечер от големия театрален фестивал „Тара-ра-бумбия“ в Благоевград. Стотици жители и гости на града се стекоха в залите на ДТ „Никола Вапцаров“, за да се докоснат до изключителните представления. Това съобщиха от пресцентъра на Община Благоевград.\r\nАктьорите Камен Асенов, Венцислава Асенова, Цветелин Павлов, Лилия Гелева, Георги Георгиев- Антика, Павлета Семова, Мила Люцканова представиха постановката „Авеню Кю“. Специално участие на сцената имаше Рафи Бохосян, който влезе в ролята на Гари Колман. Идеята на представлението е на Робърт Лопес и Джеф Маркс, а режисьори са Уест Хайлър от САЩ и Петър Кауков. За музикалното оформление се грижеше Ангел Николов, който застана зад пианото. \r\nБродуейският мюзикъл за възрастни на Столичен куклен театър представи всички чувствителни теми на нашето време по неочакван начин. Расизъм, ксенофобия, гей-общество, порно-индустрия – всичко бе подложено на добронамерена шега, което  доведе към признаване и преодоляване на предразсъдъците, осъзнаване на различията и приемане на разнообразието. \r\nСлед бурните аплодисменти, фестивалът продължи на Камерна сцена със спектакълът на сдружение „Нейно Величество Тенджерата под налягане“ – „Повече не или така нареченият Бернхард“. Представлението се игра по текстовете на Томас Бернхард, Александър Митрев и Ида Даниел, а участие в постановката взеха актьорите Александър Митрев, Цвети Даскалова, Деница Даринова.  Театърът напомни на лекция, в която методът на изследване е поставянето под въпрос: на държавното, на националното, на социалното, на институциите, на наградите, на финансовите отношения, на приятелствата.\r\nТази вечер от 19:00 часа в Драматичен театър „Никола Вапцатов“ ценителите на театралното изкуство ще имат възможността да станат част от „Момчето от последния чин“ от Хуан Майорга, а от 21:30 на камерна сцена- „Гората на моето дърво“ от Сашо Димоски.", "date": "2018.05.15", "title": "Благоевград: Със силни емоции, бурни аплодисменти и интересни представления продължава Международният театрален фестивал „Тара-ра-бумбия“"}
{"url": "http://www.focus-news.net/news/2018/05/15/2521865/mariya-ilieva-gerb-podkrepyame-stremezha-na-smetnata-palata-za-modernizirane-i-razvitie-na-profesionalnata-kompetentnost-na-oditorite.html", "text": "Подкрепяме стремежа на ръководството на Сметната палата за развитие на професионалната компетентност на одиторите и служители ѝ, за укрепване на институционалния ѝ и капацитет, както и за модернизирането на одитната институция. Това каза Мария Илиева - народен представител от ПГ на ГЕРБ и член на Комисията по бюджет и финанси, която взе участие в конференцията в рамките на Българското председателство на Съвета на ЕС за ролята на Върховните одитни институции за прозрачността в публичния сектор, предаде репортер на Агенция „Фокус”. \r\n„Одитните доклади са надежден източник на информация за състоянието на публичния сектор и това помага на Народното събрание при взимането на законодателни решения и при осъществяването на парламентарния контрол”, подчерта Илиева. \r\nПред участниците във форума тя припомни, че българската върховна одитна институция е независима при определянето на своята работа през годината, но парламентът има право по закон да ѝ възлага до 5 одита годишно, извън нейната програма. „Този способ, даден ни от закона, се използва от Народното събрание и в резултат на тази възможност са били възлагани редица одити по значими теми”, обясни народният представител. \r\n„През настоящата година 44-то Народно събрание възложи на Сметната палата да извърши одит за съответствието на допълнителните разходи и трансфери по бюджетите на първостепенните разпоредители с бюджет, одобрени с постановление на Министерски съвет, поради нарасналия обществен интерес по темата. Очакваме резултатите от този одит скоро. Като добра практика от работата на Сметната палата мога да отбележа, че докладите от одитите са публични”, допълни Мария Илиева. \r\nИван ЛАЗАРОВ", "date": "2018.05.15", "title": "Мария Илиева, ГЕРБ: Подкрепяме стремежа на Сметната палата за модернизиране и развитие на професионалната компетентност на одиторите"}
{"url": "http://www.focus-news.net/news/2018/05/15/2521861/dobrich-v-dom-pametnika-yordan-yovkov-predstavyat-knigata-planat-za-preobrazyavane-na-yuzhna-dobrudzha-1951-1956-godina.html", "text": "В Дом-паметника „Йордан Йовков“ в Добрич представят книгата ”Планът за преобразяване на Южна Добруджа (1951 - 1956 година)“. Това съобщи д-р Кремена Митева, главен уредник на литературния музей в добруджанския град, предаде кореспондентът на Радио „Фокус” – Варна. Книгата е най-новото изследване на доц. д-р Цветолин Недков, уредник в Музея за нова и най-нова история в Добрич. Ще бъде представена от проф. д-р Димитър Димитров от Югозападния университет в Благоевград. Премиерата е посветена на 65-годишнината от създаването на музея в Добрич и на Международния ден на музеите - 18 май. Представянето е днес – 15 май от 18,00 часа. \r\nЖулиета НИКОЛОВА", "date": "2018.05.15", "title": "Добрич: В Дом-паметника „Йордан Йовков“ представят книгата ”Планът за преобразяване на Южна Добруджа (1951 - 1956 година)“"}
{"url": "http://www.focus-news.net/news/2018/05/15/2521867/georgi-kostov-agentsiya-mitnitsi-ekspertite-rabotyat-po-vazniknaliya-problem-v-sistemata-i-veroyatno-do-dva-chasa-toy-shte-bade-otstranen.html", "text": "Експертите работят по възникналия проблем в системата и вероятно до два часа той ще бъде отстранен. Това каза за Радио „Фокус“- Пирин директорът на Агенция „Митници“ Георги Костов. „Работят нашите експерти и се надявам в обозримите часове да бъде отстранен проблемът. В резултат на токов удар има проблем в поддръжката на сървърите. Проблемът е в сървърното помещение на столицата и информационните системи не работят. В резултат на това сме преминали на авариен режим. Нашите експерти работят на място и ще го отстранят през следващите няколко часа. Предполагам, че до два часа ще преминем към стандартен режим на работа“, каза още Костов. \r\nЛора КАЛЧЕВА", "date": "2018.05.15", "title": "Георги Костов, Агенция „Митници“: Експертите работят по възникналия проблем в системата и вероятно до два часа той ще бъде отстранен"}
{"url": "http://www.focus-news.net/news/2018/05/15/2521863/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "„Демократична партия на албанците“ и Беса ще бъдат част от управляващата коалиция на Социалдемократическия съюз на Македония (СДСМ) и „Демократичен съюз за интеграция“, съобщава скопското електронно издание МКД. С обявената реконструкция на правителството в Скопие, ДПА и Беса се очаква да получат по едно министерско място и по няколко на заместници. Към настоящия момент източниците на изданието не разкриват за кои министерства са се договорили лидерите на партиите.\r\nВ понеделник Мендух Тачи, председател на ДПА и Африм Гаши, лидер на Беса, се срещнаха с министър-председателя на югозападната ни съседка Зоран Заев (СДСМ). В рамките е постигнато съгласие за влизане на двете партии в коалицията, твърдят източниците на изданието.\r\n*** Гръцката военна база „Суда бей“ на остров Крит е „основен център\" за операциите на НАТО в Средиземно море; тя е комбинация от съоръжения от световна класа и предимството от улеснения достъп до Северна Африка. Това заяви командващият американските военноморски сили в Европа и Африка адмирал Джеймс Фого в ексклузивно интервю за гръцкото електронно издание на Kathimerini.\r\nАдмирал Фого изрази загриженост за нарастващото напрежение в Източното Средиземноморие, отбелязвайки, че е уверен в готовността на гръцкия флот да помогне на НАТО, ако възникне необходимост от това. \r\n„Заливът Суда е основен център. Разполагаме с летище, което използваме през цялото време в рамките на нашите споразумения с гръцкото правителство и аз ви благодаря много за това. Освен това има допълнителна полза от пристанищното съоръжение от световна класа и нов кей, където можем да разположим самолетоносач. Това е основен център в Средиземноморието, не само за американските кораби, но и за корабите на НАТО“, обясни американският адмирал. \r\nПо отношение на напрежението в региона, изданието припомня, че Гърция се намира в центъра на три кризи, след което задава въпрос на адмирала за стабилизиращата роля на страната в региона.\r\n„На първо място, гръцките въоръжени сили поддържат готовност и сила, която ми дава увереност, особено по отношение на вашия флот… Убеден, че ако бъде помолен, гръцкият флот ще бъде готов да отговори на НАТО при всеки кризисен сценарий. В момента в Средиземноморието се случват много неща. През последните 24 до 48 часа видяхме дейност между Израел и Сирия и други държавни и недържавни действащи лица в Сирия, които са се установили там. Така че мощта на въоръжените ви сили и способността ви да предоставяте възможности в случай на нужда е от съществено значение“, подчерта Фого. \r\nКоментирайки напрежението между Гърция и Турция, американският адмирал дава примери на сътрдуничество между двете съседни държави в рамките на операции на НАТО. „Така че, когато напрежението се повиши, казвам на моите хора: ние сме по-силни заедно“, споделя американският адмирал.\r\nСъщевременно Фого допълва: „Не става въпрос само за Гърция и Турция, има и други, които имат разногласия и се опитваме да ги изгладим. Надявам се, че правителствата [ще последват примера ни], защото на военно и военноморско ниво отношенията са много добри“.\r\n*** Турция ще търси алтернативи, ако САЩ не отговорят на нуждите й в областта отбраната. Това заяви турският президент Реджеп Тайип Ердоган в рамките на посещението си във Великобритания, уверявайки, че Анкара ще намери начин да покрие своите нужди в отбраната, в случай че САЩ се колебаят да й съдействат, съобщава вестник Hurriyet.\r\nТурция критикува САЩ за предаването на оръжия на „Народни отряди за защита“ (YPG), третирани като клон на „Работническата партия на Кюрдистан“ (ПКК), и отказа им да продават такива на Анкара.\r\nСлед многократните призиви, отправени от управляващите в Анкара, администрацията на американския президент Доналд Тръмп увери, че ще прекрати оръжейните доставки за YPG. Като приветства тези изявления, Анкара подчерта, че Вашингтон трябва да предприеме конкретни стъпки и да изтегли оръжията, които е предоставила на YPG. И все пак обещанието, дадено на Анкара, не е било спазено, твърдят турски официални лица.\r\nПентагонът обаче по-късно заяви, че САЩ просто „преразглеждат очакваните корекции на военната подкрепа, предоставена на нашите кюрдски партньори\". Говорителят Ерик Пахън заяви, че САЩ „ще продължат да си сътрудничат със Сирийските демократични сили (СДС)\".\r\nПротиворечивите изявления на Пентагона и Тръмп не успяха да облекчат притесненията на Анкара, която се опасява, че оръжията, предоставени на YPG, в крайна сметка ще бъдат прехвърлени към членове на ПКК и използвани срещу Турция.\r\n*** Министър-председателят на Косово Рамуш Харадинай вероятно ще обяви промени в правителството, след като САЩ и Европейския съюз разкритикуваха кабинета в Прищина за големия брой министерства и заместник-министри, съобщава електронното издание Gazeta Express. \r\nОнлайн медията Arbresh.info предаде, че партньорите от управляващата коалиция са се споразумели да намалят броя на 70 заместник-министри след натиск от страна на Брюксел и Вашингтон. Очаква се следващата седмица много от заместник-министрите да бъдат освободени. \r\nХалил Матоши, медиен съветник на премиера Харадинай, заяви пред Arbresh.info, че правителството не разполага с подобна информация. „В понеделник заместник-министрите ще  представят подробни доклади за дейността си. Не сме информирани, че САЩ и ЕС искат промени в правителството\", подчерта Матоши. \r\nС 21 министри и около 70 заместник-министри, правителството на Рамуш Харадинай е най-голямото, което Косово е имало в историята си, подчертават от редакцията.  \r\n***", "date": "2018.05.15", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/05/15/2521866/evgeni-krusev-zam-kmet-na-sofiya-ochakvame-na-17-may-dvizhenieto-po-bul-tsarigradsko-shose-da-bade-izklyuchitelno-zatrudneno-zaradi-planiranite-protesti-na-prevozvachite.html", "text": "Очакваме на 17 май движението по бул. „Цариградско шосе“ да бъде изключително затруднено заради планираните протести на превозвачите. Това каза зам.-кметът на София по транспорт Евгени Крусев по време на представяне на организацията за движение за провеждане на събития, свързани с Българското европредседателство на 16 и 17 май, предаде репортер на Агенция „Фокус“. Протестът, който ще съвпадне със събитията покрай Срещата на върха, ще се случи на бул. „Царидградско шосе“, между 4-ти и 7-ми км. В дясната лента на булеварда ще бъдат паркирани ТИР-ове, които съответно ще престоят там през целия ден. Те ще бъдат паркирани по начин, по който да не възпрепятстват градския транспорт. От 4-ти км до разклона за „Алея Яворов“ ще бъдат паркирани междуградски автобуси, които също ще бъдат в десните ленти на движение, отново оставяйки спирките на градския транспорт и изходите към локалните платна свободни“, допълни Крусев. „Въпреки това, очакваме движението да е изключително затруднено. Възможни са сериозни задръствания и закъснения на хората, които са с лични автомобили. Направена е организация с диспечерите на Центъра за градска мобилност, така че когато се натрупат закъснения на превозните средства на градския транспорт, имат готов план за действие, по който закъсненията да бъдат наваксвани. Камионите, които ще бъдат паркирани на бул. „Цариградско шосе“ имат разрешение да бъдат там до 17.00 часа, когато ще започнат своето изтегляне. Очакваме затруднения по булевардите, които ще бъдат използвани за обходни трасета. Който може - нека използва градския транспорт“, каза още зам.-кметът. \r\nЦветелин ДИМИТРОВ", "date": "2018.05.15", "title": "Евгени Крусев, зам.-кмет на София: Очакваме на 17 май движението по бул. „Цариградско шосе“ да бъде изключително затруднено заради планираните протести на превозвачите"}
{"url": "http://www.focus-news.net/news/2018/05/15/2521868/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за започналия ремонт на ул „Хан Пресиан“ в Пещера, която е и околовръстен път на града. Колко средства ще бъдат вложени в ремонта и кога трябва да завърши ще научим от кмета на община Пещера Николай Зайчев. Какво е състоянието на пътната мрежа в общината и почистени ли са от отпадъци основните пътни артерии в нея, както и как се поддържат зелените площи ще коментираме с Иван Спиров, директор на ОП „Чистота и поддържане на пътната инфраструктура“.  В предаването ще ви разкажем и за Националната седмица на библиотеката, която се провежда в читалище „Развитие“ в Пещера. Повече за нея ще ни разкаже Люба Шопов от градската библиотека.  \r\nТелефоните за връзка със студиото са 0885 606692 и 034 420020.", "date": "2018.05.15", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/05/15/2521810/radio-fokus-veliko-tarnovo-praznuva-svoyat-trinadeseti-rozhden-den.html", "text": "Радио „Фокус“ – Велико Търново празнува своят тринадесети рожден ден. Екипът, който е част от Национална радиоверига „Фокус“, години наред работи за утвърждаване на позициите си на информационен лидер на регионално и областно ниво. С точността, корекността и бързината, с която се представят новините, тази цел вече е постигната. \r\nВ годините напред екипът на Радио „Фокус“ – Велико Търново ще продължи винаги да е пръв в горещите точки, за да предава събитията в момента, в който те се случват. Чрез нашите репортери жителите на Велико Търново, областта и съседните региони получават бърза, точна и обективна информация за всички проблеми на делника, а също и за интересни културни събития. \r\nПрограмата на Радио „Фокус” се излъчва ежедневно, 365 дни в годината, седем дни в седмицата. Емисиите – централни и регионални новини, са запълнени с разнообразна и актуална информация за най-важните политически, икономически, здравни, обществени и културни събития в страната и в региона. Благодарение на тях и на разнообразните предавания в програмата на Радио „Фокус”, слушателите ни могат да чуят различни мнения на видни политици, общественици и представители на институциите по злободневните теми. Ние се стремим да представим безпристрастно всички гледни точки и това се цени от нашата аудитория.", "date": "2018.05.15", "title": "Радио „Фокус“ – Велико Търново празнува своят тринадесети рожден ден"}
{"url": "http://www.focus-news.net/news/2018/05/15/2521872/yambol-mobilna-izlozhba-za-balgarskoto-predsedatelstvo-v-saveta-na-es-e-predstavena-v-grada.html", "text": "Продължава представянето по ямболските училища на мобилната изложба, посветена на Българското председателство на съвета на Европейския съюз. Това съобщиха от пресцентъра на Община Ямбол. Тя е част от информационната кампания в рамките на проекта, защитен от община Ямбол: „Популяризиране на Българското председателство на Съвета на ЕС в община Ямбол“.\r\nИзложбата включва тематични информационни табла, представящи в синтезиран вид същността на Европейския съюз като обединение на държави, развитието на интеграционния процес и пътят на България в него, присъствието на страната ни в европейските институции, както и приоритетите и основните акценти от Българското председателство на Съвета на ЕС. Целта на кампанията е повишаване информираността на гражданите и гостите на община Ямбол за организацията и политиките на Европейския съюз, членството на България в Съюза, същността и ролята на ротационното председателство, приоритетите и програмата на Българското Председателство и постигнатите резултати от евроинтеграционния процес на територията на община Ямбол.\r\nМобилната изложба се представя в рамките на няколко дни във всички основни и средни училища на територията на общината, както и във Факултета „Техника и технологии“ по предварително утвърден график. През настоящата седмица е ред на ОУ „Хр. Смирненски” и ОУ „Димчо Дебелянов\", както и ОУ „Н. Петрини”. На всички учебни заведения са предоставени информационни материали за българското председателство и в електронен вид за популяризирането им сред учениците и студентите. Изложбата вече бе представена в Културно-информационен център „Безистен“ и други културни институти в града, в Областния информационен център, както и на редица публични места в града. \r\nПодробна информация за проекта и мобилната изложба e публикувана на сайта на община Ямбол.", "date": "2018.05.15", "title": "Ямбол: Мобилна изложба за Българското председателство в съвета на ЕС е представена в града"}
{"url": "http://www.focus-news.net/news/2018/05/15/2521871/hristo-smolenov-ekspert-po-antiterorizam-vaznikvaneto-na-islyamska-darzhava-e-sledstvie-ot-neglizhiraneto-na-funktsiite-na-al-kayda.html", "text": "Възникването на „Ислямска държава“ е следствие от неглижирането на функциите на „Ал Кайда“. Това каза в интервю за сутрешния блок „Добро утро, България“ на Радио „Фокус“ експертът по антитероризъм Христо Смоленов. Той коментира, че подмяната в ръководството на САЩ е друг критичен фактор за появата на ИДИЛ. Според него тероризмът все повече се битовизира, което, всъщност, го превръща във все по-нарастваща заплаха. \r\n„Хора, мотивирани от идеология, хора, които сами по себе си са жертва на психологическа война и обработка, се радикализират дотолкова, че започват с лесни и леснодостъпни средства да нанасят неочаквани удари по мирно разхождащи се или ежедневно движещи се по своите маршрути граждани на Западна Европа. В това число влизат хладните оръжия, в най-различните им форми – нож, камион, автобус, лека кола и прочие“, заяви Христо Смоленов и допълни, че всяка жертва на тероризма е еднакво тежка. \r\nТой каза също. че прекомерният интерес на западното общество към съдбата единствено на хората, живеещи в региона, не е справедлив. Според Смоленов жертвите в Индонезия, Афганистан и в самия ислямски свят, представляващ 90% от жертвите на съвременния тероризъм, са не по-малки важни.", "date": "2018.05.15", "title": "Христо Смоленов, експерт по антитероризъм: Възникването на „Ислямска държава“ е следствие от неглижирането на функциите на „Ал Кайда“"}
{"url": "http://www.focus-news.net/news/2018/05/15/2521869/hashim-tachi-nikoga-ne-sam-govoril-ili-shte-govorya-za-podyalba-na-kosovo-ili-razmyana-na-teritorii.html", "text": "Държавният глава на Косово Хашим Тачи увери, че никога не е и няма да говори за подялба на страната или за размяна на териториите й, предава Радио „Свободна Европа“ в македонската си редакция.\r\nСпоред Тачи темата се е появила в публичното пространство, за да „опипа пулса\" на Косово, Сърбия и страните от региона. „Лансират се фалшиви новини, които впоследствие стават политически теми. В интерес е да проверите идеите, да се види дали някой провокира започването на спор. Идеята за обмен на територии беше фалшива новина\", заяви Тачи в интервю за прищинската телевизия „Клан Косова“.Тереза Герова", "date": "2018.05.15", "title": "Хашим Тачи: Никога не съм говорил или ще говоря за подялба на Косово или размяна на територии"}
{"url": "http://www.focus-news.net/news/2018/05/15/2521873/dobrich-tri-ulitsi-i-dva-zhilishtni-kvartala-sa-s-narusheno-vodopodavane-poradi-deynosti-po-obnovyavane-na-vodniya-sektor-v-grada.html", "text": "Три улици и два жилищни квартала са с нарушено водоподаване  поради дейности по обновяване на водния сектор в Добрич, по информация на ВиК-Добрич, предаде кореспондентът на Радио „Фокус” – Варна.  В Добрич с нарушено водоснабдяване са по ул. „Димитър Ковачев“ №46 и № 70, бул. „Русия“ № 69, ЖК „Добротица“, където се осъществява присъединяване, ул. „Христо Ботев“, работи се по водния цикъл, и ЖК „Строител“. В Район Добрич-селска поради отстраняване на аварии с нарушено водоподаване са с. Царевец, с. Росеново, с. Батово, с. Овчарово и Помпена станция - Дебрене, в Район Балчик – ул. „Дунав“ в морския град, в Район Каварна – Помпена станция – Болата и ул. „България“ в морския град, в Район Тервел – ул. „Хан Аспарух“ в града, в Район Генерал Тошево - с. Лозница, с. Рогозина, кв. „Пастир“, и в Район Шабла – СО - Кария. \r\nЖулиета НИКОЛОВА", "date": "2018.05.15", "title": "Добрич: Три улици и два жилищни квартала са с нарушено водоподаване  поради дейности по обновяване на водния сектор в града"}
{"url": "http://www.focus-news.net/news/2018/05/15/2521875/veliko-tarnovo-s-aparati-ot-posledno-pokolenie-meryat-bezplatno-kravnoto-nalyagane-na-zhitelite-na-grada.html", "text": "С дигитални апарати от последно поколение ще мерят безплатно кръвното налягане на великотърновци. Информационната кампания ще се състои в парк „Марно поле“ на 17 май (четвъртък) от 11,00 до 18,00 ч. Това съобщиха от пресцентъра на Общината. Съвременните устройства са снабдени с Afib-технология, която позволява откриване на предсърдно мъждене без електрокардиограма и установяване на тромби. \r\nИнициативата е на „Българска лига по хипертония“ и е подкрепена от Община Велико Търново, Български червен кръст, филиалът на Медицински университет-Варна в Старата столица, фондация „Национална мрежа Сърце за сърце“ и др. \r\nПунктът за измерване на кръвното налягане ще бъде разположен до зелената арка в парк „Марно поле“. Лекари ще дават квалифицирани консултации за хипертоници, особено внимание ще бъде обърнато и на децата и подрастващи с високо кръвно налягане. Кампанията включва също тестове за оценка на информираността с награди и разпространение на информационни материали. \r\nИнициативата ще обхване десет български града – София, Пловдив, Варна, Бургас, Велико Търново, Плевен, Стара Загора, Русе, Хасково, Благоевград и Кърджали.", "date": "2018.05.15", "title": "Велико Търново: С апарати от последно поколение мерят безплатно кръвното налягане на жителите на града"}
{"url": "http://www.focus-news.net/news/2018/05/15/2521876/komisar-borislav-muerov-sdvr-tseliyat-ni-resurs-shte-bade-angazhiran-pokray-sabitiyata-na-16-i-17-may-v-sofiya.html", "text": "Целият ресурс на „Столична дирекция“, дирекция „Жандармерия“ и „Главна дирекция“ ще бъде ангажиран покрай събитията на 16 и 17 май в София. Това каза началникът на „Охранителна полиция“ в СДВР комисар Борислав Муеров по време на представяне на организацията за движение за провеждане на събития, свързани с българското председателство на 16 и 17 май, предаде репортер на Агенция „Фокус“. „Както знаете вече близо 5 месеца сме домакини на Българското европредседателство. Организацията покрай него е добра до сега и жителите и гостите на София не усещаха ежедневните пристигащи и заминаващи делегации. При тази среща на високо ниво, която ще се проведе на 16 и 17 май, нещата ще са малко по-различни, тъй като концентрацията по пристигане и заминаване на делегациите е в един доста кратък период от време“, каза още той. „При наличието на толкова много делегации, колкото и гъвкаво да работим, ще има известно затруднение. Апелираме към всички граждани да проявят разбиране за този дискомфорт и да намерят алтернативен вариант на придвижване. Охраната по обезпечаване на трасетата, както и в хотелите, където ще бъдат отседнали делегациите, ще бъде денонощна като периметъра на хотелите не е толкова голям и няма да затрудни придвижването на свободно движещи се граждани“, допълни комисар Муеров. „Вчера бяха проведени и срещи с ръководствата на хотелите. Там няма да бъдат допускани външни лица по време на присъствие на делегациите, освен персоналът на самите хотели. Ще има доста голямо полицейско присъствие на всички уязвими места. Това не трябва да притеснява гражданите. Свободното придвижване на гражданите няма да се затруднява в случай, в който делегациите вече са на място и започнат работа. В случаите, когато има концентрация на пристигащи делегации, просто няма как да не тампонираме основните направления на придвижване. Целият ресурс на „Столична дирекция“, дирекция „Жандармерия“ и Главна дирекция ще бъде ангажиран. Не очакваме голямо присъствие и интерес към футболната среща между отборите на Левски и ЦСКА. Ако има голям поток от фенове, ще бъде спряно движението като ще бъде пропускан само градския транспорт“, каза още началникът на „Охранителна полиция“ в СДВР.", "date": "2018.05.15", "title": "Комисар Борислав Муеров, СДВР: Целият ни ресурс ще бъде ангажиран покрай събитията на 16 и 17 май в София"}
{"url": "http://www.focus-news.net/news/2018/05/15/2521877/dimitar-margaritov-kzp-balgarskite-proizvoditeli-ne-tryabva-da-badat-postavyani-ot-golemite-verigi-v-neblagopriyatno-polozhenie.html", "text": "Две основни групи въпроси трябва да бъдат поставени и дискутирани, когато става дума за осигуряване по-добрата реализация на българските стоки в търговската мрежа на големите чуждестранни вериги у нас. На първо място, коректните отношения между търговците, които участват в целия процес – от производството, през доставката, до предлагането на пазара на дадените стоки в тези вериги. И по-големият въпрос – отношенията между потребител и търговец: да няма заблуждаващи нелоялни търговски практики, да се продават стоки само в срок на годност и да не се допуска в магазинната мрежа на въпросните вериги да се продават продукти с по-лошо качество, отколкото в магазините им в някоя друга държава в Европа. Това каза председателят на Комисията за защита на потребителите (КЗП) Димитър Маргаритов пред телевизия „Алфа” по повод планирана за втората половина на месец май среща на високо ниво между представители на държавната власт и на големите вериги, опериращи на българския пазар, съобщиха от КЗП. \r\n„В това отношение трябва да се работи. От миналите години знаем, че имаше доста неприятни случаи, в които родни производители негодуваха, че са поставени при неравноправни условия, доставяйки своите продукти до големите, най-често международни вериги”, коментира Маргаритов. Той припомни, че бяха направени промени в законодателството за препятстване на този процес, които и към момента действат. \r\n„Извън полето на конкурентното право, от гледна точка на потребителската защита – трябва да се опитваме всячески да ограничаваме нелоялните търговски практики, свързани с различните такси на доставчиците от типа на „нов магазин”, „рожден ден” на определен търговски обект, за каквито от Асоциацията на млеко- и месопреработвателите алармираха наскоро”, посочи той. Според председателя на КЗП „тези прийоми не правят чест, особено когато говорим за големи и утвърдени в европейски и световен мащаб търговци, защото нашите производители подхождат с еднакъв стандарт спрямо своите български и чуждестранни клиенти и заслужават коректно и лоялно отношение” от страна на тези, които осъществяват своя бизнес на територията на нашата страна.   \r\nМаргаритов изрази надежда, че на предстоящата среща на високо равнище „проблемът ще бъде правилно поставен и съответните изводи ще бъдат направени от тези, които несъвсем коректно подхождат към българските производители и доставчици на различен тип продукти”. Той призна, че все още, макар и в по-малка степен, отколкото преди, тези вериги опитват натиск върху производителите и дистрибуторите, за да се получи по-голям марж при търгуването. Като възможно обяснение за това председателят на КЗП изтъкна обстоятелството, че потребителските цени като цяло не нарастват много в последните години, инфлацията е сравнително ниска, и по такъв начин се търсят нови механизми за печалба. „Това не бива да се допуска, защото както на потребителския терен говорим за нелоялни търговски практики, двойни стандарти, мерки, които се взимат, за да може тези неща да бъдат елиминирани, така и на пазара на конкурентното право не бива да има нелоялни търговски практики, поставящи един търговец, особено когато говорим за родните производители, в по-неблагоприятно положение спрямо тези, които продават неговата продукция”, подчерта Маргаритов.", "date": "2018.05.15", "title": "Димитър Маргаритов, КЗП: Българските производители не трябва да бъдат поставяни от големите вериги в неблагоприятно положение"}
{"url": "http://www.focus-news.net/news/2018/05/15/2521874/klaus-hayner-lene-evropeyska-smetna-palata-zapadnite-balkani-imat-nuzhda-ot-zasilvane-na-administrativniya-kapatsitet.html", "text": "Европейската сметна палата, през 2016 година, публикува един метаодитен доклад, посветен на Западните Балкани. В този доклад установихме някои пропуски, а основното заключение бе, че помощта за предприсъединяване е ефективна, но има нужда от засилване на административния капацитет в региона. Това каза Клаус-Хайнер Лене – председател на Европейската сметна палата, който участва на конференция в рамките на Българското председателство на Съвета на ЕС за ролята на Върховните одитни институции за прозрачността в публичния сектор, предаде репортер на Агенция „Фокус”. \r\nКлаус-Хайнер Лене коментира, че Европейската сметна палата е констатирала и трудност при усвояването на средствата на общинско равнище в Западните Балкани. \r\n„Тази конференция показва амбицията на българското председателство да подпомага европейската перспектива пред Западните Балкани в посока просперитета и стабилността на региона. Бих добавил просперитета и стабилността на цяла Европа”, подчерта председателят на Европейската сметна палата. \r\n„Подсилването на прозрачността, отчетността и интегритета на публичния сектор са от основополагащо значение за Европа. Като върховни одитни институции, това е нашата мисия”, допълни още той. \r\nИван ЛАЗАРОВ", "date": "2018.05.15", "title": "Клаус-Хайнер Лене, Европейска сметна палата: Западните Балкани имат нужда от засилване на административния капацитет"}
{"url": "http://www.focus-news.net/news/2018/05/15/2521878/montana-dve-12-godishni-detsa-sa-zadarzhani-za-krazhba-ot-detska-gradina-v-selo-kriva-bara.html", "text": "Две 12-годишни деца са задържани за кражба в село Крива бара. Това съобщиха от ОДМВР-Монтана. В дните между 11 и 14 май е извършена взломена метална решетка на прозорец на приземния етаж на детска градина и извършил кражба на различни по вид хранителни продукти, детски конструктор. В резултат на проведените оперативно-издирвателни мероприятия служители на Участък Брусарци по \"горещи” следи са установили извършителите – две 12-годишни момчета от същото село. Откраднатите вещи са намерени и иззети от единия от тях и върнати на собственика. Работа по случая продължава Участък Брусарци.", "date": "2018.05.15", "title": "Монтана: Две 12-годишни деца са задържани за кражба от детска градина в село Крива бара"}
{"url": "http://www.focus-news.net/news/2018/05/15/2521881/obshtina-dobrich-izvarshva-remont-na-parkinga-na-ploshtad-svoboda.html", "text": "Ремонт и профилиране на паркинга на площад „Свобода“ се извършва в момента от Община Добрич. За да не се спре автомобилното движение паркингът е разделен на две зони. Това съобщиха от пресцентъра на Община Добрич. Първо се извършва ремонт на най-компрометираните участъци, след което ще се премине и към останалата част от терена. Средствата за дейностите се осигуряват от общинския бюджет по програмата за изкърпване на уличната мрежа по договорите за текущ ремонт и поддръжка. Предстои по тази програма да бъде ремонтиран и Паркинга на Кооперативния пазар, който ще улесни достъпа на търговците и гражданите.", "date": "2018.05.15", "title": "Община Добрич извършва ремонт на паркинга на площад „Свобода“"}
{"url": "http://www.focus-news.net/news/2018/05/15/2521879/sitel-makedoniya-trima-chlenove-na-skopskoto-krilo-na-besa-sa-potentsialni-kandidati-za-ministri-v-pravitelstvoto-na-zoran-zaev.html", "text": "Бившият депутат на Беса Зекирия Ибрахими, както и бившият депутат от редиците на „Демократична партия на албанците“ (ДПА) Бардул Даути са двете имена, за които неофициално се говори, че са предложени на македонския премиер Зоран Заев за нови министри в неговия кабинет. Сред потенциалните кандидати от редиците на Беса в Скопие е самият лидер на партията Африм Гаши. Все още обаче няма потвърждение за кои позиции са предложени лицата, предава скопският телевизионен канал „Сител“.\r\nПо непотвърдена към момента информация, Беса на Гаши ще получи три министерства – на социалната политика, на образованието или на културата. Тачи и ДПА ще имат право да определят от редиците си министър без портфейл по икономическите въпроси. Вероятно е постът да заеме Рамиз Мерко, бивш кмет на Струга. \r\nНовите партньори в управляващата коалиция може да получат свободните ресори или такива, които до този момент са били в ръцете на СДСМ. От „Демократичен съюз за интеграция“ (ДСИ) уверяват, че ще запазят своите министерски позиции и след реконструкцията на правителството. Източници твърдят, че може да има размяна в ресора за правосъдие с този за образование. \r\nПрез почивните дни Гаши обяви, че е взето решение за влизане в правителството. От крилото на Билал Касами решиха да прекратят преговорите със Заев.\r\nРешението за разширяване на правителствената коалиция бе взето след местните избори през миналата година, когато „Алиансът за албанците” на Зиядин Села напусна правителството. Реконструкцията бе обявена от самия Заев, но няколко месеца по-късно все още не е доведена до своя край.Тереза Герова", "date": "2018.05.15", "title": "„Сител“ (Македония): Трима членове на скопското крило на Беса са потенциални кандидати за министри в правителството на Зоран Заев"}
{"url": "http://www.focus-news.net/news/2018/05/15/2521870/ministar-ekaterina-zaharieva-kato-che-li-vsichki-sa-nedovolni-ot-datata-2025-g-za-prisaedinyavane-na-stranite-ot-zapadnite-balkani-kam-es-no-tya-e-realistichna.html", "text": "Като че ли всички са недоволни от датата 2025 г. за присъединяване на страните от Западните Балкани към ЕС, но тя е реалистична. Това каза министърът на външните работи Екатерина Захариева по време на Конференцията на високо равнище относно икономическото и социалното сближаване в региона на Западните Балкани, предаде репортер на Агенция „Фокус“.\r\nНа въпрос дали 2025 г. ще стане стабилна дата за присъединяване в ЕС на страни от Западните Балкани и ще фигурира в декларацията от София или ще се размие някъде в бъдещето, тя отговори: „Истината е, че от тази дата като че ли всички са леко недоволни. За част от европейските държави-членки, които са по-скептични към скорошно разширяване на Съюза, това е скорошна дата и считат, че страните просто ще я чакат и като дойде тя, влизането им в ЕС ще стане по някакъв заден път. Но България не смята така – според нас трябва да се постави някаква точна дата, за да бъде мотивираща за държавите, които са кандидати за членове. Така че Европейския икономически и социален комитет не беше в лесна позиция и го поздравявам за всички послания и препоръки – оценката е изключително обективна, всеобхватна и мотивираща, без да дава напразни оценки, както и с много конкретни проекти за страните от Западните Балкани. Така че датата е абсолютна реалистична, ако има амбиция от страна на държавите, които очакват да започнат разговори, но все още не са, и ако са наистина бързи и мотивирани и изпълняват най-важните критерии“, каза още Захариева.\r\nНа въпрос дали Албания ще може да започне преговори за присъединяване към ЕС, министър Захариева уточни, че започването на преговорите е началото на процеса и това не означава, че трябва да са извършени всички реформи, а че трябва просто да има готовност за тях. „На 26 юни аз председателствам Съвета за общи въпроси и тогава ще бъдат обсъдени препоръките по доклада за Албания. Силно се надявам двете държави – Албания и Македония, да започнат преговорите и решение за това да бъде взето първо на Съвета за общи въпроси и да бъде прието след това на Европейския съвет. България не пести средства и е готова да помогне за всичко, но в момента решението е на държавите-членки. И се надявам правителството на Албания да контрира притесненията и да докаже, че държавата е готова“, каза още външният министър.\r\nЦветилена СИМЕОНОВА", "date": "2018.05.15", "title": "Министър Екатерина Захариева: Като че ли всички са недоволни от датата 2025 г. за присъединяване на страните от Западните Балкани към ЕС, но тя е реалистична"}
{"url": "http://www.focus-news.net/news/2018/05/15/2521882/sport-brazilski-klub-se-izdalzhi-na-ludogorets.html", "text": "Бразилският клуб ХV Пирачикаба се издължи на Лудогорец за проваления преди шест години трансфер на нападателя Паулиньо. \r\nПрезидентът на южноамериканския футболен отбор Селсо Кристофолети обясни, че от общото задължение от 607 хиляди бразилски реала (или 140 хиляди евро) Лудогорец ще получи 385 хиляди бразилски реала (или 89 хиляди евро) заедно с лихвите като компенсация от клуба и от играча. Сумата вече е постъпила във ФИФА, откъдето ще бъде предадена на шампиона на България.\r\nПрез юли 2012 година Лудогорец подписа договор за привличането на Паулиньо под наем за шест месеца с опция за закупуване. Нападателят пристигна в България, тренира с отбора, но след малко повече от седмица се завърна в родината си с мотива, че от Лудогорец не са спазили договора. В отговор разградският тим подаде жалба във ФИФА.", "date": "2018.05.15", "title": "Спорт: Бразилски клуб се издължи на Лудогорец"}
{"url": "http://www.focus-news.net/news/2018/05/15/2521880/ministar-ekaterina-zaharieva-na-sreshtata-na-17-may-liderite-tryabva-da-vzemat-resheniya-koito-grazhdanite-ot-zapadnite-balkani-da-pochuvstvat-i-da-vidyat.html", "text": "На срещата на 17 май лидерите трябва да вземат решения, които гражданите от Западните Балкани да почувстват и да видят. Това каза пред журналисти министърът на външните работи Екатерина Захариева по време на Конференцията на високо равнище относно икономическото и социалното сближаване в региона на Западните Балкани, предаде репортер на Агенция „Фокус“.\r\n„Радвам се, че Срещата на върха на 17 май е съпътствана с толкова много събития, защото целта е не само правителствата да бъдат свързани, но е много важно и неправителствените организации, гражданското общество, местните власти и младите хора да бъдат в постоянна връзка и среща“, каза още Захариева и посочи, че очакванията към срещата са наистина големи, защото тя е първата такава за последните 15 години. \r\n„От друга страна, съм твърдо убедена, че декларацията, която е одобрена вече от всичките 28 държави и ще бъде подкрепена от страните от Западни Балкани, освен ясната политическа подкрепа за европейската им перспектива, е придружена и от анекси и допълнения, които са свързани с конкретни резултати за гражданите на тези държави. Защото те искат да разберат какво можем да направим ние, за да могат те да усетят и пипнат подкрепата на Европейския съюз. Това че всичките лидери ще бъдат тук – което е голямо уважение към българския премиер Бойко Борисов, не се случва често. Лидерите трябва да вземат решения, които гражданите от Западните Балкани да почувстват и да видят“, коментира външният министър.\r\nЦветилена СИМЕОНОВА", "date": "2018.05.15", "title": "Министър Екатерина Захариева: На срещата на 17 май лидерите трябва да вземат решения, които гражданите от Западните Балкани да почувстват и да видят"}
{"url": "http://www.focus-news.net/news/2018/05/15/2521887/razgrad-rayonnata-prokuratura-predade-na-sad-kmeta-na-selo-beli-lom-za-dokumentno-prestaplenie.html", "text": "Кметът на село Бели Лом Мейнур А. е предадена на съд с обвинителен акт на Районната прокуратура в Разград. Това съобщиха от пресцентъра на Апелативна прокуратура – Варна. 57-годишната подсъдима ще отговаря за документно престъпление при издаване на удостоверения за наследници по член 311, ал. 1 от НК, извършено като продължавано деяние.\r\nНа 7 октомври 2014 г. и на 9 юни 2015 год. подсъдимата като длъжностно лице – кмет на кметство в село Бели Лом, община Лозница, съставила официални документи – удостоверения за наследници на живелия в селото Новман Хюсеинов. В удостоверението 57-годишната Мейнур  изключила от кръга на наследниците съпругата и сина на Хюсеинов. Така като длъжностно лице тя вписала само 7 наследници, вместо девет. \r\nКметът на селото Мейнур А. представила лично удостоверението за наследници на покойния Хюсеинов пред разградски нотариус, когато негов наследник й продал правото на собственост върху целия му дял  от земеделски земи в землището на Бели Лом. \r\nПри разпита си по време на досъдебното производство Мейнур А. не се признала за виновна, като заявила, че самата тя е наследничка на Хюсеинов, но не знаела за съществуването на роднина с името Джалил. Това обаче противоречи на удостоверение за наследници на Хюсеинов, в което собственоръчно кметицата е изписала имената на неговия син Джалил. \r\nПредстои делото срещу 57-годишната жена, която е с висше образование, да бъде насрочено за разглеждане в Разградския районен съд.", "date": "2018.05.15", "title": "Разград: Районната прокуратурa предаде на съд кмета на село Бели Лом за документно престъпление"}
{"url": "http://www.focus-news.net/news/2018/05/15/2521883/predsedatelyat-na-narodnoto-sabranie-tsveta-karayancheva-shte-uchastva-v-zasedanieto-na-predsedatelite-na-parlamenti-na-stranite-chlenki-na-organizatsiyata-za-chernomorsko-ikonomichesko-satrudnichestvo.html", "text": "Председателят на Народното събрание Цвета Караянчева ще участва в заседание на председателите на парламенти на страните-членки на Организацията за Черноморско икономическо сътрудничество на 16 май 2018 г. в Истанбул. Срещата на върха е по повод 25-ата годишнина от учредяването на Парламентарната асамблея за Черноморско икономическо сътрудничество /ПАЧИС/. Това съобщиха от пресцентъра на Народното събрание.  \r\nПредседателят на Народното събрание ще направи изказване в рамките на форума на тема „25 години ПАЧИС – ролята на парламентите за формиране на бъдещото икономическо сътрудничество в Черноморския регион“. Предвижда се да бъде прието изявление на председателите на парламентите, посветено на годишнината. \r\nПо повод 25-ата годишнина от учредяването на Асамблеята председателите на законодателните институции ще бъдат наградени с почетен медал на ПАЧИС и ще бъде подписана мемориална марка. \r\nВ заседанието ще участва и ръководителят на делегацията на Народното събрание в Парламентарната асамблея на Черноморското икономическо сътрудничество и вицепрезидент на ПАЧИС Петър Кънев.", "date": "2018.05.15", "title": "Председателят на Народното събрание Цвета Караянчева ще участва в заседанието на председателите на парламенти на страните-членки на Организацията за Черноморско икономическо сътрудничество"}
{"url": "http://www.focus-news.net/news/2018/05/15/2521885/chez-spira-planiranite-remonti-po-vreme-na-maturite-kompaniyata-izvarshi-izvanredni-obhodi-na-saorazheniyata-zahranvashti-uchilishta.html", "text": "„ЧЕЗ Разпределение България“ преустановява планираните ремонтни дейности за периода 10 - 15 юни 2018 г., от 7:30 часа до 17:00 часа, по съоръжения, които захранват държавни, общински и частни учебни заведения на територията, обслужвана от дружеството. Това съобщиха от пресцентъра на ЧЕЗ. В началото на май бяха извършени извънредни обходи на съоръженията, захранващи училища, за да се осигури безупречното им техническо състояние и повиши сигурността на електрозахранването по време на националното външно оценяване (матурите).\r\n„Матурите са много важен момент в живота на децата и техните родители и ние сме предприели специални мерки, за да гарантираме спокойното им протичане. Създали сме организация за приоритетно възстановяване на електрозахранването за учебните заведения, където ще се провеждат матури“, каза Васил Василев, директор „Експлоатация на мрежата“ в „ЧЕЗ Разпределение България“ АД.\r\nКомпанията съставя графика на планираните ремонти, като се съобразява с датите на изпитите за външно оценяване и, при необходимост, съгласува изключванията на електричеството с ръководствата на училищата.\r\nПри съвпадение на планирани дейности и изпити, ремонтите ще бъдат отлагани за по-късен период, а ако ремонтът вече е започнал, той ще бъде временно прекъсван и електрозахранването ще бъде възстановявано.", "date": "2018.05.15", "title": "ЧЕЗ спира планираните ремонти по време на матурите, компанията извърши извънредни обходи на съоръженията, захранващи училища"}
{"url": "http://www.focus-news.net/news/2018/05/15/2521884/dobrich-tsentarat-za-zashtita-na-prirodata-i-zhivotnite-nyama-da-raboti-na-16-may-poradi-dezakarizatsiya.html", "text": "Центърът за защита на природата и животните няма да работи на 16 май поради дезакаризация. Това съобщиха от пресцентъра на Община Добрич. Ще се обработят всички тревни площи и е желателно през деня да не се посещава Зоопарка. Той работи всеки ден от 9.00 до 19.00 часа с изключение на понеделник.", "date": "2018.05.15", "title": "Добрич: Центърът за защита на природата и животните няма да работи на 16 май поради дезакаризация"}
{"url": "http://www.focus-news.net/news/2018/05/15/2521886/klaus-hayner-lene-evropeyska-smetna-palata-po-vreme-na-chlenstvoto-si-v-es-balgariya-postigna-golyam-napredak-i-tova-se-otchita-v-nashite-dokladi.html", "text": "През последните години, по време на своето пълноправно членство в ЕС, България постигна голям напредък. Това каза Клаус-Хайнер Лене – председател на Европейската сметна палата, който участва на конференция в рамките на Българското председателство на Съвета на ЕС за ролята на Върховните одитни институции за прозрачността в публичния сектор, предаде репортер на Агенция „Фокус”.\r\n„Напредъкът на България може да се провери и се засвидетелства от нашите последни доклади, включително за разходването на средствата в сектор „Земеделие”. 96% са усвоените средства тази година, в сравнение с 95% от предходната година и 75% от предходни години”, подчерта Клаус-Хайнер Лене. В рамките на изказването си той поздрави председателя на българската Сметна палата Цветан Цветков за постиженията, реализирани през последните години.\r\n„Върховните одитни институции трябва да работят, без да се поддават на натиск от трети страни. Но това не означава, че трябва да работим във вакуум. Ние трябва да си сътрудничим с институционалните партньори, да чуем какво им е необходимо и как може да им помогнем”, подчерта още председателят на Европейската сметна палата. \r\nИван ЛАЗАРОВ", "date": "2018.05.15", "title": "Клаус-Хайнер Лене, Европейска сметна палата: По време на членството си в ЕС България постигна голям напредък и това се отчита в нашите доклади"}
{"url": "http://www.focus-news.net/news/2018/05/15/2521888/shumen-na-tseni-ot-220-do-350-lv-se-predlagat-yagodite-na-kooperativniya-pazar-v-grada.html", "text": "На цени от 2,20 до 3,50 лв се предлагат ягодите на кооперативния пазар в Шумен, показва репортерска проверка на Радио „Фокус“-Шумен. Масово се продават едри зрели плодове, които вървят средно по 2,80 лв/кг. Според търговците предлаганата стока е българска - от селата Хан Крум и Салманово, както и от Лознишкия район. Кампанията по прибирането на ягодите вече е в разгара си, коментираха поризводители. Очаква се тя продължи около месец. На този етап шуменските стопани са доволни от качеството и добива на ягоди. Няма щети от обилни валежи или градушки. \r\nИма известно забавяне на събуждането на ягодовите насаждения заради мартенския сняг и първото изкарване на плода на пазара, посочи производител от село Хан Крум. Миналата година беритбата е започнала межу 25 и 30 април, а тази година на 5 май. Заради сухото време вече са направени и две поливки на насаженията. Освен на пазара в Шумен, ягоди от село Хан Крум се носят и на борсата във Варна. Проблем се оказва обаче намирането на работна ръка. „Изключително трудно намирам работници, работя от години с едни и същи хора, които са възрастни, капнат ли те и ние, малките производители ще капнем, много трудно се намира работна ръка“, коментира леля Стефка от Хан Крум. \r\nВече близо 15 години тя обработва 10 дка с ягоди. За проблем с намиране на сезонни работници разказа и Николай, който обработва 30 дка земеделски земи в шуменския край. Поради тази причина се е отказал от ягодопроизводството. Сега е заложил на картофи и други зеленчуци при прибирането, на които не толкова зависим от човешка ръка. Ягодите, които носи на шуменския пазар са от района на Лозница. Плодовете са едри, а цената им е 2,80 лв/кг. По думите му, засега изкупните цени са добри- преработвателите дават между 1,80 и 2,00 лв без ДДС.\r\nИвелина ИВАНОВА", "date": "2018.05.15", "title": "Шумен: На цени от 2,20 до 3,50 лв се предлагат ягодите на кооперативния пазар в града"}
{"url": "http://www.focus-news.net/news/2018/05/15/2521889/lokalno-makedoniya-parva-zhertva-na-agrokor-harvatskiyat-ministar-na-ikonomikata-podade-ostavka.html", "text": "Хърватският министър на икономиката Мартина Далич подаде оставка заради аферата „Hotmail“, обяви лидерът на кабинета в Загреб Андрей Пленкович, съобщава скопското електронно издание „Локално“.„След разговор с министъра решихме заедно тя да напусне поста си\", поясни Пленкович.\r\nОт редакцията припомнят, че аферата „Hotmail“ е свързана с обмен на поверителна информация с адвокати и консултанти, които са ангажирани в подготовката на специалния закон за рехабилитация на компанията „Агрокор“. \r\nОпозицията реагира остро на скандала и призова за провеждането на предсрочни избори.\r\nХърватската „Агрокор” е най-голямата балканска марка за продажби на хранителни стоки. Приходите на базираната в Загреб група са 6,7 млрд. евро и представляват 15 на сто от БВП на Хървартия. Компанията обаче потъна в дългова криза. В тази връзка през май миналата година парламентът в Загреб одобри закон за защита на националната икономика от фалита на ключови фирми. Предложенето, прието по искане на собственика на „Агрокор” Ивица Тодорич, позволи на правителството да назначи надзорник, който да ръководи възстановителния процес на компанията.Тереза Герова", "date": "2018.05.15", "title": "„Локално“ (Македония): Първа жертва на „Агрокор“ – хърватският министър на икономиката подаде оставка"}
{"url": "http://www.focus-news.net/news/2018/05/15/2521893/zdravko-mladenov-napoitelni-sistemi-vidin-v-yazovirite-v-oblastta-ima-svoboden-obem-i-mogat-da-poemat-vodata-ot-padnalite-valezhi.html", "text": "В язовирите в областта има свободен обем и могат да поемат водата от падналите валежи, каза за Радио „Фокус“ – Видин Здравко Младенов, директор на „Напоителни системи“ – Видин. Той посочи, че преди месец голяма част от язовирите са изпускани през преливниците и е освободен обем в тях. Не се наблюдава и повишаване на нивото на реките, преминаващи през областта.  „Няма проблеми и с корекциите на реките, които се наблюдават от „Напоителни системи“. През месец март дигата на корекцията на река Делейнска край село Иново бе скъсана и бяха залети земеделски площи. Веднага след падането на нивото на реката дигата е възстановена“, обясни Младенов. Той допълни, че падналите валежи през последните дни не могат да предизвикат проблеми с дигата на реката. Във Видинска област има 36 язовира, 9 от тях са собственост на „Напоителни системи“.\r\nАнна ЛОЗАНОВА", "date": "2018.05.15", "title": "Здравко Младенов, „Напоителни системи“ – Видин: В язовирите в областта има свободен обем и могат да поемат водата от падналите валежи"}
{"url": "http://www.focus-news.net/news/2018/05/15/2521896/truck-expo-2018-da-imash-kamion-dnes-veche-e-chisto-i-prosto-po-evtino.html", "text": "Спестяването на гориво и намаляване на емисиите на парникови газове е обект на политики, стандарти и регулации в ЕС и САЩ. Това съобщиха от пресцентъра на Truck expo 2018. Логично, технологиите за горивна ефективност, по които работят инженерните екипи на автомобилните гиганти, вече променят изцяло пазара на камиони и автобуси. А икономичността и рентабилността на движение винаги е била приоритет за купувачите на тежкотоварни автомобили. \r\nВсъщност от 2002 г. насам тежките машини са намалили значително емисиите от твърди частици и опасните за здравето азотни оксиди (NOx), които изхвърлят в атмосферата. Днес около 80 камиона замърсяват толкова, колкото един камион, произведен през 2000 г., като същевременно икономията на гориво в новите модели се увеличава непрекъснато.\r\nТова ще бъде един от акцентите на предстоящото международно изложение за тежкотоварни автомобили TRUCK EXPO 2018. От 7-ми до 9-ти юни на летище „Лесново“ водещите автомобилни производители ще покажат нови нива за рентабилност на превозите и нисък разход на гориво, които бяха немислими само преди 10-тина години. Например влекачът на Mercedes-Benz за международен транспорт Actros 1845LS е с кабина StreamSpace с ширина 2,5м. и със специално оформен аеро-покрив за минимално въздушно съпротивление. Оборудван е с 13-литров редови двигател от второ поколение Евро 6, с двуструен турбокомпресор и Common Rail X-pulse система с налягане на впръскване 2700 bar. 12-степенната му автоматизирана скоростна кутия има два ограничителя на скоростта: 85км./ч при режим Economy и 90км./ч при режим „Стандарт“, както и режим Eco-roll за движение по инерция. Спомагателните агрегати - алтернатор, компресор за въздух, сервоусилвател, водна помпа - са с интелигентен електронен контрол и работят само при необходимост или при движение по инерция, което осигурява максимална горивна икономичност. Този влекач, както и MB Actros 1845LS, който също ще бъде изложен на летище „Лесново“, имат комбинирани резервоари 1150л. дизел + 75л АдБлу, в комбинация със странични спойлери между осите. Т.е. към двигателя при двете машини се подават обратно собствените му отработени газове. Това намалява температурата на изгаряне при дизела, което редуцира образуването на вредните азотни оксиди и понижава потреблението на дизелово гориво в някои случаи с до 7 %.\r\nОсвен качествата на машините, на помощ в икономията на гориво идват и специалните конструкции при ремаркетата и полуремаркетата. За първи път на TRUCK EXPO 2018 ще видим австрийската марка бордови полуремаркета BERGER и френските хладилни полуремаркета CHEREAU. BERGER ще покаже екстемно олекотено бордово полуремарке със собствено тегло от едва 4,7 т. То е с почти 2 тона по-леко от стандартните продукти и е значително заздравено, като шасито и цялостната конструкция са произведени от стомaна S700. По-ниското собствено тегло естествено води до по-нисък разход на гориво, по-малко изгорели газове и възможност за транспортиране на до 7% повече полезен товар. Френският производител на полуремаркета CHEREAU предизвиква интереса на професионалистите с двутемпературно двуредово хладилно полуремарке с отлична изолация, което също понижава разхода на гориво и съответно - нивото на изгорели газове.\r\nTRUCK EXPO 2018 ще се проведе от 7-ми до 9-ти юни на летище „Лесново“. Последните постижения на тежката автомобилна индустрия ще покажат DAF, FORD TRUCKS, ISUZU, MAN, MERCEDES-BENZ, OTOKAR, RENAULT TRUCKS, SCANIA, VOLVO TRUCKS. За втора поредна година на изложението ще присъства и лекотоварният сегмент за товари до 3.5 т., с моделите на FORD, ISUZU,  MITSUBISHI, PEUGEOT, VOLKSWAGEN и др. Запазено място в експозицията имат и производителите и търговците на гаражно и сервизно оборудване, резервни части, гуми, масла, горива, автоаксесоари и консумативи, а също така и лизингови компании, банки, застрахователи и други. Изложението се организира от Асоциацията на автомобилните производители и техните оторизирани представители в България (ААП).", "date": "2018.05.15", "title": "Truck Expo 2018: Да имаш камион днес вече е чисто и просто по-евтино"}
{"url": "http://www.focus-news.net/news/2018/05/15/2521890/nsi-prez-parvoto-trimesechie-na-2018-g-bvp-narastva-s-35-spryamo-sashtoto-trimesechie-na-predhodnata-godina-i-s-08-spryamo-chetvartoto-trimesechie-na-2017-g.html", "text": "През първото тримесечие на 2018 г. брутният вътрешен продукт (БВП) нараства с 3.5% спрямо съответното тримесечие на предходната година и с 0.8% спрямо четвъртото тримесечие на 2017 г. според сезонно изгладените данни. Това показват данните на Националния статистически институт (НСИ). Експресните оценки за БВП се основават на предварителни налични към момента месечни и тримесечни данни за отделните икономически сектори (обект на последващи актуализации и ревизии), на експертни оценки и модели за поведението на компоненти в състава на БВП, за които към момента на изчисленията не е налична директна базисна информация.\r\nРазработените експресни оценки за първото тримесечие на 2018 г. са подготвени в срок от 45 дни след отчетния период. Те са представени в стандартен формат за публикуване на тримесечните данни на националните сметки - стойностен обем в текущи цени, относителни дялове на компонентите в състава на БВП и темпове на прираст, получени от сезонно изгладени данни спрямо предходното тримесечие и спрямо същото тримесечие на предходната година.\r\nСъгласно Календара за разпространение на резултатите от статистическите изследвания НСИ ще подготви и публикува предварителни оценки за тримесечните данни за БВП за първото тримесечие на 2018 г. на 7 юни 2018 година.\r\nСпоред експресните оценки на НСИ за първото тримесечие на 2018 г. БВП в номинално изражение достига 21 241 млн. лева. \r\nРеализираната добавена стойност през първото тримесечие на 2018 г. е 18 484 млн. лeвa.\r\nПо елементи на крайното използване най-голям дял в БВП заема крайното потребление (85.8%), което в стойностно изражение възлиза на 18 227 млн. лева. През първото тримесечие на 2018 г. бруто капиталообразуването е 4 198 млн. лв. и заема 19.8% относителен дял в БВП. Външнотърговското салдо е отрицателно.\r\nПрез първото тримесечие на 2018 г. спрямо четвъртото тримесечие на 2017 г. БВП1 по сезонно изгладени данни се увеличава с 0.8% (табл. 2 от приложението). За същия период брутната добавена стойност нараства с 0.7%.\r\nСпоред експресните оценки на БВП по елементи на крайното използване през първото тримесечие на 2018 г. принос за регистрирания икономически растеж по сезонно изгладени данни спрямо четвъртото тримесечие на 2017 г. има увеличението на бруто образуването на основен капитал - с 4.8%, и на износа на стоки и услуги - с 1.3%.\r\nПрез първото тримесечие на 2018 г. БВП по сезонно изгладени данни нараства с 3.5% спрямо същото тримесечие на предходната година. Брутната добавена стойност се увеличава с 3.2%. \r\nКрайното потребление регистрира положителен икономически растеж от 2.4%. Бруто образуването на основен капитал отчита ръст от 7.2% през първото тримесечие на 2018 г. спрямо съответното тримесечие на предходната година. Износът и вносът на стоки и услуги се увеличават съответно с 4.6 и 6.8%.", "date": "2018.05.15", "title": "НСИ: През първото тримесечие на 2018 г. БВП нараства с 3.5% спрямо същото тримесечие на предходната година и с 0.8% спрямо четвъртото тримесечие на  2017 г."}
{"url": "http://www.focus-news.net/news/2018/05/15/2521894/yoana-hristova-zam-kmet-na-sofiya-s-instalatsiyata-za-rdf-otpadatsi-shte-namaleyat-finite-prahovi-chastitsi-azotnite-i-vaglerodnite-okisi.html", "text": "С инсталацията за RDF-отпадъци в София ще намалеят фините прахови частици, азотните и въглеродните окиси. Това каза зам.-кметът на София по направление „Зелена система, екология и земеползване” Йоана Христова, представяйки доклада на кмета на София Йорданка Фандъкова относно предложение за поемане на дългосрочен общински дълг и одобряване на документи, свързани с изпълнението на проект „Изграждане на инсталация за комбинирано производство на енергия в София с оползотворяване на RDF - отпадък“, предаде репортер на Агенция „Фокус“. Кредитът, който общината ще вземе от ЕИБ за финансиране на инсталацията, ще бъде предоставен поетапно на „Топлофикация-София“. Срокът за проектиране е 36 месеца, срокът за отстраняване на дефекти е 24 месеца след въвеждане в експлоатация на обекта. Очаква се от инсталацията да има и екологични ползи, тъй като ще се намалят емисиите на въглеродни оксиди, азотни оксиди и фини прахови частици. Ще се намалят отпадъците, които са депонирани. \r\n„Вярваме, че отпадъците, които не можем да рециклираме, ще отидат за оползотворяване в инсталацията“, заяви тя. По думите ѝ нивата на фините прахови частици ще намалеят с 9,6 %, което представлява 6,2 тона годишно, азотните окиси на „Топлофикация – София“ ще намалеят с 46,7 тона, а въглеродни оксиди - с 87, 2 тона на година .\r\nХристова поясни, че в инсталацията трябва да се изгарят по 180 000 тона гориво от боклуци. По този начин ще се произвежда електроенергия  за 25 000 - 30 000 домакинства, а топлоенергия за 30 000 - 40 000. Зам.-кметът каза още, че с инсталацията ще има възможност „Топлофикация-София“ да задържи цената на произвежданата енергия през всички сезони, като се намалят разходите на „Топлофикация - София\".\r\nПредставен бе и доклад във връзка с отмяната на решение за даване на съгласие на Столична община и „Топлофикация София“ ЕАД да кандидатстват по процедура „Проектиране и изграждане на инсталация за комбинирано производство но енергия в София с оползотворяване на RDF- трета фаза на интегрирана система от съоръжения за третиране на битовите отпадъци на Столична община“, внесен от общинските съветници от „Политическа група 5“ – Светослав Витков, Симеон Славчев и Иван Велков.\r\nВелков коментира, че мотивите за доклада са - липсата на абсолютен консенсус – обществен и политически; липсата на актуален и подробен анализ за всички технологични решения за оползотворяване на RDF от завода; недостъпната за всички заинтересовани страни информация;  избраната площадка, въпреки че има алтернативи е предпочетен търсения енергиен ефект и генериране на допълнителен трафик с RDF, който ще се движи в града. \r\nВелков заяви, че предлагат създаване на работна група с общински съветници и експерти, които да проучат всички възможности за RDF и след това консенсус  да се реализира третата фаза на интегрирана система от съоръжения за третиране на битовите отпадъци на Столична община.Агенция „Фокус“ припомня: Обектът е третата фаза на интегрирана система от съоръжения за третиране на битовите отпадъци на Столична община. През първата фаза бяха изградени инсталацията за компостиране на зелени отпадъци и депо „Садината“. При втората фаза беше изграден заводът за отпадъци с производство на RDF фракция, където могат да се произвеждат 180 хил. тона RDF годишно. Предвидено е в третата фаза,  инсталацията за комбинирано производство на енергия в София с оползотворяване на RDF-отпадък да бъде построена на площадка на „Топлофикация\" в района на Централна гара. Стойността на проекта е близо 157.54 млн. евро без ДДС - 98.8 млн. евро от европейските фондове и 67 млн. евро. заем на общината от Европейската инвестиционна банка (ЕИБ).\r\nМариела РУСЕВА", "date": "2018.05.15", "title": "Йоана Христова, зам.-кмет на София: С инсталацията за RDF-отпадъци ще намалеят фините прахови частици, азотните и въглеродните окиси"}
{"url": "http://www.focus-news.net/news/2018/05/15/2521898/sofiya-blizo-150-sa-zhalbite-i-signalite-do-kevr-ot-klienti-na-toplinna-energiya-prez-otoplitelniya-sezon-2017-2018-g.html", "text": "147 са внесените жалби и сигнали в КЕВР от клиенти на топлинна енергия през изминалия отоплителен сезон 2017-2018 г., показват резултатите от извършения обобщен анализ на регулатора. Това съобщиха от Комисията за енергийно и водно регулиране. Изминалият отоплителен сезон е оценен като по-малко проблемен в сравнение с предходния, с изключение на аварията в „Топлофикация Перник“ АД, причинена от възникнал пожар на площадката на ТЕЦ “Република“, което доведе до сериозно нарушаване на топлоподаването през най-студените дни. \r\nКЕВР има ясно определени регулаторни и контролни функции, които прилага в съответствие с нормативната уредба и вътрешните си правила. За всеки сигнал или жалба, които са от компетентността на Комисията, експертите на регулатора проучват фактите и обстоятелствата и предприемат съответните мерки. Извършени са проверки по документи, издадени са задължителни указания, а на едно дружество е проведена извънредна проверка. По част от образуваните преписки Комисията се е произнесла с решения, а други са в процес на проучване на обстоятелствата. \r\nНай-голям е броят на жалбите срещу топлофикационните дружества през февруари и март 2018 г. - съответно 30 и 35. Най-малко жалби са постъпили в началото на отоплителния сезон -  за последното тримесечие на 2017 г. те са общо 48.\r\nИзвършеният анализ показва, че относително най-висок е делът на жалбите и сигналите, свързани с дяловото разпределение на топлинната енергия, което е основа за изготвяне на месечните и изравнителни сметки – техният брой е общо 46. За влошено качество на топлоснабдяването са сигнализирали 24-ма потребители, а 23-ма са поискали информация или становище. За разглеждания период постъпилите жалби срещу действията на фирми, извършващи дялово разпределение на топлинна енергия са 9 и по тях Комисията няма правомощия да се произнася. Съществен спад бележат жалбите, свързани с присъединяване, изкупуване на енергийни обекти, качество на търговските услуги  и несъгласие с нормативната уредба.\r\nОт внесените в КЕВР общо 147 жалби за периода октомври 2017 г. – април 2018 г., най-висок е техният брой срещу „Топлофикация София“ ЕАД. 73  са жалбите срещу най-голямата топлофикация в страната с около 440 000 клиенти, което е 49,6 % от общия брой на постъпилите жалби срещу дружествата.  \r\nПрез отоплителния сезон срещу други топлофикационни дружества в Комисията са постъпили съответно : \r\n-\t27 жалби срещу „Топлофикация Перник“ АД , свързани основно с аварията през м. февруари 2018 г.; \r\n-\tпо 10 жалби – срещу „Топлофикация Русе“ АД и срещу „ЕВН България Топлофикация“ ЕАД ;  \r\n-\t7 жалби срещу „Веолия Енерджи Варна“ ЕАД;  \r\n-\t5 жалби срещу „Топлофикация ВТ“ АД ; \r\n-\tпо 2 жалби - срещу Топлофикация Плевен“ ЕАД и срещу „Топлофикация Сливен“ ЕАД ;\r\n-\t1 жалба - срещу „Топлофикация Бургас“ ЕАД\r\nПрез периода в КЕВР не са постъпили жалби и сигнали срещу предоставяните услуги на „Топлофикация Враца“ ЕАД, „Топлофикация Разград“ ЕАД, „Брикел“ ЕАД и „АЕЦ – Козлодуй“ ЕАД.\r\nАнализът на отоплителния сезон показва тенденция към намаляване на жалбите по отношение на всички дружества, с изключение на „Топлофикация Перник“ АД, където Комисията извърши извънредна проверка. При нея беше установено, че дружеството е било в обективна невъзможност да подава топлинна енергия с изискуемите параметри в резултат на пожар, възникнал на 19.02.2018 г. на площадката на централата, при който са сериозно засегнати основни производствени съоръжения.\r\nВъв връзка със сигнали, постъпили от клиенти на „Топлофикация София“ ЕАД за високи сметки за топлинна енергия за м. март 2018 г., КЕВР извърши проверка по документи. Установено е, че за периода 17.04.2018 – 26.04.2018 г. в дружеството са постъпили 26 писмени жалби, дружеството е отговорило по телефона на 755 въпроса за  дяловото разпределение на топлинната енергия и на 552 запитвания за дължими суми за м. март 2018 г. При проверките по писмените жалби не са констатирани грешки в прилагането на Методиката за дялово разпределение на топлинната енергия в сгради - етажна собственост, която е приложение към Наредба №16-334 от 2007 г. за топлоснабдяването, издадена от министъра на енергетиката. \r\nОсновната причина за многобройните възражения на клиенти на „Топлофикация София“ ЕАД срещу фактурираната им топлинна енергия за м. март 2018 г. е фактът, че само 6% от битовите клиенти в София са заявили реален месечен отчет и получават фактури за реално потребената от тях топлинна енергия. Останалите 94% клиенти на дружеството получават месечни фактури, базирани на прогнозно потребление за съответния имот, съгласно Методика за дялово разпределение на топлинната енергия, по която Комисията няма правомощия да се произнесе. След отчет на средствата за дялово разпределение и изготвяне на изравнителните сметки, тези клиенти ще получат информация за реалното си потребление през отоплителния сезон 2017-2018 и действителните задължения към „Топлофикация София“ ЕАД.", "date": "2018.05.15", "title": "София: Близо 150 са жалбите и сигналите до КЕВР от клиенти на топлинна енергия през отоплителния сезон 2017-2018 г."}
{"url": "http://www.focus-news.net/news/2018/05/15/2521897/sadiyskata-kolegiya-na-vss-schitame-che-sa-nedopustimi-publichni-komentari-po-sadebni-aktove-podlezhashti-na-instantsionen-kontrol-kogato-ne-sadarzhat-obosnovana-kritika-s-konkretni-fakti.html", "text": "Считаме, че са недопустими публични коментари по съдебни актове, подлежащи на инстанционен контрол, когато същите не съдържат обоснована критика с конкретни факти. Това се посочва в становище, прието от Съдийската колегия на Висшия съдебен съвет (ВСС) с 10 гласа „за“ и 2 гласа „против“, съобщиха от ВСС. Становището изразява принципна позиция по отношение на медийни публикации и коментари от представители на държавната власт, с които се засяга независимостта на съдебната власт, безпристрастността, компетентността на съдебните органи, както и вътрешното убеждение, и личността на българския съдия. \r\nСъдийската колегия единодушно остави без уважение депозираната молба от Недялко Недялков – управител и собственик на „ПИК НЮЗ“ ЕООДq и  Звездомира Мастагаркова – главен редактор на сайта, да присъстват при обсъждане проекта на становището. Решението бе аргументирано с липсата на конкретика в депозираната молбата и съществуващата възможност заседанията на Пленума на ВСС и колегиите да се проследяват в реално време, он-лайн чрез интернет сайта на Съвета, както и в предвидената зала за журналисти в сградата на Съвета. \r\nПубликуваме без редакторска намеса становището на Съдийската колегия на Висшия съдебен съвет на Република България: \r\n\"Утвърждаването на Република България като правова държава, отстояването на конституционно прогласените демократични ценности и присъединяването ни към Европейския съюз са сред най-големите предизвикателства в най-новата ни история, като безспорно една от най-трудните и противоречиви области е съдебната реформа. Системните негативни коментари от политици, медии и публични личности, както и неглижирането на проблема постепенно формираха в обществото неадекватна представа за зависима, корумпирана, некомпетентна и неработеща съдебна система. Трудът на българските съдии, прокурори и следователи, техният професионализъм, морал и отговорност системно са обезличавани с неверни и манипулативни информации, които доведоха до срив на общественото доверие в съдебната власт. \r\nКонституцията на Република България прогласява принципите на правовата държава, разделението на властите и независимостта на съдебната власт, а Висшият съдебен съвет представлява съдебната власт, осигурява и отстоява независимостта ѝ. Водени от своето вътрешно убеждение и по силата на правомощията ни определени със Закона за съдебната власт, членовете на Съдийската колегия, категорично заявяваме, че ще реагираме при всеки опит за въздействие и посегателство срещу независимостта на съдебната власт, съда и всеки български съдия. \r\nПризоваваме българското общество, законодателната и изпълнителната власт да ни подкрепят в противопоставянето на системните публични атаки и обругаването на съда. Всяко противопоставяне между представители на държавните органи има за резултат дефицит на обществено доверие, нарушаване на конституционно установения баланс на държавната власт, уронване престижа, както на съдебната, така и на законодателната, и изпълнителната власт . \r\nСчитаме, че са недопустими публични коментари по съдебни актове, подлежащи на инстанционен контрол, когато същите не съдържат обоснована критика с конкретни факти, данни, обстоятелства и правни аргументи, а единствено употреба на епитети, квалификации и внушения, които накърняват, както независимостта на конкретния съдия, така и неговото лично достойнство, професионална репутация  и доброто му име. Налагащата се практика да се коментират и интерпретират съдебните актове през призмата на личността на съдията чрез груба, арогантна и обидна лексика са не само посегателство върху личността му, но и посегателство върху българската държавност, чийто представител е съда. Всяко подобно действие може да се квалифицира единствено като опит за вмешателство и натиск, с цел компрометиране на съдебния процес. \r\nПредизвикателството пред българските медии, не само в областта на съдебната власт, е да работят в полза и подкрепа на обществото. Правото на мнение и свобода на словото са израз на съществуващата медийна среда и ролята ѝ на регулатор в правовата държава, поради което те са дълг, призвание и лична отговорност на информирани и компетентни професионалисти от обективни и независими медии\".", "date": "2018.05.15", "title": "Съдийската колегия на ВСС: Считаме, че са недопустими публични коментари по съдебни актове, подлежащи на инстанционен контрол, когато не съдържат обоснована критика с конкретни факти"}
{"url": "http://www.focus-news.net/news/2018/05/15/2521899/nsi-inflatsiyata-ot-nachaloto-na-godinata-e-07-a-godishnata-inflatsiya-za-april-2018-g-spryamo-april-2017-g-e-20.html", "text": "Индексът на потребителските цени за април 2018 г. спрямо март 2018 г. е 100.4%, т.е. месечната инфлация е 0.4%. Инфлацията от началото на годината (април 2018 г. спрямо декември 2017 г.) е 0.7%, а годишната инфлация за април 2018 г. спрямо април 2017 г. е 2.0%. Средногодишната инфлация за периода май 2017 - април 2018 г. спрямо периода май 2016 - април 2017 г. е 2.1%. Това съобщиха от Националния статистически институт. \r\nПрез април 2018 г. спрямо предходния месец цените на стоките и услугите в потребителските групи са се променили, както следва:\r\n• хранителни продукти и безалкохолни напитки - увеличение с 0.9%;\r\n• алкохолни напитки и тютюневи изделия - увеличение с 0.2%;\r\n• облекло и обувки - увеличение с 5.3%;\r\n• жилища, вода, електроенергия, газ и други горива - цените остават на равнището от миналия месец;\r\n• жилищно обзавеждане, домакински уреди и принадлежности и обичайно поддържане на дома - увеличение с 0.2%;\r\n• здравеопазване - цените остават на равнището от миналия месец;\r\n• транспорт - увеличение с 0.2%;\r\n• съобщения - намаление с 0.2%;\r\n• развлечения и култура - намаление с 2.1%;\r\n• образование - увеличение с 0.3%;\r\n• ресторанти и хотели - увеличение с 0.2%;\r\n• разнообразни стоки и услуги - увеличение с 0.3%.\r\nПрез април 2018 г. са се увеличили цените на следните хранителни продукти: брашно - с 0.3%, бял хляб - с 1.1%, хляб „Добруджа“ - с 0.6%, агнешко месо - с 2.8%, месо от домашни птици - с 1.1%, трайни колбаси - с 1.7%, мляно месо (кайма) - с 1.6%, риба - с 0.5%, пълномаслени и нискомаслени пресни млека - съответно с 0.8 и 0.5%, кисели млека - с 0.9%, яйца - с 0.1%, млечни масла - с 0.6%, маргарин - с 1.2%, ябълки - с 6.8%, цитрусови и южни плодове - с 1.7%, домати - с 12.9%, зеле - с 21.5%, зрял чесън - с 1.3%, листни зеленчуци - с 4.1%, картофи - с 1.8%, зрял боб - с 0.2%, кафе - с 0.6%, минерална вода - с 1.4%, газирани напитки - с 0.8%, плодови сокове - с 0.3%, ракии - с 1.7%, и други. \r\nПрез април 2018 г. са се намалили цените на следните хранителни продукти: ориз - с 0.9%, типов и ръжен хляб - с 0.4%, зърнени закуски - с 0.4%, свинско месо - с 0.5%, сирене - с 0.3%, кашкавал - с 1.0%, извара - с 1.3%, други млечни продукти - с 3.0%, олио - с 0.1%, краставици - с 4.4%, пипер - с 6.0%, зелен лук и праз - със 7.5%, гъби - с 4.6%, леща - с 0.8%, захар - с 0.3%, сладолед - с 1.0%, оцет - с 0.1%, сол - с 0.2%, чай - с 0.7%, вина - с 0.3%, бира - с 0.3%, и други.\r\nПрез април 2018 г. в групите на нехранителните стоки и услугите е регистрирано увеличение на цените при: цигари - с 0.2%, облекло - с 5.1%, обувки - с 6.0%, централно газоснабдяване - с 0.1%, газообразни и течни горива за битови нужди - съответно с 0.2 и 2.1%, хладилници - с 1.0%, прахове за пране - с 0.8%, дизелово гориво - с 0.8%, автомобилен бензин А95Н - с 1.0%, автомобилен бензин А98Н - с 0.9%, метан за ЛТС - с 0.2%, кина и театри - с 0.5%, услуги в ресторанти и кафенета - с 0.3%, бръснаро-фризьорски услуги - с 0.7%, продукти за лична хигиена - с 1.5%, и други.\r\nПрез разглеждания месец в групите на нехранителните стоки и услугите е регистрирано намаление на цените при: готварски печки - с 0.4%, климатични инсталации - с 1.5%, препарати за почистване на съдовете - с 0.6%, газ пропан-бутан за ЛТС - с 2.2%, международни полети - с 2.0%, телевизори - с 1.1%, цветарство - с 3.6%, пакетни услуги за почивка и туристически пътувания - с 4.6%, хотели във ваканционни центрове и курорти - с 1.7%, козметични продукти - с 0.8%, и други.\r\nПрез април 2018 г. цените на лекарските и стоматологичните услуги са се увеличили с по 0.1%, а цените на лекарствените продукти остават на равнището от предходния месец.\r\nХармонизираният индекс на потребителските цени за април 2018 г. спрямо март 2018 г. е 100.3%, т.е. месечната инфлация е 0.3%. Инфлацията от началото на годината (април 2018 г. спрямо декември 2017 г.) е 0.6%, а годишната инфлация за април 2018 г. спрямо април 2017 г. е 1.7%  .\r\nСредногодишната инфлация за периода май 2017 - април 2018 г. спрямо периода май 2016 - април 2017 г. е 1.4%.\r\nСпоред ХИПЦ през април 2018 г. спрямо предходния месец цените на стоките и услугите в потребителските групи са се променили, както следва:\r\n• хранителни продукти и безалкохолни напитки - увеличение с 0.8%;\r\n• алкохолни напитки и тютюневи изделия - увеличение с 0.2%;\r\n• облекло и обувки - увеличение с 4.7%;\r\n• жилища, вода, електроенергия, газ и други горива - увеличение с 0.1%;\r\n• жилищно обзавеждане, домакински уреди и принадлежности и обичайно поддържане на дома - увеличение с 0.1%;\r\n• здравеопазване - цените остават на равнището от миналия месец;\r\n• транспорт - увеличение с 0.1%;\r\n• съобщения - намаление с 0.1%;\r\n• развлечения и култура - намаление с 1.2%;\r\n• образование - увеличение с 0.4%;\r\n• ресторанти и хотели - намаление с 0.1%;\r\n• разнообразни стоки и услуги - увеличение с 0.3%.\r\nИндексът на цените за малката кошница за април 2018 г. спрямо март 2018 г. е 100.5%, а от началото на годината (април 2018 г. спрямо декември 2017 г.) е 101.0%.През април 2018 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва:\r\n• хранителни продукти - увеличение с 0.8%;\r\n• нехранителни стоки - увеличение с 0.3%;\r\n• услуги - цените остават на равнището от миналия месец.", "date": "2018.05.15", "title": "НСИ: Инфлацията от началото на годината е 0.7%, а годишната инфлация за април 2018 г. спрямо април 2017 г. е 2.0%"}
{"url": "http://www.focus-news.net/news/2018/05/15/2521900/varna-apelativniyat-sad-otkaza-da-izmeni-aresta-na-nepalnoletniya-mladezh-obvinen-v-opit-za-ubiystvo-izvarsheno-pred-noshten-klub.html", "text": "Състав на Апелативния съд във Варна потвърди като правилно и законосъобразно определение на Окръжен съд – Варна от миналата седмица, с което е било потвърдено задържането под стража на непълнолетния Кристиян Т., привлечен като обвиняем затова, че в съучастие с друго лице, което все още се издирва, направил опит да убие охранител пред дискотека Гетсби във Варна.  Това съобщиха от Апелативен съд - Варна.\r\nПресслужбата на Апелативен съд – Варна припомня, че десетокласникът е в ареста вече 4-ти месец. Първоначалната му мярка за неотклонение „задържане под стража“ е била определена от ОС – Варна на 1 февруари тази година, само два дни след като в дискотеката участвал в спор, който прераснал във физическа разправа между няколко души. Охраната на нощния клуб извела младежите навън. Пред заведението 36 годишен охранител бил намушкан многократно с нож в крака и в гърдите. Свидетели посочили като пряк извършител Галин М., който в момента е обявен за общодържавно издирване, а Кристиян е държал гарда, докато Галин нанасял ударите с нож.  \r\nВтората съдебна инстанция днес намери, че събраните в хода на следствените действия доказателства, свидетелства и материали обосновават предположението, че непълнолетният ученик е съпричастен към престъплението за което е бил привлечен като обвиняем. Престъпното деяние е тежко по смисъла на закона и се наказва строго, въпреки непълнолетието. От началото на досъдебното производство са изготвени множество експертизи и се очаква заключението на ДНК експертизата. Съдът споделя основанията на защитата, че задържане под стража спрямо непълнолетен се определя в изключителни случаи, но се позова на данни, според които десетокласникът е личност със завишена обществена опасност. Само за 2017 година Кристиян има 6 криминални регистрации все за тежки, умишлени престъпления – грабеж, притежание на наркотици, палеж. Това са факти, които съдът цени като лоши характеристични данни, а анализът им води и този съд до извода, че има опасност ако е с по-лека мярка за неотклонение, младежът да се укрие или да извърши престъпление. \r\nОпределението, с което Варненският апелативен съд потвърди продължаването на ареста на непълнолетния Кристиян Т., привлечен като обвиняем затова, че в съучастие с друго лице направил опит да убие охранител пред нощен клуб във Варна е окончателно.", "date": "2018.05.15", "title": "Варна: Апелативният съд отказа да измени ареста на непълнолетния младеж, обвинен в опит за убийство, извършено пред нощен клуб"}
{"url": "http://www.focus-news.net/news/2018/05/15/2521902/pernik-obshtinskiyat-savet-dade-saglasie-za-izgrazhdane-na-industrialna-zona-na-teritoriyata-na-kv-karamanitsa-v-partnyorstvo-s-natsionalna-kompaniya-industrialni-zoni.html", "text": "Общински съвет Перник даде съгласието си за предприемане на действия за изграждане на индустриална зона на територията на кв. „Караманица“ в партньорство с „Национална компания индустриални зони“ ЕАД. Това съобщиха от Общината. Докладната записка беше внесена от кмета на Община Перник Вяра Церовска и беше разгледана на днешното  заседания на местния парламент.\r\n„Тази тема е свързана с предварителни разговори с министъра на икономиката Емил Караниколов , при срещите ми с кметовете на Бургас , Стара Загора, Горна Оряховица, Русе  и Божурище. Това са местата, в които са изградени работещи индустриални зони. Имах разговори и с госпожа Антоанета  Барес, която е директор на национална компания „Индустриални зони“, обясни кметът.\r\nПо думите на градоначалника, желанието й територия от 300 декара, която е в пернишкия кв. „Караманица“, да бъде развита и да бъде направена така, както са го направили другите общини. \r\n„Това е първата крачка , ще влезем в съдружие с индустриални зони в съотношение 50 на 50 процента . След това ще бъде изготвен проект, в който ще се види как ще бъде разпределена територията, съответно възможностите и очакванията на хората, които трябва да дойдат тук, за да имат своя бизнес в Перник. Общината е едно изключително удобно и комуникативно място, магистрала „Люлин“ даде допълнителна възможност. Инфраструктурата дава предпоставка за   бърз транспорт до София, южната ни граница, Македония и  Сърбия. Ние се намираме на уникално място и възможностите трябва да бъдат използвани максимално. През 2020 година ще бъде приключена и реконструкцията на ж.п. линията София- Перник -Радомир. Тя ще бъде двойна, всичко което имаме като даденост трябва да бъде ангажирано ,за да може  Перник да се развива и да бъде по-привлекателно място за инвестиции и за развитие“, посочи кметът Вяра Церовска.", "date": "2018.05.15", "title": "Перник: Общинският съвет даде съгласие за изграждане на индустриална зона на територията на кв. „Караманица“ в партньорство с „Национална компания индустриални зони“"}
{"url": "http://www.focus-news.net/news/2018/05/15/2521904/kmetat-na-svishtov-gencho-genchev-izprati-pozdravitelen-adres-po-sluchay-trinadesetiya-rozhden-den-na-radio-fokus-veliko-tarnovo.html", "text": "Кметът на Община Свищов Генчо Генчев изпрати поздравителен адрес по случай тринадесетия рожден ден на Радио „Фокус“ – Велико Търново. В него той подчертава, че цени високо съвместната работа с медията и изразява надежда тя да продължи и за напред. Пълният текст на адреса гласи:\r\n„За мен е удоволствие да Ви поздравя по повод тринадесетата годишнина от създаването на Вашата медия!\r\nПрофесионализмът е неизменен спътник в работа Ви, което неминуемо печели не само аудиторията, но и повече приятелства и партньорства. За мен като кмет на община Свищов е чест да си партнираме в различни прояви и удоволствие да работим заедно.\r\nБлагодаря Ви за подкрепата и за мястото, което отреждате на Свищов в програмата на Радио  „Фокус“ – Велико Търново.\r\nПожелавам Ви да продължите да бъдете основен източник на бърза и достоверна информация!\r\nБъдете здрави и успешни!“.", "date": "2018.05.15", "title": "Кметът на Свищов Генчо Генчев изпрати поздравителен адрес по случай тринадесетия рожден ден на Радио „Фокус“ – Велико Търново"}
{"url": "http://www.focus-news.net/news/2018/05/15/2521901/nsi-prez-parvoto-trimesechie-na-2018-g-koefitsientat-na-bezrabotitsa-e-57-v-sravnenie-s-parvoto-trimesechie-na-2017-g-namalyava-s-12-protsentni-punkta.html", "text": "Коефициентът на икономическа активност за населението на възраст 15 - 64 навършени години е 70.6% - с 1.4 процентни пункта по-висок в сравнение с първото тримесечие на 2017 година. Коефициентът на заетост за населението на възраст 15 - 64 навършени години е 66.5%, като в сравнение със същото тримесечие на 2017 г. се увеличава с 2.2 процентни пункта. Коефициентът на безработица е 5.7%, или с 1.2 процентни пункта по-нисък в сравнение с първото тримесечие на 2017 година. Икономически неактивните лица на възраст 15 - 64 навършени години са 1 337.3 хил., или 29.4% от населението в същата възрастова група. От тях 91.6 хил., или 6.8%, са обезкуражени лица. Това съобщиха от Националния статистически институт. \r\nПрез първото тримесечие на 2018 г. общият брой на заетите лица на възраст 15 и повече навършени години е 3 099.3 хил., от които 1 655.8 хил. са мъже и 1 443.6 хил. - жени. Относителният дял на заетите лица от населението на възраст 15 и повече навършени години е 51.5%, като в сравнение със същото тримесечие на 2017 г. се увеличава с 1.5 процентни пункта. При мъжете този дял е 57.3%, а при жените - 46.1%. \r\nПрез първото тримесечие на 2018 г. в сектора на услугите работят 1 971.2 хил., или 63.6% от всички заети лица. В индустрията са заети 931.1 хил. души (30.0%), а в селското, горското и рибното стопанство - 197.0 хиляди (6.4%). \r\nОт всички заети 3.8% (119.0 хил.) са работодатели, 7.2% (223.8 хил.) - самостоятелно заети лица (без наети), 88.2% (2 733.5 хил.) - наети лица, и 0.7% (23.0 хил.) - неплатени семейни работници. От общия брой на наетите лица 2 078.4 хил. (76.0%) работят в частния сектор, а 655.1 хил. (24.0%) - в обществения. \r\nС временна работа са 98.1 хил., или 3.6% от наетите лица. \r\nПрез първото тримесечие на 2018 г. заетостта в отделните възрастови групи е следната: \r\nЗаетите лица на възраст 15 - 64 навършени години са 3 023.8 хиляди. Коефициентът на заетост за населението в същата възрастова група е 66.5% (70.1% за мъжете и 62.8% за жените). \r\nКоефициентът на заетост за населението на възраст 15 - 29 навършени години е 40.3% (45.4% за мъжете и 34.9% за жените). \r\nКоефициентът на заетост за населението на възраст 20 - 64 навършени години е 71.1%, съответно 75.0% за мъжете и 67.1% за жените. Спрямо първото тримесечие на 2017 г. този коефициент е по-висок с 2.5 процентни пункта, като увеличението при мъжете и при жените е почти еднакво. \r\nЗаетите лица на възраст 55 - 64 навършени години са 570.0 хил., или 58.8% от населението в същата възрастова група (63.6% от мъжете и 54.5% от жените). В сравнение с първото тримесечие на 2017 г. коефициентът на заетост за населението на възраст 55 - 64 години се увеличава с 3.6 процентни пункта, като увеличението при мъжете и жените е съответно с 4.1 и 3.2 процентни пункта.\r\nПрез първото тримесечие на 2018 г. броят на безработните лица е 188.7 хил., от които 111.7 хил. (59.2%) са мъже и 77.1 хил. (40.8%) - жени. Коефициентът на безработица е 5.7% и в сравнение с първото тримесечие на 2017 г. намалява с 1.2 процентни пункта. Намалението на коефициента е по-голямо при жените (с 1.8 процентни пункта) в сравнение с това при мъжете (с 0.5 процентни пункта), в резултат на което през първото тримесечие на 2018 г. коефициентът на безработица на жените е по-нисък от този на мъжете - съответно 5.1 и 6.3 процентни пункта. \r\nОт всички безработни лица 13.7% са с висше образование, 48.1% - със средно, и 38.2% - с основно или по-ниско образование. Коефициентите на безработица по степени на образование са съответно: 2.5% за висше образование, 4.9% за средно образование и  18.2% за основно и по-ниско образование. \r\nПрез първото тримесечие на 2018 г. продължително безработни (от една или повече години) са 99.0 хил., или 52.4% от всички безработни лица. Коефициентът на продължителна безработица е 3.0%, като в сравнение с първото тримесечие на 2017 г. намалява с 0.7 процентни пункта. Коефициентът на продължителна безработица при мъжете е 3.5%, а при жените - 2.5%. \r\nОт общия брой на безработните лица 29.7 хил., или 15.8%, търсят първа работа. \r\nПрез първото тримесечие на 2018 г. коефициентът на безработица за възрастовата група 15 - 29 навършени години е 8.2% - с 2.6 процентни пункта по-нисък в сравнение със същото тримесечие на 2017 година. При мъжете коефициентът на безработица (15 - 29 навършени години) намалява с 1.9 процентни пункта, а при жените - с 3.5 процентни пункта, като достига съответно 9.2% за мъжете и 6.9% за жените.", "date": "2018.05.15", "title": "НСИ: През първото тримесечие на 2018 г. коефициентът на безработица е 5.7%, в сравнение с първото тримесечие на 2017 г. намалява с 1.2 процентни пункта"}
{"url": "http://www.focus-news.net/news/2018/05/15/2521903/nova-makedoniya-makedoniya-bosna-i-hertsegovina-priema-novi-merki-pod-zasilen-natisk-ot-migranti.html", "text": "Министър-председателят на Босна и Херцеговина Денис Звиздич увери, че властите ще направят всичко възможно, за да контролират мигрантската криза и предупреди, че притокът на мигранти в страната от началото на годината се е увеличил рязко, съобщава скопското електронно издание „Нова Македония“. \r\n„Броят на мигрантите, които пристигат ежедневно в Босна и Херцеговина, вече е над сто“, заяви Звиздич след заседанието на координационния орган за миграцията.\r\nНа срещата са присъствали и посланикът на САЩ в страната Морийн Кормак, дипломати от европейски страни и от държави, през които минава бежанският маршрут от Турция към ЕС, а също и представители на Върховния комисариат на ООН за бежанците (ВКБООН) и Международната организация по миграция (МОМ). Срещата е свикана заради увеличения приток на мигранти към Босна и Херцеговина и невъзможността на съоръженията в страната да отговорят адекватно на създалата се ситуация. \r\nЗвиздич обяви, че ще бъдат приети подходящи мерки и ще бъде създаден оперативен щаб за координиране на всички дейности, свързани с мигрантската криза. \r\nМинистърът на сигурността Драган Мектич подчерта, че става въпрос за криза, която е по-сложна от тази от 2014 г., тъй като става дума за приток на хора, които са успели да преминат през затворените граници на Турция.  В същото време той обяви, че Сараево няма да допусне „диви\" селища от палатки на новодошлите. \r\nОт началото на годината повече от три и половина хиляди мигранти са влезли в Сърбия от територията на Босна и Херцеговина, което е четири пъти повече, отколкото през цялата 2017 г.Тереза Герова", "date": "2018.05.15", "title": "„Нова Македония“ (Македония): Босна и Херцеговина приема нови мерки под засилен натиск от мигранти"}
{"url": "http://www.focus-news.net/news/2018/05/15/2521905/plovdiv-pet-sela-v-oblastta-sa-s-narusheno-vodopodavane-zaradi-avarii.html", "text": "Пет села са с нарушено водоподаване заради аварии. Това съобщиха за Радио „Фокус“ – Пловдив от водоснабдителното дружество, обслужващо областта. До 16.00 часа с нарушено или частично нарушено водоподаване ще са селата Устина, Песнопой и Калояново. С нарушено водоподавне до отстраняване на аварията са и живущите в селата Старо Железаре и Красново.\r\nЕкипи от водоснабдителното дружество работят по отстраняване на аварии и на територията на град Пловдив. До 16.00 часа ще бъде възстановено водоподаването на кръстовището на ул.“Гладстон“ с ул.“Цар Иван Александър“, както и на ул.“Въча“.\r\nВесела КРЪСТЕВА", "date": "2018.05.15", "title": "Пловдив: Пет села в областта са с нарушено водоподаване заради аварии"}
{"url": "http://www.focus-news.net/news/2018/05/15/2521906/yambol-yasni-sa-veche-imenata-na-nositelite-na-golemite-nagradi-v-sferata-na-obrazovanieto-i-kulturata-v-grada.html", "text": "Ясни са вече имената на тазгодишните носители на най-високото отличие в община Ямбол в областта на образованието и науката. Наградата на името на Ради Иванов Колесов се връчва ежегодно по повод 24 май за високи постижения или цялостна, високопрофесионална дейност в областта на просветата. Това съобщиха от пресцентъра на Община Ямбол. Постъпилите до 30 април предложения бяха разгледани на заседание на Специализираната комисия, която излезе със следните решение: колективна награда за преподавателски екип се присъжда на екипа на Детска градина „Пламъче“, наградата за цялостен принос и дългогодишна дейност в областта на образованието и науката е отредена на Донка Мавродиева – старши учител по музика в ОУ „Л. Каравелов“. Директорът на ПМГ „Ат. Радев“ Евгений Иванов получава приза в категорията за Педагогически специалисти с ръководни функции. В гимназиален етап отличието е за Боряна Стамболова – старши учител по руски и италиански езици в ПГ „Васил Левски“, в категория „Прогимназиален етап“ е отличена Йорданка Тошкова – старши учител по биология и химия в ОУ „П. Р. Славейков“. Сред началните учители призът „Р. Ив. Колесов“ за 2018 г. получава Лена Иванова – главен учител в начален етап в НУ „Св. Св. Кирил и Методий“. \r\nОсвен носители на най-високата награда в област „Образование и наука“, комисията определи и трима носители на отличието Почетен знак „Герб на Община Ямбол“ за 2018. Това са Донка Христова  – старши учител по История и География в Професионалната гимназия по лека промишленост, екология и химични технологии, Ирина Желева  – старши учител по Музика и втора специалност „Народно пеене“ в ОУ „Любен Каравелов” и Маргарита Нанкова – старши учител  начална училищна педагогика в ОУ „Петко Р. Славейков“.\r\nПо повод предстоящия Ден на славянската писменост, на българската просвета и култура бяха определени и тазгодишните носители на награди в сферата на културата и изкуството. Най-високото отличие – награда на името на Жорж Папазов се присъжда на ямболската Хорова школа „Проф. Георги Димитров“ - за високи постижения и професионализъм в областта на културата и изкуството и по повод 50 години от създаването й, както и за приноса й за създаването на Тракийски хоров фестивал. С награда „Жорж Папазов“ се удостоява и поетът Тенко Тенев – за цялостен принос в областта на културата в Ямболски регион и духовното развитие на община Ямбол.\r\nСпециализираната комисия по присъждане на наградите в област „Изкуство и култура“ по повод 24 май взе решение да удостои с почетен знак „Герб на Община Ямбол” Волен Митев – артист и писател - за цялостна дългогодишна и професионална дейност в областта на културата и във връзка с неговия 60 годишен юбилей. \r\nНаграждаването на отличените дейци на просветата и културата ще бъде по време на тържествена церемония на 21 май, от 19.00 часа, в р-т „Тунджа“.", "date": "2018.05.15", "title": "Ямбол: Ясни са вече имената на носителите на големите награди в сферата на образованието и културата в града"}
{"url": "http://www.focus-news.net/news/2018/05/15/2521907/anadolu-agency-nad-50-chuzhdentsi-sa-arestuvani-v-istanbul-za-predpolagaemi-vrazki-s-islyamska-darzhava.html", "text": "Повече от 50 чужденци са арестувани в Истанбул за предполагаеми връзки с близкоизточната радикална групировка „Ислямска държава“, предава държавната Anadolu Agency.\r\nЕкипите за борба с тероризма са провели едновременни акции в 13 квартала, за да заловят 54 души, за които се предполага, че се готвят да извършат атаки. Съответната информация разкриват източници на агенцията, пожелали анонимност.\r\nПолицията също така е иззела документи и цифрови устройства, свързани с терористичната групировка. Тереза Герова", "date": "2018.05.15", "title": "Anadolu Agency: Над 50 чужденци са арестувани в Истанбул за предполагаеми връзки с „Ислямска държава“"}
{"url": "http://www.focus-news.net/news/2018/05/15/2521909/obshtinskiyat-savetnik-ot-gerb-pernik-d-r-yavor-rangelov-organizira-priemen-den-za-grazhdani-na-16-may.html", "text": "На 16 май (сряда) представителят на политическа партия ГЕРБ в Общински съвет – Перник д-р Явор Рангелов организира приемен ден с граждани. Това съобщиха от пресцентъра на ПП ГЕРБ. Приемната ще се проведе от 10.00 часа в сградата на Община Перник.\r\nД-р Явор Рангелов е секретар на Постоянна комисия „Здравеопазване и социални дейности”.", "date": "2018.05.15", "title": "Общинският съветник от ГЕРБ-Перник д-р Явор Рангелов организира приемен ден за граждани на 16 май"}
{"url": "http://www.focus-news.net/news/2018/05/15/2521908/sport-mario-gyottse-zamenya-sandro-vagner-v-sastava-na-germaniya-za-mondial-2018.html", "text": "Марио Гьотце ще замени нападателя Сандро Вагнер в състава на Германия за Мондиал 2018, съобщава вестник Bild.\r\nПолузащитникът на Борусия Дортмунд не се намира във върхова форма, но старши треньорът на националния отбор по футбол на Германия Йоахим Льов ще заложи на опита му за световното първенство в Русия, което започва следващия месец. От редакцията припомнят, че Гьотце отбеляза победния гол във финала на предишното Световно първенство по футбол в Бразилия. \r\nПо-късно днес Льов ще съобщи официално имената на футболистите, които ще заминат за Русия.", "date": "2018.05.15", "title": "Спорт: Марио Гьотце заменя Сандро Вагнер в състава на Германия за Мондиал 2018"}
{"url": "http://www.focus-news.net/news/2018/05/15/2521892/ria-novosti-v-kiev-blokiraha-ofisa-na-ria-novosti-ukrayna.html", "text": "В сутрешните часове на вторник офисът на информационната агенция РИА Новости-Украйна в Киев е бил блокиран от сътрудници на Службата за сигурност на Украйна, предава РИА Новости. Очевидци са видели как униформените влизат в сградата, след което е прекъснала връзката с намираща се вътре журналист. \r\nПрессекретарят на Службата за сигурност на Украйна Елена Гитлянска поясни, че са предприети следствени действия по отношение на „медийните структури под контрола на Руската федерация“. Съгласно думите й, „правоохранителните органи са установили, че те (РИА Новости-Украйна) са използвани от страна-агресор в рамките на хибридна информационна война срещу Украйна“. \r\nВ Киев в задържан и служителя на РИА Новости-Украйна Кирил Вишински. Тереза Герова", "date": "2018.05.15", "title": "РИА Новости: В Киев блокираха офиса на РИА Новости-Украйна"}
{"url": "http://www.focus-news.net/news/2018/05/15/2521891/varna-desetki-prevozvachi-ot-regiona-izlizat-na-protest-sreshtu-novite-evropeyski-pravila.html", "text": "Десетки шофьори от Варна и региона ще излязат на протест на 17 май, за да изразят несъгласието си с новите европейски правила, залегнали в т.нар. пакет „Мобилност 1“. Това съобщи за Радио „Фокус“ – Варна Радостин Пенков от регионалното представителство на браншовата организация на международните превозвачи. Протестът ще започне от 10 часа на магистрала „Хемус“, като близо 30 камиона ще бъдат спрени в едната лента в посока към Варна. \r\n„Идеята ни е да наредим тежкотоварни автомобили по протежението на 700 метра до последната бензиностанция преди входа на града“, обясни Пенков. Според него, обсъжданите в Европейския съюз нови изисквания спрямо превозвачите са нереалистични. „Няма как на три седмици да прибираме шофьорите си. Някои от тях дори не живеят в България, а семействата им са в Европа. Не можем насила да ги принудим да се приберат тук, защото само защото са регистрирани по лична карта у нас“, коментира Радостин Пенков. Според него промените ще доведат до огромни финансови загуби. „На връщане от Европа камионите трябва да се прибират празни или да ползваме автобус или самолет. Това са огромни разходи“, каза координаторът на протеста във Варна. По негова информация, в областта са регистрирани поне 1000 шофьори и още 200-300 души администрация. Промените обаче ще рефлектират не само върху тях, но и върху бизнеса, свързан с обслужване на сектора като сервизи, представителства за продажба на камиони и банки, обясни Радостин Пенков. \r\nТой увери, че организацията има разрешително за протеста в четвъртък, а ако на място се струпат повече камиони, протестиращите ще преминат и от другата страна на магистралата.\r\nДиана СТОЕВА", "date": "2018.05.15", "title": "Варна: Десетки превозвачи от региона излизат на протест срещу новите европейски правила"}
{"url": "http://www.focus-news.net/news/2018/05/15/2521910/varna-vliza-v-sila-zabranata-za-stroitelstvo-v-kurortite-kray-grada.html", "text": "От днес влиза в сила забраната за строителство в курортните комплекси край Варна, предаде репортер на Радио „Фокус“ – Варна. До 1 октомври се преустановяват всички видове строителни и монтажни работи на територията на курортните комплекси „Златни пясъци“, „Св. Св. Константин и Елена“ и „Малка Чайка“,  в местността „Манастирски рид“ и в курортна зона „Прибой“. От днес до края на активния летен туристически сезон, на тези места се ограничава достъпът на тежка строителна механизация и превозни средства, доставящи строителни материали. Изключение ще се допуска само за аварийно-ремонтни работи и геозащитни мерки, гласи заповедта за забрана, издадена от градската управа. От днешна дата влизат в сила и глоби за нарушителите. За физическите лица санкциите ще са в размер от 1000 до 10000 лева. Едноличните търговци и юридическите лица, които нарушат забраната, ще трябва да плащат глоби в размер между 10 000 и 50 000 лева.\r\nДиана СТОЕВА", "date": "2018.05.15", "title": "Варна: Влиза в сила забраната за строителство в курортите край града"}
{"url": "http://www.focus-news.net/news/2018/05/15/2521895/aleksandar-stamboliyski-sindikalna-konfederatsiya-sayuz-na-balgarskite-transportni-rabotnitsi-shte-se-vklyuchim-v-protesta-na-prevozvachite-na-17-may.html", "text": "Ще се включим в протеста на превозвачите на 17 май, с колкото можем от своите членове. Това каза за Радио „Фокус“ - Пирин Александър Стамболийски, председател на Синдикална конфедерация „Съюз на българските транспортни работници“. „Нашата позиция е същата като тази на превозвачите, въпреки че сме синдикат. За нас е важно да не допускаме да има загуба на работни места на първо място, тъй като в „пакета за мобилност“, който следва да се регламентира, е ясно записано, че командировъчните на шофьорите ще бъдат повишени при престой в чужбина, ще се спазват определените часове и т.н. Нашите условия реално са изпълнени и поради тази причина по никакъв начин не можем да не подкрепим превозвачите и техните искания рестрикциите към тях да бъдат отменени, още повече, че в новия пакет „мобилност“ ясно се разписва  и това, че се запазва изконното право на шофьора той сам да решава по какъв начин да прави своите почивки. Поради тази причина ние заставаме зад българските превозвачи, за да нямаме проблеми с работните места след това“, заяви той. Александър Стамболийски допълни, че е важно Европа да чуе, че бизнесът в България трябва да се запази, за да може да се запазят и работните места. По думите му идеята им е не да налагат мнението на превозвачите върху самите шофьори, а да подкрепят правилата на работа в собствената ни страна.\r\nНатали СТЕФАНОВА", "date": "2018.05.15", "title": "Александър Стамболийски, Синдикална конфедерация „Съюз на българските транспортни работници“: Ще се включим в протеста на превозвачите на 17 май"}
{"url": "http://www.focus-news.net/news/2018/05/15/2521912/mrrb-asfaltat-na-remontiraniya-22-km-uchastak-ot-am-trakiya-shte-izdarzha-na-temperatura-do-50-gradusa-sredno-za-24-chasa-mezhdu-plovdiv-i-stara-zagora-preminavat-blizo-24-000-mps.html", "text": "Министърът на регионалното развитие и блаустройството Николай Нанков и председателят на Управилния съвет на Агенция „Пътна инфраструктура“ инж. Дончо Атанасов инспектираха ремонта на участъка от автомагистрала „Тракия“ между Пловдив и Стара Загора. Това съобщиха от пресцентъра на Министерството на регионалното развитие и блаустройството (МРРБ). Рехабилитацията на 22-километровата отсечка, която не е обновявана от въвеждането й в експлоатация през 1995 г., започна през миналата седмица. За първи път за ремонт е затворена отсечка с подобна дължина. В момента се работи в платното за Бургас. След като завърши обновяването му, ще започнат и строителните работи в платното за София. Целта е ремонтът в участъка между 134-ти и 156-ти километър в двете посоки да завърши до края на юни, преди началото на активния туристически сезон. \r\nСредно на денонищие в участъка между Пловдив и Стара Загора преминават по 23 952 моторни превозни средства. От тях 18 370 са леките Строителните работи в участъка от АМ „Тракия“ между Пловдив и Стара Загора предвиждат ремонт на настилката, отводнителни дейности, нова хоризонтална маркировка, възстановяване на пътни знаци и ограничителни системи и др. За подобряване конструкцията в участъка, който сега се ремонтира, са положени около 7 800 кв. м ПВЦ мрежа, а отделно ще се постави и близо 6 800 кв. м стоманена мрежа. 8 см биндер ще бъде положен в активната лента. Ремонтираният участък ще бъде асфалтиран и с полимермодифициран битум, устойчив на температура до 50 градуса. \r\nВ момента движението на леките автомобили в ремонтирания участък е прехвърлено двупосочно в платното за София, а тежкотоварните превозни средства преминават по обходен маршрут: от пътен възел „Пловдив Изток“ при 133-ти км на АМ „Тракия“ по път I-8 и II-66 до пътен възел „Плодовитово“ при 165-ти км и обратно.", "date": "2018.05.15", "title": "МРРБ: Асфалтът на ремонтирания 22 км участък от АМ „Тракия“ ще издържа на температура до 50 градуса, средно за 24 часа между Пловдив и Стара Загора преминават близо 24 000 МПС"}
{"url": "http://www.focus-news.net/news/2018/05/15/2521914/plovdiv-rozoberat-v-karlovskiya-region-zapochna-s-niska-izkupna-tsena.html", "text": "Розоберът в Карловския регион започна с ниска изкупна цена на розовия цвят. Това съобщи за Радио „Фокус”-Пловдив Зара Клисурова, председател на Националния съюз на производителите на етерично-маслените култури. Заради топлото време розоберът в Карловско започна по-рано от обикновено. Розопроизводителите обаче са силно обезпокоени  заради много ниската изкупна цена на розовия цвят. В момента цената му е 2.50 лв/кг. Според Зара Клисурова, такава ниска цена не е имало от около 5 – 6 години. При тази цена 1 лев се дава на берача, 1 лев е себестойността на разходите и само 0.50 лева взима собственикът на масивите. „Обясненията на розопреработвателите за ниската цена са, че имат непродадено розово масло и някои от тях дори са обявили нулева година, като не изкупуват розов цвят”, посочи Клисурова. Други пък изкупуват ограничено количество. „Поне три-четири розоварни са в нулева година, а останалите изкупуват по-малки количества спрямо предишни години. А розовите насаждения са много повече спрямо предишни години и така се получава дискомфорт”, коментира още Зара Клисурова. По думите и миналата година е нямало такъв проблем, дори цените са били нереално високи. Може би поради това крайният продукт е по-трудно продаваем и сега имат нереализирани количества. При това има и други държави, които предлагат розово масло на по-ниски цени, въпреки, че качеството не може да се сравни с българското. Всяка година цената на розовото масло на международния пазар е различна. Миналата година то се е котирало на цена между 8.500 и 10000 евро/кг. „През последните няколко години много се увеличиха насажденията с роза у нас – може би двойно и повече са нараснали те”, каза още Клисурова. Миналата година хората са били стимулирани от високата цена и това ги е накарало да разширят розовите насаждения. „Но сега вече е друго – ограничено изкупуване, остават необрани рози и има проблеми с плащанията”, каза Клисурова. По думите и тази година реколтата е средна – при някои добра, при други – не съвсем.\r\nТя посочи също, че розопроизводителите очакват защитна политика от държавата заради трудната година и ниската изкупна цена на розовия цвят. „Сезирали сме председателя на НС Цвета Караянчева, която да сезира Комисията по селско стопанство за проблема”, каза Клисурова. Тази седмица се очаква Комисията да заседава и да реши може ли държавата да задели от бюджета помощ за розопроизводителите. Обмисля се да бъде сезирана и Комисията в Брюксел за тазгодишната цена на розовия цвят и да се поиска помощ за стимулиране на производителите при тежки години.\r\nЧленовете на Националния съюз на производителите на етерично-маслените култури са 245 души, а има и много други, които не са регистрирани в него.\r\nМиналата година държави като Турция, Иран и Мароко са продавали розовото масло на много ниски цени, но качеството му не може въобще да се сравни с българското”, каза още Зара Клисурова.\r\nЦветана ТОНЧЕВА", "date": "2018.05.15", "title": "Пловдив: Розоберът в Карловския регион започна с ниска изкупна цена"}
{"url": "http://www.focus-news.net/news/2018/05/15/2521913/makfaks-makedoniya-dvama-balgari-sa-postradali-pri-avtomobilna-katastrofa-na-patya-gradsko-prilep-v-makedoniya.html", "text": "Двама българи са пострадали при автомобилна катастрофа на пътя Градско-Прилеп в Македония, съобщава местната информационна агенция „Макфакс“. При инцидента, който се е случил в понеделник, мотоциклет „Сузуки\" с български регистрационни номера, управляван от 43-годишния П.Г. от България, с неговия спътник М.Т. (33 г.), е загубил контрол и е излязъл от пътя. \r\nШофьорът и спътникът му са били прехвърлени в болница в Прилеп за оказване на медицинска помощ. Управлявалият мотоциклета е получил тежки телесни повреди и по-късно е бил прехвърлен за лечение в Скопие. Спътникът му също е получил наранявания, но не се привежда информация за състоянието му. Тереза Герова", "date": "2018.05.15", "title": "„Макфакс“ (Македония): Двама българи са пострадали при автомобилна катастрофа на пътя Градско-Прилеп в Македония"}
{"url": "http://www.focus-news.net/news/2018/05/15/2521911/aleksandar-vuchich-kosovskiyat-vapros-e-edinstveniya-golyam-problem-za-evropeyskiya-pat-na-sarbiya.html", "text": "„Единственият голям проблем\", който е истинска пречка за европейския път на Сърбия, е косовският въпрос. Това заяви държавният глава на Сърбия Александър Вучич, предава Tanjug, държавната информационна агенция на западната ни съседка. \r\nПрипомня се, че Брюксел е заявил ясно на Белград и Прищина, че тяхното присъединяване към ЕС няма да стане факт, докато двете съседни държави нормализират отношенията си с правно обвързващо споразумение.Тереза Герова", "date": "2018.05.15", "title": "Александър Вучич: Косовският въпрос е единствения голям проблем за европейския път на Сърбия"}
{"url": "http://www.focus-news.net/news/2018/05/15/2521920/sofiya-vavezhdat-se-vremenni-ogranicheniya-za-dvizhenie-v-stolitsata-na-1516-i-17-may.html", "text": "Въвеждат се временни ограничения за движение в столицата на 15,16 и 17 май т. г. Това съобщиха от пресцентъра на МВР. Полицията припомня водачите да спазват стриктно указанията на полицейските екипи и да шофират с повишено внимание и съобразена скорост. \r\nНа 16 и 17 май в столицата ще се проведе Среща на върха ЕС - Западни Балкани. В тази връзка са предприети мерки и в столицата ще бъдат въведени временни ограничения за движението и паркирането на моторни превозни средства. Това ще доведе до временни затруднения на трафика в столицата. На 15 май /днес/ на стадион „В. Левски“ ще се проведе и футболната среща между отборите на „Левски“ и ЦСКА, което също е предпоставка за  затруднение на придвижването на гражданите.  Предприети са мерки и  няма да бъдат допуснати нерегламентирани шествия в района на столицата. Там, където се формират такива и не се изпълняват полицейските разпореждания, ще бъдат прилагани всички възможни полицейски правомощия, включително и използване на сила, когато е необходимо, за да не се допусне нарушение. \r\nСДВР призова гражданите да проявят разбиране за причинените неудобства. Заради очакваните  проблеми в движението на моторни превозни средства се препоръчва при възможност ползването на градския транспорт, както и  планиране на повече време за придвижване. Полицията припомня водачите да спазват стриктно указанията на полицейските екипи и да шофират с повишено внимание и съобразена скорост. \r\nОрганизация на движението на 16.05.2018 г. и 17.05.2018 г. по повод събития, свързани с Българското председателство на Съвета на ЕС   \r\nЗабранява се престоят и паркирането на пътни превозни средства, както следва: \r\nОт 08.00 часа на 15.05.2018 г. до 20.00 часа на 17.05.2018 г. по: \r\n- бул. „Джеймс Баучер” между бул. „Черни връх” и ул. „Червена стена”; \r\n- ул. „Червена стена” между бул. „Джеймс Баучер” и ул. „Петър Станчев”; \r\n- ул. „Петър Станчев” между бул. „Джеймс Баучер” и ул. „Червена стена”. \r\nОт 08.00 часа на 16.05.2018 г. до 20.00 часа на 17.05.2018 г. по: \r\n- ул. „Аксаков” между ул. „Цар Иван Шишман” и бул. „Васил Левски”; \r\n- паркинга на пл. „Народно събрание”; \r\nОт 08.00 часа на 16.05.2018 г. до 20.00 часа на 17.05.2018 г. по ул. „Ген. Й. Гурко” между ул. „Дякон Игнатий” и ул. „Кн. Александър І”. \r\nОт 08.00 часа на 16.05.2018 г. до 20.00 часа на 17.05.2018 г. на паркинга пред хотел „София Балкан“. \r\nОт 08.00 часа на 16.05.2018 г. до 20.00 часа на 17.05.2018 г.: \r\n- на паркинга пред хотел „Хилтън”; \r\n- по ул. „Астана” между бул. „България” и Национален музей „Земята и хората“. \r\nОт 08.00 до 20.00 часа на 16.05.2018 г.: \r\n- на пл. „Гина Кунчева”; \r\n- по ул. „Московска” между бул. „Васил Левски” и ул. „Дунав”; \r\n- по ул. „Дунав” между пл. „Св. Александър Невски” и ул. „Московска”; \r\n- на паркинга на пл. „Св. Александър Невски” между ул. „Дунав” и ул. „Оборище”, североизточната част; \r\n- на паркинга на бул. „Васил Левски” между пл. „Васил Левски” и ул. „Оборище”; \r\n- на северозападната дъга на пл. „Св. Александър Невски” между ул. „11-ти август” и ул. „Оборище” с изключение на автомобилите на служителите на Столична община. \r\nОт 08.00 до 20.00 часа на 16.05.2018 г. на паркинга пред Резиденция Бояна (успоредно на \"Околовръстен път\" между пътен възел ул. „Даскал Стоян Попандреев”, Околовръстен път и ул. „Габровица”). \r\nОт 12.00 до 20.00 часа на 16.05.2018 г. на ул. „Московска” между ул. „Георги Бенковски” и бариерата на Британското посолство. \r\nОт 08.00 до 22.00 часа на 16.05.2018 г. по: \r\n- ул. „Шипка” между ул. „Кракра” и ул. „Сан Стефано”; \r\n- ул. „Кракра” между ул. „Шипка” и локалното пътно платно на бул. „Цар Освободител”. \r\nОт 08.00 до 23.00 часа на 16.05.2018 г. по: \r\n- ул. „Ген. Йордан Венедиков”; \r\n- локалното пътно платно на бул. „Цариградско шосе” между ул. „Ген. Йордан Венедиков” и бул. „Цариградско шосе”; \r\n- пътния участък между бул. „Асен Йорданов”и северозападния автомобилен подход за „Техн Парк София”. \r\nОт 08.00 до 22.00 часа на 16.05.2018 г. по ул. „Братя Миладинови” между бул. „Александър Стамболийски” и ул. „Позитано”. \r\nОт 00.00 часа до приключване на мероприятието на 17.05.2018 г. на бул. „Витоша” между бул. „Патриарх Евтимий” и бул. „Пенчо Славейков”. \r\nОт 08.00 часа на 16.05.2018 г. до 20.00 часа на 17.05.2018 г. се забранява влизането на пътни превозни средства по ул. „Астана” между бул. „България” и Национален музей „Земята и хората“. \r\nОт 08.00 часа до приключване на мероприятието на 17.05.2018 г. се забранява влизането на пътни превозни средства по бул. „Витоша“ между бул. „Патриарх Евтимий” и бул. „Пенчо Славейков” с изключение на превозните средства на масов градски транспорт. \r\nВременно ще се ограничава движението на моторни превозни средства в горепосочените участъци, по необходимост и по преценка на отдел „Пътна полиция” при СДВР.", "date": "2018.05.15", "title": "София: Въвеждат се временни ограничения за движение в столицата на 15,16 и 17 май"}
{"url": "http://www.focus-news.net/news/2018/05/15/2521916/rekonstruktsiya-na-kabineta-v-skopie-zekiriya-ibrahimi-ot-besa-poema-ministerstvoto-na-kulturata-bardul-dauti-ot-dpa-stava-ministar-bez-portfeyl.html", "text": "След спекулациите за влизането на Беса и „Демократична партия на албанците“ (ДПА) в правителството на Зоран Заев (СДСМ), от управляващата в Скопие коалиция разкриха пред A1 On, че Зекирия Ибрахими от Беса ще замени Роберт Алагозовски на поста министър на културата, а нов министър без портфейл ще стане Бардул Даути от ДПА. \r\nОчаква се по-късно във вторник информацията да бъде официално потвърдена. \r\nПромените идват, след като премиерът Зоран Заев обяви реконструкция на правителството и разширяване на парламентарното мнозинство. Той заяви наскоро, че в сегашното правителство има място за всички парламентарни партии с изключение на ВМРО-ДПМНЕ.\r\nТетовското крило на Беса, водено от Билал Касами, официално прекрати преговорите за влизане в правителството. В разговорите участва крилото на Беса под ръководството на Африм Гаши.\r\nПреговаряше се и за евентуално оставане на „Алианс на албанците“ в правителството, но дискусиите не завършиха успешно и партията на д-р Зиядин Села отива в опозиция. Тереза Герова", "date": "2018.05.15", "title": "Реконструкция на кабинета в Скопие: Зекирия Ибрахими от Беса поема Министерството на културата, Бардул Даути от ДПА става министър без портфейл"}
{"url": "http://www.focus-news.net/news/2018/05/15/2521922/glavniyat-prokuror-sotir-tsatsarov-sreshtna-s-prof-dzhuzepe-konsolo.html", "text": "Приемете искрена благодарност за всичко, което сте направил за България! С тези думи главният прокурор Сотир Цацаров се обърна към проф. Джузепе Консоло, адвокат на българския гражданин Сергей Антонов. Главният прокурор се срещна с именития италиански юрист в Съдебната палата. Това съобщиха от пресцентъра на Прокуратурата. Проф. Консоло подари на Сотир Цацаров книгата си „Атентатът срещу папата. Истинската история“, с лично посвещение. \r\nДжузепе Консоло разказа, че т. нар. „процес на века“ за атентата срещу папата се е водил в разгара на Студената война. „Беше много тежко, но в Италия имаме една поговорка – „конете се виждат на финала“ – и аз стигнах финала на този процес като печеливша страна, защото точно тя беше справедливата и истинната.“ Според главния прокурор  книгата е ценна като разказ на пряк участник в тези събития и съдържа множество непознати досега факти за процеса - „тя е едновременно учебник по право и по история“ .", "date": "2018.05.15", "title": "Главният прокурор Сотир Цацаров срещна с проф. Джузепе Консоло"}
{"url": "http://www.focus-news.net/news/2018/05/15/2521918/ministar-nikolina-angelkova-na-proverka-za-sastoyanieto-na-vodata-pri-ustieto-na-r-hadzhiyska-koritoto-e-chisto-vodata-na-plazha-v-slanchev-bryag-e-s-otlichni-pokazateli.html", "text": "Тук сме, за да видим какво е състоянието на водата и плажа в Слънчев бряг при устието на р. Хаджийска преди началото на сезона. Причината е, че в предходни сезони имаше редица сигнали от туристи и от концесионера за проблеми, свързани с неприятни миризми. Това каза министърът на туризма Николина Ангелкова при инспекция на място. В проверката участваха и кметът на община Несебър Николай Димитров, инж. Тонка Атанасова, директор на РИОСВ Бургас и Златко Димитров, изпълнителен директор на „Слънчев бряг“ АД, съобщиха от пресцентъра на Министерството на туризма.  \r\nСъстоянието на устието е отлично, няма затлачвания и натрупани наноси, показа проверката. Министър Ангелкова посочи, че видимо има резултат от мерките по почистването на реката, а те ще продължат до края на месец май. По думите й след всички предприети действия от общината и държавата, не се очаква това лято да има проблеми по плажовете около устието на реката. Изкарахме тонове земна маса и тиня, а последното почистване  струваше 10 хил. лв., обясни кметът на Несебър Николай Димитров. Той допълни, че реката е доста голяма и все още продължават дейностите по нея. \r\nОтносно състоянието на водата министър Ангелкова информира, че според пробите на РЗИ от края на 2017 г. тя е с отлично качество за къпане. И тази година плажът е със сертификат Син флаг за високо качество, допълни министърът. През юни ще бъдат взети и първите проби на водата за този сезон, след това проверки ще има в средата и края на лятото.  \r\nВсички заведения с одобрени схеми по ивицата имат изградена канализация, информира министър Ангелкова. Тя обясни, че всички изисквания на закона са спазени, а през активния сезон ще се следят стриктно дали се спазва одобрената за разполагане площ на преместваемите обекти, а също така и дали са свързани към канализационната мрежа. Съвместните проверки с Министерството на околната среда и водите ще продължат през целия сезон.", "date": "2018.05.15", "title": "Министър Николина Ангелкова на проверка за състоянието на водата при устието на р. Хаджийска: Коритото е чисто, водата на плажа в Слънчев бряг е с отлични показатели"}
{"url": "http://www.focus-news.net/news/2018/05/15/2521921/pregled-na-mezhdunarodnite-novini-do-13-chasa-agentsiya-fokus.html", "text": "Двама българи са пострадали при автомобилна катастрофа на пътя Градско-Прилеп в Македония, съобщава местната информационна агенция „Макфакс“. При инцидента, който се е случил в понеделник, мотоциклет „Сузуки\" с български регистрационни номера, управляван от 43-годишния П.Г. от България, с неговия спътник М.Т. (33 г.), е загубил контрол и е излязъл от пътя. \r\nШофьорът и спътникът му са били прехвърлени в болница в Прилеп за оказване на медицинска помощ. Управлявалият мотоциклета е получил тежки телесни повреди и по-късно е бил прехвърлен за лечение в Скопие. Спътникът му също е получил наранявания, но не се привежда информация за състоянието му.\r\n*** САЩ отхвърлиха независимото разследване на насилието в Ивицата Газа, в резултат на което загинаха най-малко 58 палестинеца. \r\nСред членовете на Съвета за сигурност на ООН в понеделник бе разпространено проектоизявление относно насилието, в което се призоваваше за стартирането на разследване на сблъсъците. САЩ обаче блокираха този проект, потвърди източник от дипломатическите кръгове. Очаква се по-късно във вторник Съветът за сигурност да обсъди ситуацията в региона. Пред органа ще говори българският дипломат Николай Младенов, специален пратеник на ООН за Близкия Изток. \r\nМеждувременно Палестинската автономия обяви тридневен траур, след като 58 души, включително осеммесечно бебе станаха жертви на насилието, избухнало по време на протестите по границата между Израел и Ивицата Газа. За вторник президентът на Палестинската автономия Махмуд Абас обяви обща стачка. Денят маркира и годишнината от експулсирането на стотици хиляди след основаването на израелската държава през 1948 г.\r\nПрез последните седмици десетки хиляди протестираха по границата на Ивица Газа в т.нар. похода на завръщането\" с искане за прекратяване на блокадата и зачитане правото на завръщането на палестинците на днешната територия на Израел. Очаква се протестите да приключат във вторник. Напрежението бе допълнително подхранено от откриването на американското посолство в Ерусалим. \r\nВ шестседмичните протести бяха ранени повече от 2 770 палестинеца, твърдят от Министерството на здравеопазването в Рамала.\r\n*** Турция ще търси алтернативи, ако САЩ не отговорят на нуждите й в областта отбраната. Това заяви турският президент Реджеп Тайип Ердоган в рамките на посещението си във Великобритания, уверявайки, че Анкара ще намери начин да покрие своите нужди в отбраната, в случай че САЩ се колебаят да й съдействат.\r\nТурция критикува САЩ за предаването на оръжия на „Народни отряди за защита“ (YPG), третирани като клон на „Работническата партия на Кюрдистан“ (ПКК), и отказа им да продават такива на Анкара.\r\nСлед многократните призиви, отправени от управляващите в Анкара, администрацията на американския президент Доналд Тръмп увери, че ще прекрати оръжейните доставки за YPG. Като приветства тези изявления, Анкара подчерта, че Вашингтон трябва да предприеме конкретни стъпки и да изтегли оръжията, които е предоставила на YPG. И все пак обещанието, дадено на Анкара, не е било спазено, твърдят турски официални лица.\r\nПентагонът обаче по-късно заяви, че САЩ просто „преразглеждат очакваните корекции на военната подкрепа, предоставена на нашите кюрдски партньори\". Говорителят Ерик Пахън заяви, че САЩ „ще продължат да си сътрудничат със Сирийските демократични сили (СДС)\".\r\nПротиворечивите изявления на Пентагона и Тръмп не успяха да облекчат притесненията на Анкара, която се опасява, че оръжията, предоставени на YPG, в крайна сметка ще бъдат прехвърлени към членове на ПКК и използвани срещу Турция.\r\n*** Министър-председателят на Косово Рамуш Харадинай вероятно ще обяви промени в правителството, след като САЩ и Европейския съюз разкритикуваха кабинета в Прищина за големия брой министерства и заместник-министри.\r\nОнлайн медията Arbresh.info предаде, че партньорите от управляващата коалиция са се споразумели да намалят броя на 70 заместник-министри след натиск от страна на Брюксел и Вашингтон. Очаква се следващата седмица много от заместник-министрите да бъдат освободени. \r\nХалил Матоши, медиен съветник на премиера Харадинай, заяви пред Arbresh.info, че правителството не разполага с подобна информация. „В понеделник заместник-министрите ще  представят подробни доклади за дейността си. Не сме информирани, че САЩ и ЕС искат промени в правителството\", подчерта Матоши. \r\nС 21 министри и около 70 заместник-министри, правителството на Рамуш Харадинай е най-голямото, което Косово е имало в историята си, подчертават от редакцията.  \r\n*** След спекулациите за влизането на Беса и „Демократична партия на албанците“ (ДПА) в правителството на Зоран Заев (СДСМ), от управляващата в Скопие коалиция разкриха, че Зекирия Ибраими от Беса ще замени Роберт Алагозовски на поста министър на културата, а нов министър без портфейл ще стане Бардул Даути от ДПА. \r\nОчаква се по-късно във вторник информацията да бъде официално потвърдена. \r\nПромените идват, след като премиерът Зоран Заев обяви реконструкция на правителството и разширяване на парламентарното мнозинство. Той заяви наскоро, че в сегашното правителство има място за всички парламентарни партии с изключение на ВМРО-ДПМНЕ.\r\nТетовското крило на Беса, водено от Билал Касами, официално прекрати преговорите за влизане в правителството. В разговорите участва крилото на Беса под ръководството на Африм Гаши.\r\nПреговаряше се и за евентуално оставане на „Алианс на албанците“ в правителството, но дискусиите не завършиха успешно и партията на д-р Зиядин Села отива в опозиция.\r\n*** Фондацията, ръководена от американския милиардер Джордж Сорос обяви, че прекратява дейността си в Унгария и се мести в Германия в отговор на „репресивната\" политика на правителството на Виктор Орбан.\r\n„Изправени пред все по-репресивна политическа и правна среда в Унгария, фондацията „Отворено общество” премества своите международни операции и персонал от Будапеща в германската столица Берлин\", се казва в изявление на мрежата.\r\n*** Турция стартира мащабна кампания за откриване на училища в 15 западни държави, но няма информация в кои точно страни освен Швейцария ще отворят врати новите образователни институции. \r\nЗад проекта стои Министерството на турците зад граница (YTB), създадено през 2010 г. от правителството, водено от \"Партия на справедливостта и развитието\". Медии алармират, че Анкара ще се опита да разшири влиянието си върху учениците и студентите от турски произход, които живеят зад граница. \r\nКонкретно, планираните училища на територията на Швейцария ще бъдат управлявани от турски организации и часовете им са замислени като доброволно допълнение към основното училище. Фондации и асоциации могат да подават молби за подкрепа от Анкара до края на юни 2018 г., се казва в медийния доклад, базиран на документи от Министерството на турците зад граница. Класовете трябва да включват 15 до 25 деца и подрастващи на възраст от шест до 17 години. В учебния план са предвидени уроци по  турски език, история, религия и култура. Според доклада някои представители на турската общност в Швейцария се опасяват, че Анкара иска да използва курсовете, за да индоктринира учениците и студентите с националистическа ислямска пропаганда.\r\n***", "date": "2018.05.15", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/05/15/2521924/haskovo-kmetat-dobri-belivanov-pozdravi-abiturientite-na-eg-profd-r-asen-zlatarov.html", "text": "Кметът Добри Беливанов присъства на тържеството по повод изпращането на Випуск 2018 в ЕГ „Проф. д-р Асен Златаров“ в Хасково. Това съобщиха от Община Хасково. Пред абитуриентите той заяви: „Всяко едно изпращане на випуск е повод за много радост, като израз на добре свършена работа през годините. Израз на едно успешно завършване на степен на образование , повод за много надежди към бъдещето и очаквания от живота. Скъпи абитуриенти, тук вие оставяте много спомени и емоции. Запазете изминалите пет години в себе си, като  един специален момент, след който сте стъпили в жи  вота на големите. Пожелавам Ви да сбъднете всичките си мечти, никога да не забравяте своите учители и да се връщате в родния си град с усещането, че винаги тук сте си у дома! Уважаеми преподаватели, благодаря Ви че дадохте всичко от себе си, за да могат тези млади хора да тръгнат по пътя на живота със самочувствие и увереност. Пожелавам Ви здраве и все повече и по-успешни ученици.“.\r\nВ словото си директорът на гимназията Деян Янев заяви, че Випуск 2018 е един от най-силните през последните години. „ И като знания, и като постижения, и като поведение. Те вдигнаха много летвата и ще са необходими значителни усилия, за да се защити това високо ниво. Защото престижът на едно училище се дължи на неговите ученици”.\r\nКметът Добри Беливанов поздрави носителя на Златаровска награда Тодор Кирев, който в края на миналата година го замени на поста за един ден в инициативата „Межиджър за един ден“.", "date": "2018.05.15", "title": "Хасково: Кметът Добри Беливанов поздрави абитуриентите на ЕГ “Проф.д-р Асен Златаров“"}
{"url": "http://www.focus-news.net/news/2018/05/15/2521927/veliko-tarnovo-na-tri-razlichni-mesta-obshtina-svishtov-otbelyaza-121-godini-ot-smartta-na-aleko-konstantinov.html", "text": "На три различни места Община Свищов отбеляза 121 години от смъртта на Алеко Константинов. Това разказа в предаването „Добре дошли в Свищов“ на Радио „Фокус“ – Велико Търново директорът на Историческия музей в града Ивелина Иванова.  Възпоменателните церемонии, по традиция, започнаха на 11 май, когато в градската градина пред паметника на Щастливеца бяха поднесени венци и цветя. След това представители на Община Свищов и културните институции  изказаха признателност и на гроба на Алеко в София. В това възпоменание се включиха и свищовлии, които живеят в столицата. \r\n„Тази година на 11-ти май, аз и секретарят на Общината Любомира Петрова, посетихме и Дворът на кирилицата в град Плиска, където бе открит бюст-паметник на Алеко Константинов. Автор на монумента е Вежди Рашидов и с този акт Алеко се превръща в един от много български писатели, които имат бюст – паметник в Алеята на писателите в Двора на кирилицата“, разказа още Ивелина Иванова. Тя припомни и, че Алеко Константинов е „любимото чедо на Свищов“ и според нея няма жител на града, а и българин, който  да не знае нещо за Щастливеца и да не го свързва с крайдунавския град.\r\nЛуиза ТРАНЧЕВА", "date": "2018.05.15", "title": "Велико Търново: На три различни места Община Свищов отбеляза 121 години от смъртта на Алеко Константинов"}
{"url": "http://www.focus-news.net/news/2018/05/15/2521926/dots-antoaneta-tsvetkova-s-obshtinsko-finansirane-startirat-remonti-vav-varnenski-bolnitsi.html", "text": "Започват ремонтите във варненските лечебни заведения, за които с решение на Общинския съвет (ОбС) беше осигурено общинско финансиране. Това каза доц. Антоанета Цветкова, общински съветник от ГЕРБ и председател на комисията по здравеопазване към ОбС, съобщиха от пресцентъра на ПП ГЕРБ – Варна. По думите й с подкрепата на община Варна стартира ремонт на родилното отделение и неонатологията в МБАЛ „Св. Анна“, за което в бюджет 2018 бяха заделени 550 000 лв. „200 000 лв. ще бъдат вложени в закупуването на техника и инструментариум за нуждите на клиниката по ортопедия и травматология в Окръжна болница”, допълни доц. Цветкова. Тя посочи, че ремонт предстои да започне и в АГ-болницата в морската столица. „За болницата по акушерство и гинекология „Проф. д-р Димитър Стаматов“ са осигурени 1,3 млн. лв. \r\n400 000 лв. от сумата са предвидени за медицинска апаратура, а останалите са за ремонт на сградата”, изтъкна председателят на здравната комисия към Общинския съвет. Сред големите инвестиции в общинското здравеопазване тя открои и новата лапароскопска и ендоскопска апаратура на Онкоболницата, за която ОбС одобри отпускането на 500 000 лв.\r\n„Тъй като превенцията е изключително важна част от грижата за здравето, запазихме всички седем профилактични програми, финансирани от общината.\r\nПродължаваме и финансовото подпомагане за ин витро процедури на двойки с репродуктивни проблеми. За целта в бюджета са заложени близо 300 000 лв.\r\nПредвидени са средства и за здравни помощи на нуждаещи се варненци”, отчете още доц. Цветкова, която по  инициатива на районния ръководител на ГЕРБ – Приморски Лилия Христова представи пред граждани приоритетите в сферата на общинското здравеопазване.\r\nПо време на срещата, на която присъстваха и общинските съветници от ГЕРБ Мартин Байчев и Борислав Нанков, бяха дискутирани и въпроси, свързани с Националната здравна карта.\r\n„На 16 май в радио Варна ще се проведе кръгла маса, на която ще се дискутират нарушенията на съня като фактор за възникването на инциденти на пътя. Във фокуса на дискусията ще бъде въвеждането на скринингови програми за анализ на съня на всички рискови групи шофьори”, анонсира доц. Цветкова. Тя информира, че подобна програма е въведена във Варна от миналата година, а анализът на резултатите е предпоставка усилията в тази посока да продължат и занапред. Предстоящият форум се организира от здравната дирекция към общината и ресорната комисия към ОбС, съвместно със специалисти от Медицинския университет в града.", "date": "2018.05.15", "title": "Доц. Антоанета Цветкова: С общинско финансиране стартират ремонти във варненски болници"}
{"url": "http://www.focus-news.net/news/2018/05/15/2521929/sport-rafael-nadal-shte-dade-start-na-24-te-chasa-na-lyo-man.html", "text": "Испанският тенисист Рафаел Надал ще даде старт на тазгодишното автомобилно състезание „24-те часа на Льо Ман“, което ще се проведе в периода 16-17 юни.\r\nПрез 2017 година функциите на Надал изпълни новият шеф на Формула 1 Чейс Кери, а по-рано - двукратният шампион на Формула 1, който тази година ще участва като състезател – Фернандо Алонсо. \r\nПреди старта шесткратният победител в престижното автомобилно състезани Джаки Икс ще направи демонстрационната обиколка на легендарното френско трасе.", "date": "2018.05.15", "title": "Спорт: Рафаел Надал ще даде старт на „24-те часа на Льо Ман“"}
{"url": "http://www.focus-news.net/news/2018/05/15/2521925/nils-holm-firma-rambol-s-instalatsiyata-za-rdf-otpadatsi-v-sofiya-ikonomicheskata-polza-e-v-razmer-na-127-mln-evro-a-finansovata-186-mln-evro.html", "text": "С инсталацията за RDF-отпадъци в София икономическата полза е в размер на 127 млн. евро, а финансовата -186 млн. евро. Това заяви по време на заседание на екологичната комисия към Столичния общински съвет Нилс Холм, представител на консултантската фирма „Рамбол“, ръководител на екипа, направил проучването, предаде репортер на Агенция „Фокус“.\r\nВъв връзка с техническите варианти за инсталацията Холм коментира: „Този вид инсталация може да се определи от редица избори, които правим. Състои се от ключови инсталации, за всяка може да решите какъв избор да направите. Разгледали сме варианти за всеки един технически избор“. \r\n„В момента изгарянето на този отпадък се извършва в циментови заводи, които са разположени от 110 до 450 км в страната. Ако Общината продължи да прилага така системата, трябва да продължи да плаща транспортните разходи плюс входната такса за самите циментови заводи, което става в момента. Ако сравните този проект с алтернативата да карате RDF към циментовите заводи, може да изчислите, че икономическата полза е в размер на 127 млн. евро, а финансовата полза е 186 млн. евро. От финансова и икономическа перспектива заключението е ясно“, поясни той. \r\n„Изключително висока е енергийната ефективност. Спестяването от консумацията на природен газ ще е 63 хил. мегавата годишно. Производството на енергия ще се увеличи с 30 хил. МВтч електроенергия“, обясни Холм. По думите му от спестяванията на газта няма да има необходимост да се увеличава тарифата за потребителите.  Във връзка с избора на площадка  в „Топлофикация – София“, той заяви: „Възможността за взаимодействие със съществуващите съоръжение  е много по-добра“.\r\nТой уточни, че е разгледан и вариант за местоположение до завод за механично и биологично третиране. „В случая на изграждане на инсталацията до този завод ще има необходимост от 21-километров магистрален тръбопровод за свързване с „Топлофикация“, от гледна точка на разходи ще е доста скъпо“.\r\nТой уточни, че проектът е икономически издържан и отговаря за стратегията на отпадъците. По думите му такива проекти се изпълняват без подкрепа на ЕС. „Вие имате една възможност, технологична, която се предлага - тя е модерна и се прилага в европейските градове“, коментира той и допълни, че ще бъде срамота ако сега на този етап не се възползваме от възможността. \r\n„Препоръчвам да не се отклонявате. Тези заводи, които работят с газификация, работят в смесено изгаряне на въглища и биомаса. Резултатите, които дават за околната среда и енергийно - бих ви предложил да не се обърквате“, коментира той.", "date": "2018.05.15", "title": "Нилс Холм, фирма „Рамбол“: С инсталацията за RDF-отпадъци в София икономическата полза е в размер на 127 млн. евро, а финансовата - 186 млн. евро"}
{"url": "http://www.focus-news.net/news/2018/05/15/2521930/burgas-dzhaz-v-burgas-2018-startira-prez-yuli.html", "text": "В рамките на пет дни Бургас отново ще живее в ритъма на джаза. През юли и август на откритата сцена в експо център \"Флора\" ще чуем и видим някои от най-добрите български и чуждестранни изпълнители в този музикален стил. Датите са 12, 13 и 14 юли, 3 и 4 август. Това съобщиха от пресцентъра на Община Бургас.\r\nВ първия фестивален ден, 12 юли, своята публика очакват два музикални проекта - \"So nice... south jazz\" и \"Golden project\".\r\nФестивалът продължава на 13 юли с гости от Германия и Холандия, участващи в проекта \"Zootcase\". Втората фестивална вечер ще остане в сърцата на джаз феновете и с още два музикални проекта. \"Jazz fusion trio PLAYIS\" ще заформят Ясен Велчев /пиано/, Ивайло Звездомиров /бас/ и Стоян Янкулов - Стунджи /ударни/. Краят на вечерта е запазен за уникалните музиканти от \"Lilly Ilieva & \"The Minimum Quartet\".\r\nЧетиринадесети юли започва с \"Джазта-праста трио\" и поставя един неповторимо сладък финален концерт за юлската част на фестивала - \"Хилда Казасян квинтет\". Със стил и очарование Хилда Казасян /вокал/, Михаил Йосифов /тромпет/, Живко Петров /пиано/, Димитър Карамфилов /контрабас/ и Христо Йоцов /ударни/, ще омагьосат публиката и ще настроят сетивата ви за следваща гореща порция джаз през август.\r\n\"Очаквайте програмата и на втората част от \"Джаз в Бургас\" през август. Билети - в продажба от края на май! Следете събитието във фейсбук: https://www.facebook.com/events/1873721836261295/.\", посочват още от Общината.", "date": "2018.05.15", "title": "Бургас: \"Джаз в Бургас 2018“ стартира през юли"}
{"url": "http://www.focus-news.net/news/2018/05/15/2521917/obshtina-svishtov-noviyat-tsentar-za-vazrastni-hora-nyama-da-oshteti-detsata-ot-regiona-v-koyto-shte-bade-izgraden.html", "text": "Новият Център за възрастни хора в Свищов няма да ощети децата от региона, в който ще бъде изграден. Това стана ясно по време на информационната среща относно социалната институция. В нея се включиха над 60 жители, съобщиха за Радио „Фокус“ – Велико Търново от Община Свищов. Събитието започна с изнасяне на подробна информация относно инвестициите, направени в образователната инфраструктура, в последните три години. Тя бе представена лично от кмета на Община Свищов Генчо Генчев и неговия заместник със съответния ресор Анелия Димитрова.  В срещата се включиха и други представители на общинското ръководство. Беше представен и самият проект за изграждане на Център за грижа за възрастни хора в невъзможност за самообслужване, като акцентът бе поставен върху това, че той ще е в полза на цялата общественост и няма да навреди на никого. Управниците подчертаха и, че базата, която ще се използва е одобрена от Управляващия орган и това не е прищявка на местната администрация, тъй като са разглеждани и други терени, но те не са отговаряли на изискванията. Кметът поясни, че в част от двора ще продължи да функционира детската площадка, която съществува и в момента. Той припомни и, че по време на неговото управление в общината не е закрита нито една образователна институция и развитието им е основна политика на крайдунавската администрация. На събитието присъстваха и представители от всички социални центрове в общината, които посочиха част от добрите практики на местно ниво.\r\nЛуиза ТРАНЧЕВА", "date": "2018.05.15", "title": "Община Свищов: Новият Център за възрастни хора няма да ощети децата от региона, в който ще бъде изграден"}
{"url": "http://www.focus-news.net/news/2018/05/15/2521932/ikonom-vasiliy-shagan-hram-sv-nikolay-chudotvorets-varna-semeystvata-reshili-da-sklyuchat-brak-veche-tarsyat-sakralna-vrazka.html", "text": "Има една много интересна тенденция, при която много млади хора, които все пак са решили да сключат брак, в това число - да се венчаят в църква, се опитват да подхождат много по-отговорно. Това каза за Радио „Фокус“ – Варна иконом Василий Шаган от храм „Св. Николай Чудотворец“ – Варна. По неговите думи те търсят възможност да беседват със свещеника преди да се венчаят. По време на самата подготовка се опитват да направят всичко, както е необходимо и търсят сакрална връзка. „По време на венчанието подхождат с голямо внимание, осъзнавайки, че бракът, който сключват го правят пред Бог и биха искали той да продължи във вечността“, допълни отец Василий Шаган.\r\nСпоред него липса на отговорност и страх от обвързване са причините младите да съжителстват без да сключват брак. „Младите хора, по ред причини, се страхуват да влизат в искрени брачни отношения и трудно поемат отговорност в днешно време. В същото време не се страхуват да съжителстват под един покрив и да създават деца, без да сключват брак, било граждански или църковен“,  добави отецът. Според него  липсата на отговорност, като основна добродетел, най-вече при мъжете, и липсата на това качество, което би накарало човек  да не се страхува да сключи брак с човека, когото обича и с когото съжителства, са причината за това. „От тази гледна точка браковете са вече малко“, подчерта иконом Василий Шаган.\r\nМилена СТОЕВА", "date": "2018.05.15", "title": "Иконом Василий Шаган, храм „Св. Николай Чудотворец“ – Варна: Семействата, решили да сключат брак, вече търсят сакрална връзка"}
{"url": "http://www.focus-news.net/news/2018/05/15/2521923/24-vesti-makedoniya-afrim-gashi-i-menduh-tachi-vlizat-v-pravitelstvoto-na-zoran-zaev-shte-se-pregovarya-za-ministerstvoto-na-obrazovanieto.html", "text": "Скопското крило на Беса, водено от Африм Гаши и „Демократична партия на албанците“ (ДПА) на Мендух Тачи влизат в правителството в Скопие. Двамата лидери са си стиснали ръцете  с премиера Зоран Заев, потвърди за „24 Вести“ високопоставен представител на македонското правителство.\r\nСпоред същия източник Гаши получава поста министър на културата, а  Тачи ще бъде министър без портфейл, отговарящ за чуждестранните инвестиции.\r\nЗа Министерството на образованието ще се преговаря между Заев и Али Ахмети, въпреки че от „Демократичен съюз за интеграция“ (ДСИ) твърдят, ще ресорът ще остане за тях. Това би означавало, че правосъдното министерство ще бъде поверено на СДСМ. Тереза Герова", "date": "2018.05.15", "title": "„24 Вести“ (Македония): Африм Гаши и Мендух Тачи влизат в правителството на Зоран Заев, ще се преговаря за Министерството на образованието"}
{"url": "http://www.focus-news.net/news/2018/05/15/2521935/haskovo-v-topolovgrad-be-otkrit-mezhdunarodniyat-festival-na-lyubitelskite-komediyni-teatri-pantomima-i-satira-v-kanev.html", "text": "За двадесет и трети път Тополовград се превърна в международна сцена за изява на любителски театрални формации от страната и чужбина. Това съобщиха от Община Тополовград. Много гости уважиха международното театрално събитие. На откриването бяха: народните представители Виолета Желева и Павел Шопов, заместник –министърът на културата Румен Димитров, Завеждащият консулската служба в Генералното консулство на Република България в Одрин Мюзеян Узунова, заместник-областният управител на област Хасково Ангел Божинов, кметове на общини. Специален гост бе съпругата на Велко Кънев Дора Кънева.  С Фестивално шествие,  в което участва кметът на общината Божин Божинов започна голямото театрално събитие. То премина през главната улица на града. На площад „Освобождение“ се издигна знамето на фестивала. Пред многобройна публика  изнесоха пищна концертна програма местни и гостуващи творчести формации. През червената пътека преминаха участници в театралната програма. В голямата зрителна зала гости, участници, зрители присъстваха на тържествената церемония, на която заместник-кметът Маргарита Георгиева поздрави гостите и участниците и откри  23-тото издание на фестивала. Поздравително слово към организаторите и участниците отправи заместник –министърът на културата Румен Димитров. Успех на фестивала пожелаха с поздравителни адреси: ДА за българите в чужбина, Съюзът на артистите, РА на общините „Тракия“ и други. Местният театър на комедията „Велко Кънев“ изнесе новата си постановка „Женско царство“ на Ст.Л.Костов.\r\nТеатралните дни ще продължат до 20 май, когато е тържествено закриване.", "date": "2018.05.15", "title": "Хасково: В Тополовград бе открит Международният фестивал на любителските комедийни театри, пантомима и сатира „В. Кънев“"}
{"url": "http://www.focus-news.net/news/2018/05/15/2521934/stanislav-kozey-polski-general-novata-studena-voyna-e-veche-v-hod-a-polsha-e-na-prednata-liniya.html", "text": "Новата студена война между Запада и Русия е факт, а на нейната предна линия се намира Полша, пише генерал Станислав Козей в авторска статия за , цитирана на електронната страница на RT. Бившият ръководител на Бюрото за националната сигурност на Полша е убеден, че е необходимо да бъде проведена реформа в командването на въоръжените сили на НАТО за обединяването им с полските по такъв начин, че главнокомандващият им едновременно да бъде и такъв на Алианса за Източния фланг. \r\n\"Случват се съществени изменения в характера на заплахите в нашия регион, по Източния фланг на НАТО. За никого не е тайна, че между Русия и Запада е в ход нова хибридна, студена война\", пише генералът в статията за водещото полско издание. Полша се намира на предната линия на тази конфронтация, т.е. на първия ред на заплахата от възможна агресия. \"Затова сме особено заинтересовани от умелото и ефективно реагиране на тези заплахи както на нашите, така и на съюзническите войски\", допълва Козей. \r\nТова до голяма степен зависи от добре организираната система на върховното командване на Източния фланг. В тази връзка важна задача се явява модернизацията на тази система, подобряването на вече съществуващите решения. \r\n\"Според мен следва да се разгледа идеята за общо регионално операционно командване на силите на НАТО в североизточно направление. Отмина времето на \"плоския\" стратегически съюз с една проекция, типична за политическите и стратегическите условия на Студената война, които изискваха преди всичко неголеми операции с ниска интензивност\", обяснява генералът. \r\nТакова командване трябва да бъде построено на база полското висше командване, посредством неговото развитие до степен на съюзническо многонационално командване във време на заплахи и войни. Полското национално командване трябва да бъде едновременно съюзническо командване. Това е т.нар. принцип на двойния чадър, прилаган, например, от Въоръжените сили на САЩ, а също в рамките на сътрудничеството между НАТО и Европейския съюз. \r\n\"От какво произтича необходимостта от такава инициатива?\", задава въпрос Козей. Няма съмнение, че от гледна точка на оперативната ефективност и принципа на стратегическата приемственост в реагирането на агресия главнокомандващият в отбранителната операция на територията на Полша, в защита на същата, трябва да бъде един във всякакви стратегически условия и във всяка съюзническа ситуация.\r\nТова условия трябва да бъдат изпълнени без оглед на вида агресия. Независимо дали е на прага на открита редовна война, дали ще има ограничен характер или ще бъде пълномащабен конфликт - командването на съюзническите и националните сили трябва да бъде съсредоточено в едни ръце, обяснява Козей.\r\n\"Може ли горепосочените условия да бъдат изпълнени единствено от национално командване?\", задава пореден въпрос генералът и веднага след това отговаря на него: не, само в случай на признаване на агресия в рамките на Алианса командването на отбраната на тази част на НАТО трябва да бъде осъществявано от командващ съюзниците, а не от национален. В случай на пълномащабна агресия задействането на командването на Алианса ще бъде автоматично, в случай на ограничена агресия - с известно забавяне. \"Тогава нашият операционен командващ трябва да бъде подчинен на командващия НАТО и той ще води отбранителна операция на територията на Полша\", предлага Козей. \r\nОтговорът на въпроса дали в такъв случай съюзнически командващ може да изпълни изискванията също е отрицателен. Затова няма гаранции, че във всяка ситуация НАТО веднага ще започне обща операция. Това се отнася за случаите, в които е сложно да се постигне консенсус в оценката за възникналата ситуация и решение за съвместна реакция\", подчертава полският генерал. \r\nЕто защо оптималното решение от гледна точка на ефективността на командването в отбраната на Полша би станало обединението в една структура на възможностите на националното и съюзническото командване. Следва да се отбележи, че това би било оптимално решение и в плана за по-нататъшно развитие на възможностите на Алианса за бързо реагиране на Източния фланг, е заключението на Станислав Козей. .Тереза Герова", "date": "2018.05.15", "title": "Станислав Козей, полски генерал: Новата студена война е вече в ход, а Полша е на предната линия"}
{"url": "http://www.focus-news.net/news/2018/05/15/2521933/smolyan-uvelichava-se-broyat-na-grazhdanskite-brakove-v-oblastta.html", "text": "През 2017 г. в област Смолян се увеличава броят на сключените бракове. Това съобщиха от Териториално статистическо бюро Юг - Смолян. Регистрираните юридически бракове са 320 и са със 70 повече от предходната година. От всички регистрирани бракове 62.2% (199) са сред населението в градовете, докато в селата са сключени 121 брака. Броя на сключените бракове определя коефициента на брачност , който през 2005 г. е 3.1‰,  през 2016 г. – 2.3‰ и през 2017 г. – 3.0‰. С най-много бракове на 1 000 души от населението е община Неделино (4.8‰), Доспат (4.3‰) и Борино (4.1‰). Най-нисък е коефициентът на брачност в община Баните  – 0.7‰.\r\nБроят на разводите през 2017 г. е 90 и е с 1 по-малко от този през 2016 година. От всички прекратени бракове 72.2% се отнасят за населението в градовете. Най-голям е делът на браковете, прекратени по „взаимно съгласие“ (63.3%), следват причините „несходство в характерите“ (23.3%) и „фактическа раздяла“ (11.1%).", "date": "2018.05.15", "title": "Смолян: Увеличава се броят на гражданските бракове в областта"}
{"url": "http://www.focus-news.net/news/2018/05/15/2521931/zekiriya-ibrahimi-dori-i-da-me-predlozhat-nyama-da-priema-da-bada-ministar.html", "text": "Членът на Централното ръководство на скопското крило на Беса на Африм Гаши – Зекирия Ибрахими, заяви, че няма да приеме поста на министър дори и да бъде предложен за него, съобщава македонският „Фокус“.\r\nСъоветното изявление Ибрахими направи в отговор на въпрос дали медийната информация, че той ще бъде следващ министър на културата на Македония, е вярна. „Ние все още не сме стигнали до този етап, но няма да бъда министър, дори и да ми предложат\", категоричен бе Ибрахими.Тереза Герова", "date": "2018.05.15", "title": "Зекирия Ибрахими: Дори и да ме предложат, няма да приема да бъда министър"}
{"url": "http://www.focus-news.net/news/2018/05/15/2521938/dobrich-obshtinata-raboti-aktivno-po-izkarpvane-na-ulichnata-mrezha-v-grada.html", "text": "Общината работи активно по изкърпване на уличната мрежа в Добрич. Извън проектите улиците след есенно-зимния сезон се нуждаят от текущо поддържане. Това заяви арх. Боян Коларов, зам.-кмет „Устройство на територията“, предаде кореспондентът на Радио „Фокус” – Варна. По някои от улиците изкърпванията вече са приключили, но по тях тепърва предстоят строителни дейности в рамките на водния цикъл и основни ремонти. Изкърпени са общо около 13 500 кв. метра. Това са улиците „Никола Петков“, „Любен Каравелов“, „Отец Паисий“, „Генерал Колев“, „Васил Левски“, „Панайот Хитов“, „Кирил и Методий“, „Хан Аспарух“, „Любен Станчев“, „Вардар“, „Осми март“, бул. „Добричка епопея“, бул. „Русия“, в района на Автогарата и обслужващи междублокови улици в жилищните комплекси „Добротица“ и „Дружба“ – от 1 до 4. 22 000 кв. метра вече са готови по бул. „3 март“. Направена е пълна подмяна на най-горния слой, така наречен износващ асфалт. Този обект обаче все още не е готов, тъй като следваща стъпка е нивелирането на капаците на шахтите, уточни арх. Коларов. Пълна подмяна е направена на износващия пласт по ул. „Стефан Стамболов“, малко над 5 000 кв. метра. \r\nЖулиета НИКОЛОВА", "date": "2018.05.15", "title": "Добрич: Общината работи активно по изкърпване на уличната мрежа в града"}
{"url": "http://www.focus-news.net/news/2018/05/15/2521919/nekachestvenoto-obrazovanie-migratsiyata-na-mladite-hora-i-neravenstvoto-v-dohodite-sa-sred-osnovnite-problemi-za-integratsiyata-na-zapadnite-balkani.html", "text": "Некачественото образование, миграцията на младите хора и неравенството в доходите са сред основните проблеми за интеграцията на Западните Балкани. Около това се обединиха участниците в Конференцията на високо равнище относно икономическото и социалното сближаване в региона на Западните Балкани, предаде репортер на Агенция „Фокус“. – координатор на научноизследователската мрежа LSEE, обясни, че се наблюдава неефективност на образователната система във висшето образование на страните от Западните Балкани. „Висшето си образование завършват около 53% от всички учащи. Едва половината от тях успяват да си намерят работа през първите от една до три години след завършването, като едва 13% от тях успяват да започнат да работят по специалността си“, каза още той. Барлет посочи, че според изследването на LSEE eдва 6% завършили висше образование наистина притежават умения, чрез които да могат да допринасят за просперитета на компанията, в която започват работа. „Заради това в Западните Балкани са създадени множество частни университети, които да предоставят тези умения срещу заплащане, като най-голямото им предимство е, че техните образователни програми са по-съвременни и имат повече връзки с работодатели. Така че завършилите частни университети в този регион имат по-голям шанс да си намерят работа. Всичко това означава, че пропастта между нуждите на бизнеса и уменията на гражданите от Западните Балкани е огромна“, коментира още той. от Асоциация на жените в бизнеса в Македония посочи, че най-големият проблем в страната ѝ е миграцията на младите хора. „Страните от Западните Балкани сме много малки за да излезем сами на световния пазар и единственото, което светът знае за нас е, че не сме конкурентоспособни, а това води да бягството на младите. Развитието на Западните Балкани и тяхната интеграция би могла да доведе до създаване на по-сигурен пазар за тези хора“, коментира тя. от Център за социални изследвания ANALITIKA в Босна и Херцеговина посочи, че според тяхно изследване неравенството на доходите е един от най-сериозните проблеми на Западните Балкани. „То е най-високо в Сърбия и Македония, докато в Хърватия нещата се доближават до средното ниво на ЕС. Последиците от това са социално изключване, популизъм и намаляване на икономическите възможности“, каза още тя и посочи, че неравенството в доходите може да подкопае интегрирането на региона в ЕС. Като една от основните причини за появата на това неравенство Юшич посочи данъчното облагане, което по думите ѝ не е добре разпределено и данъците са прекалено високи за ниските нива на икономиката. - зам.-директор на отдела за държавни икономики и политики на Европейската банка за възстановяване и развитие, посочи, че трябва да се работи върху свързаността на Западните Балкани, тъй като държавите от този регион получават оценка 5 при средна 11 за ЕС.\r\nЦветилена СИМЕОНОВА", "date": "2018.05.15", "title": "Некачественото образование, миграцията на младите хора и неравенството в доходите са сред основните проблеми за интеграцията на Западните Балкани"}
{"url": "http://www.focus-news.net/news/2018/05/15/2521939/blagoevgrad-razdelyam-dvoyki-po-domovete-stava-chast-ot-semeystvoto-na-mezhdunarodniya-teatralen-festival-tara-ra-bumbiya.html", "text": "„Разделям двойки по домовете“ става част от семейството на „Тара-ра-бумбия“, като заменя постановката „Петел“. Промяната се налага поради здравословен проблем на главната актриса от обявения предварително спектакъл на 17 май от 19:00 часа. Това съобщават от пресцентъра на Община Благоевград. На Голяма сцена на ДТ „Никола Вапцаров“ жители и гости на Благоевград ще проследят постановката на Младежки театър „Николай Бинев“. Автор на представлението е Тристан Птижирар.  Той е номиниран за награда „Молиер“ в категория „Най-добър жив франкофонски автор“ през 2015. \r\n„Разделям двойки по домовете“ е история за двама влюбени, които се срещат отново след 7 години, но по необичаен начин.  \r\nС лек хумор и доза мистерия и преплитане на различни чувства, постановката обещава едно истинско забавление над ежедневните ситуации. В ролите ще се превъплътят Искра Донова, Михаил Билалов, Николай Луканов. \r\nВече закупените билети за спектакъла „Петел“ ще важат и за „Разделям хора по домовете“.", "date": "2018.05.15", "title": "Благоевград: „Разделям двойки по домовете“ става част от семейството на Международния театрален фестивал „Тара-ра-бумбия“"}
{"url": "http://www.focus-news.net/news/2018/05/15/2521936/kyustendil-politsiyata-i-kmetovete-na-selata-v-obshtinata-obsadiha-konkretni-merki-za-opazvane-na-chereshovata-produktsiya.html", "text": "Полицията и кметовете на селата в Община Кюстендил обсъдиха конкретни мерки за опазване на черешовата продукция, предаде репортер на Радио „Фокус” – Кюстендил. В рамките на месечното съвещание на кметовете и кметските наместници присъстваха началникът на Районно управление – Кюстендил Росен Райчев, както и представители на „Охранителна полиция”. Пред кметовете бяха представени набелязаните конкретни мерки, касаещи опазването на селскостопанската продукция и по-конкретно на черешовата реколта. „На срещата с кметовете се разбрахме, че ще вървим по същата отъпкана пътека, както е и до сега. Разликата тази година, в сравнение с миналата е тази, че има череши. Утвърден е оперативният план. Ще присъстват екипи на „Жандармерия” и „Гранична полиция”. Ще има постове, ще има и мобилни групи. Мисля, че сме подготвени добре”, каза Росен Райчев. По думите му ще бъдат ангажирани достатъчно брой полицейски служители по време на черешовата кампания, но това няма да бъде сметка по отношение на опазването на обществения ред.\r\nПредставител на районна прокуратура в Кюстендил разясни на кметовете и кметските наместници правомощията им по Закона за опазване на селскостопанската продукция, по време на провелото съвещание, на което присъства и прокурор Светлана Ризова. Във връзка с оплакване на група граждани, че не се вземат адекватни мерки по отношение на опазването на селскостопанската продукция, Районна прокуратура – Кюстендил е извършила проверка по реда на надзора по законност. Проверката е установила, че за изминалата година в селата са съставени само три акта по Закона за опазване на селскостопанското имущество. „Това е крайно недостатъчно при констатираните проблеми. Прокуратурата беше поканена за участие на това събиране на кметовете и кметските наместници, за да се направи едно кратко обучение по отношение на съставянето на актове”, каза Светлана Ризова. По думите й повечето от кметовете и кметските наместници не са запознати изцяло с процедурата. „От един акт произтича наказателна, гражданска и административна отговорност за виновните лица и законите трябва да се спазват”, каза Светлана Ризова. По думите й кметовете и кметските наместници трябва да съставят актове при констатирани административни нарушения, съгласно Закона за опазване на селскостопанското имущество и общинската наредба.\r\nВенцеслав ИЛЧЕВ", "date": "2018.05.15", "title": "Кюстендил: Полицията и кметовете на селата в общината обсъдиха конкретни мерки за опазване на черешовата продукция"}
{"url": "http://www.focus-news.net/news/2018/05/15/2521940/plovdiv-barzo-proizvodstvo-e-obrazuvano-sreshtu-21-godishna-zhena-udarila-v-litseto-svoya-vrastnichka-v-zavedenie-v-grada.html", "text": "Бързо производство е образувано срещу 21-годишна жена от Пловдив за причинена телесна повреда по хулигански подбуди. Това съобщиха от пресцентъра на МВР. По първоначални данни, в ранните часове на 11 май, в заведение в областния град младата жена нанесла удар в лицето на своя връстничка. С полицейска заповед извършителката е задържана за едно денонощие. Работата продължава под наблюдението на Районната прокуратура.", "date": "2018.05.15", "title": "Пловдив: Бързо производство е образувано срещу 21-годишна жена, ударила в лицето своя връстничка в заведение в града"}
{"url": "http://www.focus-news.net/news/2018/05/15/2521937/prof-plamen-pavlov-neponyatno-e-zashto-tekstat-na-zahari-stoyanov-za-batashkoto-klane-otpadna-ot-urotsite-v-uchilishte-toy-e-sakralen-za-nashiya-narod.html", "text": "Непонятно е защо текстът на Захари Стоянов за Баташкото клане отпадна от уроците в училище, той е сакрален за нашия народ. Това каза историкът проф. Пламен Павлов в интервю за Агенция „Фокус“ във връзка с отбелязването на 142 години от Баташкото клане.\r\n„Подвигът на населението на Батак, организацията му по време на въстанието и неговото желязно поведение по време на потушаването на бунта и на ужасяващите кланета са образец за нас като нация. Батак за нас е образец на свято място – от най-светите места в нашата национална памет несъмнено е Батак. И опитите за пренаписване на историята, които преди години се опитаха да ни налагат отвън, са нелепи и бяха посрещнати с огромно обществено възмущение“, каза още проф. Павлов и уточни, че това не е нежелание за помирение или мирно съществуване на днешните народи на България и Турция, а е просто отстояване на историческата истина. \r\n„Мисля, че Иван Вазов го е описал най-добре, но не по-малко въздействащо е и това описание на Батак, което дава Захари Стоянов в „Записки по българските въстания“. И за мен е непонятно защо в българското образование Записките на Захари Стоянов на практика отпаднаха от уроците по история и литература, а от тях се учеше именно Баташкото клане и събранието в Оборище. А Баташкото клане показва подвига на обикновените хора, на българина от средната класа – въобще на тогавашния патриотичен български народ, и тази голгота, която изживяват хората от Батак, а с тях и цяла България през кървавия май 1876 г. Събранието в Оборище пък показва, че там имаме истински народни представители, истински ангели. Там Захари Стоянов говори без ярост, без критика, без омерзение спрямо някои прояви в българския парламент след Освобождението. И още един път искам да призова, когато се правят програми и учебни пособия описанието на Баташката трагедия в никакъв случай да не отпада, тъй като това е текст, който за нас в някаква степен е сакрален и напълно вярно отразява настроенията на нашия народ по време на Априлското въстание – неговото желание за свобода и готовността му за саможертва в името на свободата“, каза още историкът.\r\nПроф. Парлов посочи, че и досега споменът за тези събития говори за геноцидната същност на самата Османска империя. „Независимо от планираните реформи, от обещанията за конституция и от други какви ли не пропагандни трикове, на практика тя си остава една мракобесна сила. И опитите днес да бъде реабилитирана или както прави президентът Ердоган, да се представи за едва ли не стожер на цивилизацията, са крайно неверни. Османската империя има своята ислямска цивилизация, но виждаме, че нейната политика по отношение на обикновеното население, а да не говорим на иноверното, на християнското население продължава да бъде ужасяваща, продължава да бъде геноцидна даже и през 1876 г. – 20 години след поредното обявяване на реформи, на права, на свободи и т.н.“, каза още той.\r\nЦветилена СИМЕОНОВА", "date": "2018.05.15", "title": "Проф. Пламен Павлов: Непонятно е защо текстът на Захари Стоянов за Баташкото клане отпадна от уроците в училище, той е сакрален за нашия народ"}
{"url": "http://www.focus-news.net/news/2018/05/15/2521915/kostadin-sunkov-sayuz-na-mezhdunarodnite-prevozvachi-miren-protest-sreshtu-priemaneto-na-paketa-za-mobilnost-shte-se-provede-v-smolyan-na-17-may.html", "text": "Мирен протест срещу приемането на пакета за мобилност за превозвачите ще се проведе в Смолян на 17 май от 10.00 часа на изхода на Смолян, до Митницата. Това каза за Радио „Фокус“ – Смолян Костадин Сунков – представител на Съюза на международните превозвачи за Смолян и региона. Протестът ще продължи до 14.00 часа и се организира от Сдружението на международните превозвачи с подкрепата на другите сдружения от превозвачи в страната. По думите на Сунков, на 17 май ще има посещение на еврокомисари в България и целта на протестиращите и представителите на Европа да видят, че превозвачите са маса и представляват 18 % от вътрешния продукт на България. \r\n„Това означава, че 100 000 семейства може да останат без хляб. 100 000 работници няма да внасят осигуровки в тази държава и това ще донесе до фалит на държавата. Ако не се приемат нашите условия за премахване на този мобилен пакет, ще бъдат предприети допълнителни мерки с блокиране на фабрики и предприятия, които са западноевропейски, а се обслужват от български превозвачи“, поясни Сунков.\r\nПо думите му, пакетът за мобилност е създаден изцяло в разрез с европейските човешки права. В свободна Европа целта е хората и стоките да може да се придвижват и превозват свободно на територията на Европейския съюз и тези искания са в основно противоречие с този закон. „На всеки три седмици водачите трябва да се прибират по родните си места. Родно място за всеки гражданин на България, която е член на Европейския съюз, може да бъде всяка държава и всеки един град. Това е основното противоречие. Всички останали промени в пакета за мобилност са косвени“, посочи Сунков. \r\nТой подчерта, че не трябва да се допуска да бъде приет този пакет за мобилност и затова се организират и протестните действия и те се подкрепят от превозвачите в цяла Източна Европа, тъй като това засяга Полша, Румъния, Литва, Латвия и всички по-отдалечени страни от Брюксел. „В Централна Европа промените няма да засегнат превозвачите драстично, защото при всеки един курс от 20 дни, камионът транзитира през тяхната държава. За държави като България, които са отдалечени от Централна Европа, това трябва да се случи специално. Не може ние като държава да охраняваме границите на ЕС, а да ни искат и налагат такива рестрикции за прибиране на шофьорите на 20 дни. Водачите на стоки да правят паузите по 45 часа на  хотели и паркинги, също е противоречие, защото там влизаме в други неща. Първо не могат да осигурят толкова хотели, второ не могат да осигурят толкова паркинги, трето не могат да се договорят със застрахователите. Не е ясно кой ще отговаря за стоката по време на паузата, тъй като шофьорът ако остави този камион със стока примерно за половин милион евро – кой ще отговаря за тази стока ако се случи нещо. Има много противоречия в пакета за мобилност, които не са изяснени, за да бъдат допуснати такива рестрикции“, каза още Костадин Сунков.\r\nНели ГЕРГЬОВСКА", "date": "2018.05.15", "title": "Костадин Сунков, Съюз на международните превозвачи: Мирен протест срещу приемането на пакета за мобилност ще се проведе в Смолян на 17 май"}
{"url": "http://www.focus-news.net/news/2018/05/15/2521941/stara-zagora-orazhie-i-boepripasi-sa-izzeti-pri-proverka-v-doma-na-61-godishen-mazh-v-kazanlak.html", "text": "Стара Загора. Оръжие и боеприпаси са иззели служители от Казанлък. Това съобщиха от пресцентъра на МВР. При извършена проверка в дома на 61-годишен мъж, те открили огнестрелно устройство, тип „писалка“ и 103 бойни и ловни патрони от различен калибър. Мъжът е задържан с полицейска мярка за 24 часа, срещу него е образувано бързо производство  за престъпление по чл.339, ал.1 от НК.  В хода на процесуално – следствени действия в дома на 18-годишен, са иззети незаконно притежаван боен револвер, 12 боеприпаси от различен калибър, 20 монети с нумизматична стойност и шест регистрационни табели за МПС. В РУ – Казанлък са образувани две досъдебни производства за престъпления по чл.278, ал.1 и чл.339 от НК.", "date": "2018.05.15", "title": "Стара Загора. Оръжие и боеприпаси са иззети при проверка в дома на 61-годишен мъж в Казанлък"}
{"url": "http://www.focus-news.net/news/2018/05/15/2521942/obnovena-programa-za-nauchni-izsledvaniya-i-inovatsii-shansat-na-evropa-da-ochertae-oblika-na-badeshteto.html", "text": "Комисията представя своя принос към неформалното обсъждане, което ще се проведе между държавните и правителствените ръководители в София на 16 май 2018 г. относно научните изследвания и иновациите, както и необходимите стъпки за осигуряване на конкурентоспособността на Европа в световен мащаб. Това съобщиха от представителството на ЕК в България. \r\nИнвестициите в научни изследвания и иновации са инвестиции в бъдещето на Европа. Те ни помагат да сме конкурентоспособни на световно равнище и да запазим нашия уникален социален модел. Те подобряват ежедневието на милиони хора в Европа и по света и допринасят за разрешаването на някои от най-големите предизвикателства пред обществата и поколенията. В обновената европейска програма за научни изследвания и иновации са представени редица конкретни действия за задълбочаване на европейския иновационен капацитет и осигуряване на траен просперитет. \r\nКомисията приветства решението на председателя на Европейския съвет да насрочи разискване сред ръководителите по въпросите на научните изследвания и иновациите и ги приканва да обсъдят и да дадат стратегическа ориентация на предложените от нея действия, в т. ч. като: \r\n•гарантират, че нормативната уредба и финансирането спомагат за иновациите; \r\n•станат лидер в иновациите, създаващи пазари; \r\n•стартират общоевропейски мисии за научни изследвания и иновации.", "date": "2018.05.15", "title": "Обновена програма за научни изследвания и иновации: Шансът на Европа да очертае облика на бъдещето"}
{"url": "http://www.focus-news.net/news/2018/05/15/2521943/ministrite-lilyana-pavlova-i-ivaylo-moskovski-shte-validirat-poshtenska-marka-posvetena-na-balgarskoto-predsedatelstvo.html", "text": "Министърът за Българското председателство на Съвета на Европейския съюз Лиляна Павлова и министърът на транспорта, информационните технологии и съобщенията Ивайло Московски ще валидират пощенска марка. Това е второто издание, което се посвещава на ролята на България в определянето на политиката на Европейския съюз през първите 6 месеца на 2018 г., съобщиха от пресцентъра на Министерството за Българското председателство на Съвета на ЕС 2018. \r\nХиляди екземпляри от първата тематична марка вече са в колекциите на филателисти и на участници в инициативите и заседанията, проведени до този момент в рамките на Българското председателство. Художник на новия проект е   Парашкев Фереджанов.\r\nВалидирането ще се състои на 16 май, сряда, от 10:45 ч., в Гранитна зала в сградата на Министерски съвет, бул. „княз Александър Дондуков“ 1.", "date": "2018.05.15", "title": "Министрите Лиляна Павлова и Ивайло Московски ще валидират пощенска марка, посветена на Българското председателство"}
{"url": "http://www.focus-news.net/news/2018/05/15/2521945/ard-naprezhenieto-mezhdu-turtsiya-i-gartsiya-narastva-a-germaniya-razchita-na-dobrosasedstvo.html", "text": "Схватки в близост до гръцките брегове и инвазия в Сирия: според мнозина анализатори Турция нарушава международното право. Но въпреки това промишленият гигант \"Тюсенкруп\" не се колебае да предаде подводници на Анкара, коментира Кристоф Пройсл от водещия германски телевизионен канал ARD. \r\nПрез февруари един инцидент в акваторията на Средиземно море напомни за това всъщност колко напрегната е ситуацията там: кораб на бреговата охрана на Турция удари гръцки патрулен плавателен съд. \r\nИ двете страни оспорват суверенитета на необитаемите островчета Имия (на турски - Кардак). Разделителната линия е от значение за определяне на териториалните води в региона и - разбира се, за това откъде може да се експлоатират природните ресурси. Освен, че витае във въздуха обаче, тази разделителна линия често оживява в конфронтация. Като пример биха могли да се приведат безбройните случаи на нарушаване на гръцкото въздушно пространство от самолети от ВВС на Турция. \r\nВ разгара на тази регионална криза, германската компания \"Тюсенкруп\" доставя подводници на турския флот. Шест от тях са построени съвместно с турска фирма. \"Изнесените от Германия военни оръжия или компоненти, които се сглобяват в Турция, са перфектни нападателни оръжия за агресивната политика на Анкара в Средиземно море\", алармира Севим Дагделен, заместник-председател на партията \"Левица\", която отправи \"малка\" молба към федералното правителство в Берлин да предостави повече информация за \"състоянието на бизнеса\". \r\nЗа разлика от надграждането на турските танкове с германски оръжия, което бе спряно, изглежда при подводниците няма проблем. \"Неразбираемо е, че след като за момента надграждането на танковете е спряно, износът за подводници продължава безгрижно. Очевидно е, че Турция планира да използва това офанзивно оръжие в нарушение на международното право срещу Гърция или Кипър\", уверена е Дагделен. През 2011 г. правителството на ФРГ е приело експортни гаранции в размер на почти 2,5 милиарда евро. В периода 2015-2017 г. е пристъпено към строителството на подводниците, което не е спряно дори и при масовите арести в Турция, последвали месеците след неуспешния опит за държавен преврат срещу президента Реджеп Тайип Ердоган. \r\nПрез 2017 г. Берлин е одобрил износа на манометри, кабели за ключови системи на подводниците и части за сонарни системи. Според Дагделен \"следва да се отбележи, че федералното правителство признава за значителен трансфер на технологии в Турция\". \r\nСпоред съобщения в медиите, сътрудничеството с Анкара не спира дотук. \"Тюсенкруп\" планира да построи заедно с турски компании подводници за индонезийския флот. От компанията засега не потвърждават информацията. Неин говорител заяви, че към момента не е постъпвало конкретно искане нито от Турция, нито от Индонезия. В отговора на федералното правителство се казва, че Турция се стреми в дългосрочен план към \"автономия на въоръженията\". От десетилетия това е част от турската икономическа стратегия за международно сътрудничество за постигане на възможно най-голям трансфер на технологии.\r\nЗа Министерството на външните работи изглежда няма място за притеснения: федералното правителство очаква партньорите от НАТО Гърция и Турция, да \"култивират конструктивно сътрудничество по отношение на международното право\", в духа на \"добросъседството\", подчерта говорител на външнополитическото ведомство в Берлин. Тереза Герова", "date": "2018.05.15", "title": "ARD: Напрежението между Турция и Гърция нараства, а Германия разчита на \"добросъседство\""}
{"url": "http://www.focus-news.net/news/2018/05/15/2521946/blagoevgrad-v-yubileyno-izdanie-na-litera-ekspo-zapochva-v-grada.html", "text": "Петото юбилейно издание на изложението на книгата „Литера Експо“ вече е в Благоевград. Това съобщиха от пресцентъра на Община Благоевград. От 17:00 часа ще бъде поставено официално началото на дълго чакания фестивал на книгата пред Мол „Ларго“.\r\nВ юбилейната програмата на „Литера Експо“ 2018  са включени разнообразни автори, интересни издания и привлекателни заглавия, които ще ви накарат да посетите изложението. \r\n20 издателства ще разположат новите си издания на книжни щандове в общо 7 шатри. \r\nСред гостите на събитието ще бъдат македонският писател Игор Станойоски,  писателката Наташа Панич от Сърбия, Николай Терзийски с романа „Отлъчване“, както и Димитър Тонин с поредицата „1001 светилища“. \r\nЖителите и гостите на града ще имат възможност да се срещнат с водещи български издателства, да закупят най-новите книги на преференциални цени, както и да се срещнат с гостуващите автори\r\nШатрите ще останат пред мол „Ларго“ до 19 май. През това време пл. „България“ ще се превърне в голяма книжарница на открито.", "date": "2018.05.15", "title": "Благоевград: V юбилейно издание на „Литера Експо“ започва в града"}
{"url": "http://www.focus-news.net/news/2018/05/15/2521947/mu-varna-se-vklyuchva-v-natsionalna-zdravna-kampaniya-za-izmervane-na-kravno-nalyagane.html", "text": "МУ-Варна ще се включи в национална здравна кампания за безплатно измерване на кръвно налягане с медицински апарати, които притежават технология AFIB и регистрират наличие на предсърдно мъждене. Това съобщиха от учебното заведение. Прегледите ще бъдат извършени на 17 май (четвъртък) от 11 до 18 часа в двора на университета. Кампанията ще се проведе едновременно в 11 града в България ще отбележи Световния ден за борба с хипертонията. Пункт за безплатно измерване на кръвното налягане ще има и на входа на морската градина в близост до Фестивален и конгресен център – Варна. В кампанията се включват студенти по медицина от МУ-Варна ще мерят кръвното нялагане на гражданите, след което ще дават безплатна информация, свързана с хипертонията, предсърдното мъждене, мозъчния инсулт, тромбообразуването и правилата за измерване на кръвното налягане.\r\nРанното откриване и лечение на предсърдно мъждене може да намали опасността от образуване на тромби и мозъчен инсулт, предупреждават специалистите.", "date": "2018.05.15", "title": "МУ-Варна се включва в национална здравна кампания за измерване на кръвно налягане"}
{"url": "http://www.focus-news.net/news/2018/05/15/2521928/slavcho-sidzhimkov-aebtri-promenite-v-paketa-mobilnost-tselyat-da-izhvarlyat-iztochniya-transport-ot-evropeyskiya-pazar.html", "text": "Промените в пакета „Мобилност“ на ЕК целят да изхвърлят източния транспорт от европейския пазар. Това каза в интервю за Радио „Фокус“ Славчо Сиджимков, собственик на транспортна фирма и член на УС на АЕБТРИ. Седмичната почивка на превозвачите е невъзможно да се осъществява в хотел, заради липса на подходяща инфраструктура, обясни Сиджимков. Според него такава инфраструктура липсва включително в страни като Франция, Испания и Германия. Той постави и въпроса „кой ще пази стоката на превозвачите“, ако шофьорът се намира далеч от автомобила. „А имаме доста случаи, в които шофьорите си плащат в хотела, взимат си бележка и се връщат при автомобила, за да го пазят. А и там удобствата са далеч по-добри от едни мотели, които са пълни с бръмбари. Шофьорът в кабината разполага с телевизия, с климатик, с печка, храната му е там, леглата са комфортни“, коментира той. Славчо Сиджимков допълни, че тежкотоварните автомобили-влекачи са на стойност около 100 хиляди евро. Един от елементите в тези превозни средства, включен в цената, е именно удобството на шофьора, обясни Сиджимков.", "date": "2018.05.15", "title": "Славчо Сиджимков, АЕБТРИ: Промените в  пакета „Мобилност“ целят да изхвърлят източния транспорт от европейския пазар"}
{"url": "http://www.focus-news.net/news/2018/05/15/2521952/prof-plamen-pavlov-ako-kazhem-che-batak-e-edna-ot-prichinite-za-osvobozhdenieto-na-balgariya-nyama-da-sbarkame.html", "text": "Ако кажем, че Батак е една от причините за освобождението на България, няма да сбъркаме. Това каза историкът проф. Пламен Павлов в интервю за Агенция „Фокус“ във връзка с отбелязването на 142 години от Баташкото клане.\r\n„През 19 в. Батак вече е едно много будно селище с население, което има относително висок жизнен стандарт, с будна интелигенция. Показателно е, че трима игумени на Рилския манастир са от Батак. Спори се дали Левски е посещавал Батак, но от много неща се вижда, че той явно има своите контакти с хората там – и това предполага развитието на революционното движение в Батак и района. И неслучайно селището се превръща в един от духовните пунктове на Априлското въстание“, каза още проф. Павлов и посочи, че проблемът на въстанието е, че Батак няма помощ от други селища. По думите му селището е обкръжено от многоброен башибозук и селските първенци - на първо място с Трендафил Керелов, влизат в преговори с Ахмед Ага, решава се да се разоръжат и да се намери мирно решение на конфликта. Той посочи, че тези договорки обаче не са спазени от турската страна и се достига до това ужасяващо клане, което беше най-кървавото събитие и в без това кървавото потушаване на Априлското въстание. \r\n„Реакцията на западния демократичен свят на тези събития е много бурна, а също така и на Русия. Най-известните събития, които са коментирани в онези месеци и дни, са походът на четата на Христо Ботев с кораба Радецки и клането в Батак. И много други работи стигат до печата, но това създава най-силният ужас и води до масови митинги във Великобритания, Франция и да не говорим за Русия, Чехия, Германия. Ако кажем, че Батак е една от причините за освобождението на България, няма да сбъркаме“, каза още историкът и коментира, че нравственият подвиг на батачани не случайно остава и в нашата национална памет. \r\n„Една от спекулациите, които много често се прокарват в последните години и понякога дори в директен антибългарски дух, е, че българи колят българи. Вярно е, че една част от башибозуците са българи мюсюлмани и че те са насилствани от бейовете в Пазарджик и в Пловдив, но в тези групи участват и хора от много други места – и турци, и черкези. Така че да се използва подобна спекулация е повече от нечестно. Още повече, че в историята на всички народи има подобни случаи на братоубийство. Хубавото е, че днес патриотични организации като Дружба „Родина“ дават един нов тон на отношенията и прекрасната идея да се изгради един паметник на опрощението – т.е. да се загърби някогашното братоубийство, за да можем като българи да вървим напред в съвременния свят“, каза още проф. Павлов.\r\nЦветилена СИМЕОНОВА", "date": "2018.05.15", "title": "Проф. Пламен Павлов: Ако кажем, че Батак е една от причините за освобождението на България, няма да сбъркаме"}
{"url": "http://www.focus-news.net/news/2018/05/15/2521949/varna-mazh-beshe-osaden-na-5-godini-zatvor-i-globa-ot-40-hil-leva-za-proizvodstvo-na-narkotitsi.html", "text": "43-годишният Стефан Явузларов ще изтърпява наказание лишаване от свобода за срок 5 години при общ режим и ще плати глоба в размер на 40 000 лева.  Това съобщиха от Апелативна прокуратура- Варна. Това се случи, след като състав на Варненския окръжен съд одобри сключеното споразумение между производителя и разпространител на наркотични вещества и Окръжната прокуратура във Варна. Освен с производство на наркотични вещества в дома си, Явузларов държал произведените от него наркотици, предназначени за продажба, и голямо количество морфин. Общата стойност на иззетите от дома на любителя химик наркотични вещества възлиза на 37 186 лева. Одобреното от съда споразумение е окончателно и със сила на присъда. На 1 септември 2017 г. подсъдимият направил опит да произведе хероин. При влизане на полицейските служители в дома му били намерени 103,5 литра течност. Открити били и произведени от него наркотични вещества с цел разпространение, както и 371,15 г морфин.  В домашната нарколаборатория подсъдимият отглеждал и детето си. Чрез различни химически способи той успял да произведе метамфетамини и амфетамини. При претърсването на жилището му са намерени и прекурсори, съоръжения и материали за производство на наркотични вещества. Стефан обяснил наличието им с експерименти, които провеждал с любознателна цел. Подсъдимият е осъждан през 2014 г. за държане на материали за производство на амфетамини. Тогава му било наложено наказание 2 години лишаване от свобода с 3-годишен изпитателен срок.", "date": "2018.05.15", "title": "Варна: Мъж беше осъден на 5 години затвор и глоба от 40 хил. лева за производство на наркотици"}
{"url": "http://www.focus-news.net/news/2018/05/15/2521950/sistemite-na-agentsiya-mitnitsi-veche-rabotyat-v-obichaen-rezhim.html", "text": "Всички системи на Агенция „Митници\" вече работят в обичаен режим и обработката на товарни превозни средства се извършва автоматизирано. Това съобщиха от пресцентъра на Агенция „Митници“. Тази сутрин товарните автомобили на всички ГКПП на страната се обработваха по аварийна процедура след като токов удар в ЦМУ причини спиране на системите на Агенция „Митници\". Леките автомобили не бяха засегнати от проблема в системите и тяхното преминаване през граничните пунктове не беше затруднено.", "date": "2018.05.15", "title": "Системите на Агенция „Митници“ вече работят в обичаен режим"}
{"url": "http://www.focus-news.net/news/2018/05/15/2521955/dobrich-v-hod-sa-dva-publichni-targa-obyaveni-ot-obshtinata.html", "text": "В ход са два публични търга, обявени от Община град Добрич. Това съобщи зам.-кметът „Финанси и общинска собственост“ Елка Димова, предаде кореспондентът на Радио „Фокус” – Варна. Единият търг е за продажба на лозя – 5 броя, в местността „Гаази Баба“. Търгът е на 18 май. Желаещите имат възможност да кандидатстват и да закупуват документи, посочи Елка Димова. Вторият търг е за отдаване под наем на места за поставяне на хладилни витрини за сладолед и на павилиони за продажба на вестници и списания. Търгът ще се състои на 22 май. Също все още се приемат документи в Общината. Зам.-кметът коментира, че при втория търг особеното е, че местата за продажба на сладолед наемната цена е месечна, тя се плаща  12 месеца в година, периодът е 10 години. Елка Димова обърна внимание, че не става дума за наемна цена само за летния сезон. \r\nЖулиета НИКОЛОВА", "date": "2018.05.15", "title": "Добрич: В ход са два публични търга, обявени от Общината"}
{"url": "http://www.focus-news.net/news/2018/05/15/2521944/angel-trakov-sayuz-na-mezhdunarodnite-prevozvachi-resheniyata-koito-predstoi-da-vzeme-evropeyskiyat-parlament-shte-prednachertayat-sadbata-na-mezhdunarodniya-transport.html", "text": "Решенията, които предстои да вземе Европейският парламент ще предначертаят съдбата на автомобилният международен транспорт в страните членки. Това каза Ангел Траков, председател на УС на Съюз на международните превозвачи по време на конференция с международно участие на тема: „Европейското бъдеще на транспорта от Централна и Източна Европа“, предаде репортер на Агенция „Фокус“. „Организираме този форум в навечерието на престоящи важни решения на ЕС. Решения, пряко свързани с бъдещето на нашия бранш. Това съвпада с времето, когато България оглавява Председателството на Съвета на ЕС. Предвиждат се промени, които коренно ще изменят картата на международните автомобилни превози по сценарии, който не е равнопоставен за всички държави от съюза\", допълни още той. \"Като домакини на тази конференция сме длъжни открито да заявим нашата позиция. Българското Председателство към момента води конструктивен диалог в ЕС по новите регулации. Поведохме редица срещи включително с еврокомисаря по транспорт Виолета Булц, която вчера посети София и обсъди проблемите с нас. Зад обединената позиция на бранша застанаха българското Правителство, депутатите от българския Парламент и български европарламентаристи\", каза още Траков. \"Тази позиция ни обнадеждава, че ще бъдем чути и ЕС ще приеме справедливо решение за новите регулации в сектора. В тази кауза няма политическа принадлежност, има национално-отговорни позиции и отстояване на Европейски принципи. Целта на днешната конференция е професионално да обсъдим възникналите проблеми и да защитим страните си\", допълни още председателят на УС на Съюз на международните превозвачи . \r\nЦветелин ДИМИТРОВ", "date": "2018.05.15", "title": "Ангел Траков, Съюз на международните превозвачи: Решенията, които предстои да вземе Европейският парламент ще предначертаят съдбата на международния транспорт"}
{"url": "http://www.focus-news.net/news/2018/05/15/2521954/ministar-nikolina-angelkova-nadyavame-se-tozi-sezon-da-nyamame-problem-s-nepriyatnite-mirizmi-tsveta-na-vodata-varira-i-spored-pyasaka.html", "text": "Министър Николина Ангелкова провери река Хаджийска в Слънчев бряг и Пречиствателната станция в Равда, предаде репортер на Радио Фокус“ – Бургас. „Целта на днешната проверка е установи какво е положение на река Хаджийска, свързано със сигнали за нейното замърсяване от редица туристи и граждани през миналата година. Срокът е до края на май, а състоянието на реката видно е по-добро“, каза министър Ангелкова по време на проверката. По думите й затлачвания няма, особено там, където бе извършена проверката – до моста на станцията на Министерски съвет в Слънчев бряг, където се влива реката в морето. „Надяваме се този сезон да нямаме проблем с неприятните миризми, цвета на водата варира и според пясъка. Пробите показват едно добро състояние на водата. последните проби са от миналата година показват, че плажът на Слънчев бряг е в отлично състояние, и тази година в началото на месец юни започват първите проби на РЗИ, след това в средата на сезона и в края“, допълни Ангелкова.\r\nТя допълни, че след мерките, взети от държавата и от Общината, да няма повече проблеми, каквито е имало миналата година.\r\nНа проверката присъстваха и Тонка Атанасова, директор на РИОСВ -Бургас и кметът на Община Несебър Николай Димитров.\r\nВеселина НИКОЛОВА", "date": "2018.05.15", "title": "Министър Николина Ангелкова: Надяваме се този сезон да нямаме проблем с неприятните миризми, цвета на водата варира и според пясъка"}
{"url": "http://www.focus-news.net/news/2018/05/15/2521956/faktor-makedoniya-kakvo-ochakvat-gartsite-ot-sreshtata-zaev-tsiprasi.html", "text": "В интервю за радио „Реал ФМ“ заместник-министърът на външните работи на Гърция Йоргос  Катругалос изрази въздържан оптимизъм за възможността за постигане на решение на спора за името в навечерието на срещата на премиерите на Македония и на Гърция Зоран Заев и Алексис Ципрас в София, отбелязва скопското електронно издание „Фактор“.\r\n„Свършена е системна работа, въпросите достигнаха основата си и сега е време да говорим на най-високо ниво. Имаме оптимизъм, че можем да постигнем споразумение\", подчерта Катругалос.\r\nДипломатът отрече информацията, публикувана в медиите в Гърция през уикенда, съгласно която се предвижда преходен период за изпълнението на споразумението. Съгласно думите му, споразумението няма да е временно, защото в противен случай ще бъде в разрез с поставените от Атина условия. \r\n„Може да има период от време за въпроси, които не могат да бъдат решени в момента на подписването, но в никакъв случай няма да бъде временно споразумение\", категоричен бе Катругалос, като същевременно изрази увереност, че документът ще бъде полезен за нацията и ще получи подкрепа от парламента в Атина. Тереза Герова", "date": "2018.05.15", "title": "„Фактор“ (Македония): Какво очакват гърците от срещата Заев-Ципрас?"}
{"url": "http://www.focus-news.net/news/2018/05/15/2521957/kyustendil-zaradi-po-bogata-rekolta-chereshoproizvoditeli-ochakvat-po-niski-izkupni-tseni-na-plodovete.html", "text": "Заради по-богата реколта черешопроизводители очакват по-ниски изкупни цени на плодовете. Това каза пред журналисти кметът на село Соволяно Пламен Илиев, предаде репортер на Радио „Фокус” – Кюстендил. „Разговарях с производителите на череши, те споделят, че се говори за цена от 80 стотинки за килограм, което е много малко. Според тях трябва цената да бъде поне 1 лев за килограм, за да може част от тези средства да бъдат вложени за следващата реколта”, каза Пламен Илиев. По думите му вече са съгласувани местата за разкриване на пунктове за изкупуване на череши. Всеки желаещ да разкрие пункт трябва да подаде документи в общината до 23 май. Кампанията ще започне от 24 май. Кметовете на селата определят общински терени, върху които ще бъдат разкривани самите пунктове. „Организацията е на много добро ниво и се надявам, че всичко ще премине нормално”, каза Пламен Илиев. От своя страна кметът на село Шишковци Климент Терзийски каза, че овощарите очакват ниски изкупни цени. „Това не удовлетворява хората. Под 1 лев изкупната цена не трябва да пада, за да има производители, защото иначе те ще започнат да се отказват”, каза Климент Терзийски. По думите му предходните три години не е имало добра реколта.\r\nВенцеслав ИЛЧЕВ", "date": "2018.05.15", "title": "Кюстендил: Заради по-богата реколта черешопроизводители очакват по-ниски изкупни цени на плодовете"}
{"url": "http://www.focus-news.net/news/2018/05/15/2521948/georgi-svilenski-bsp-pravitelstvoto-prospa-edna-godina-da-vzeme-otnoshenie-po-paketa-za-mobilnost-i-da-zashtiti-pravata-na-balgarskite-prevozvachi.html", "text": "Правителството проспа една година да вземе отношение по пакета за мобилност и да защити правата на българските превозвачи. Това каза заместник-председателят на ПГ на „БСП за България“ Георги Свиленски по време на пресконференция след заседание на Изпълнителното бюро на партията, предаде репортер на Агенция „Фокус“. Той поясни, че поводът за пресконференцията са обсъжданията на пакета за мобилност на предстоящата среща на върха, както и ситуацията около тази тема. „Председатели сме на Съвета на ЕС и не можем да защитим нашите национални интереси. Този проблем - приемането на пакет мобилност ще засегне около 70 хил. български превозни средства и над 190 хил. шофьори. Ако бъде приет този пакет в този вид, тези хора остават без работа и съответно техните семейства. Няма да изчислявам това колко би струвало на българската държава“, заяви Свиленски. Той посочи, че БСП няма как да бъде виновна, че правителството е проспало една година да вземе отношение по пакета за мобилност и правата на българските превозвачи. „В негов стил и той намери виновник и това са Чърчил и Рузвелт, че навремето така са разпределили България, в която влиянието да бъде друго. Освен, че са му виновни те, ще изкараме фактите – българските превозвачи да знаят кой предаде техните интереси“, заяви Свиленски и представи документи. „Правителството през месец ноември взема решение относно Съвета по транспорт и участието на нашият министър на транспорта, заместник-министъра как да се гласува“, каза той. Зам.-председателят на ПГ на „БСП за България“ посочи, че в тази позиция пише, че българската страна благодари на Естонското председателство за положените усилия по напредъка на предложението и подкрепя доклада за автомобилен пакет. \r\nДеница КИТАНОВА", "date": "2018.05.15", "title": "Георги Свиленски, БСП: Правителството проспа една година да вземе отношение по пакета за мобилност и да защити правата на българските превозвачи"}
{"url": "http://www.focus-news.net/news/2018/05/15/2521959/ministar-nikolina-angelkova-zavedeniyata-na-plazha-v-slanchev-bryag-koito-sa-odobreni-i-spazvat-iziskvaniyata-imat-izgradena-kanalizatsiya.html", "text": "Заведенията на плажа в Слънчев бряг, които са одобрени и спазват изискванията, имат изградена канализация. Това каза на проверка на обектите в района преди началото на летния туристически сезон министърът на туризма Николина Ангелкова, предаде репортер на Радио „Фокус“ – Бургас. \r\nПо думите й в резултат на адекватните мерки на концесионерите и Община Несебър заведенията, пострадали през зимните месеци при лошите метеорологични условия, вече са в по-добро състояние.\r\nПроблемите зони според нея са на юг – Синеморец, Варвара. „Там има голям проблем с намиране на място, където да се изгради пречиствателна станция, тъй като попадаме в защитена местност. Това е една от най-невралгичните точни и заедно с министърът на околната среда и водите Нено Димов и РИОСВ – Бургас ще следим я цяло лято“, каза още министър Ангелкова.", "date": "2018.05.15", "title": "Министър Николина Ангелкова: Заведенията на плажа в Слънчев бряг, които са одобрени и спазват изискванията, имат изградена канализация"}
{"url": "http://www.focus-news.net/news/2018/05/15/2521961/sport-dvuboyat-na-mariya-sharapova-v-rim-e-otlozhen-zaradi-dazhd.html", "text": "Двубоят между бившата номер едно в света Мария Шарапова и австралийката Ашли Барти в първия кръг на турнира по тенис в Рим е отложен заради дъжд.\r\nСрещата между Шарапова и Барти е първата помежду им. Тя трябваше да започне не по-рано от 14 часа днес, но бе отложена за неопределено време. Победителката в двубоя ще играе в следващия кръг срещу Доминика Цибулкова от Словакия, която в първия кръг на турнира се наложи над Франческа Скиавоне с 6:1, 6:7, 6:2.", "date": "2018.05.15", "title": "Спорт: Двубоят на Мария Шарапова в Рим е отложен заради дъжд"}
{"url": "http://www.focus-news.net/news/2018/05/15/2521958/dragomir-stoynev-bsp-balgariya-ima-nuzhda-ot-novi-yadreni-moshtnosti-no-se-samnyavame-che-ideyata-na-pravitelstvoto-za-restarta-na-aets-belene-e-porednata-piar-aktsiya.html", "text": "България има нужда от нови ядрени мощности, но се съмняваме, че идеята на правителството за рестарта на АЕЦ „Белене“ е поредната пиар акция. Това каза заместник-председателят на ПГ на „БСП за България“ Драгомир Стойнев по време на пресконференция след заседание на Изпълнителното бюро на партията, предаде репортер на Агенция „Фокус“. Стойнев обърна внимание, че позицията на БСП е изключително последователна по тази тема. „Неслучайно по инициатива на БСП правителството трябва да изготви пътна карта за рестартиране на проекта „Белене“, което бе гласувано преди месец и половина. Преди няколко месеца настоявахме за отмяна на прословутия мораториум, тогава ни се обясняваше, че едва ли не това не зависило от парламента, а правителството трябва да вземе решение. Хубаво е, че сега се говори за този проект, след като изминаха приблизително 10 години, откакто бе спрян“, каза Стойнев. По повод идеята на правителството за рестарт на АЕЦ „Белене“, Стойнев заяви, че от БСП искат да се убедят дали това не е поредна пиар акция на кабинета. „Искаме да си говорим с конкретика, какви са стъпките, какво трябва да се случи. Така или иначе нашата позиция е ясна и категорична – България има нужда от нови ядрени мощности“, заяви Стойнев. Той отчете, че въпреки удължаването на 5 и 6-ти блок на АЕЦ „Козлодуй“ след 10 години те ще трябва да се режат на скрап. „Ние трябва да имаме една сигурна базова мощност, така че проектът „Белене“ за нас винаги е бил на дневен ред“, заяви Стойнев. \r\nДеница КИТАНОВА", "date": "2018.05.15", "title": "Драгомир Стойнев, БСП: България има нужда от нови ядрени мощности, но се съмняваме, че идеята на правителството за рестарта на АЕЦ „Белене“ е поредната пиар акция"}
{"url": "http://www.focus-news.net/news/2018/05/15/2521951/ministar-ivaylo-moskovski-vizhdame-seriozen-defitsit-v-podgotvenite-ot-es-paketi-za-mobilnost.html", "text": "Виждаме сериозен дефицит в подготвените от ЕС пакети за мобилност. Това каза министърът на транспорта, информационните технологии и съобщенията Ивайло Московски по време на конференция с международно участие на тема: „Европейското бъдеще на транспорта от Централна и Източна Европа“, предаде репортер на Агенция „Фокус“. „Даваме си ясно сметка като правителство и аз лично като ресорен министър за значимостта на сектора. Той определя значителен процент от БВП на страната. Ако добавим и около 100 000 пряко заети е изключително голяма отговорност  да се взимат решения и за това винаги сме се опитвали да го правим съвместно с вас, да отстояваме максимално вашия интерес и общата полза за обществото. Това, което се случва последните месеци е точно обратното – виждаме сериозен дефицит в подготвените пакети за мобилност. От първото заседание на работна група по тези въпроси нашата позиция винаги е била максимално съгласувана с превозвачите“, допълни още той. „Миналата година се предложи в социалното законодателство на ЕС така познатия закон „Макрон“. Взе се решение транспорта да бъде изваден от този социален пакет. Започна подготовката на пакетите за мобилност от страна на Европейската Комисия. За голямо съжаление нещата не се промениха. В така разписаните правила, в конкретния случай, откриваме сериозни дефицити и доста раздалечени позиции относно тези правила. От една страна са държавите от Централна и Източна Европа, от друга, държавите от Западна Европа“, каза още министър Московски. „Убедени сме, че трябва да има консенсусно решение, когато такива правила се предлагат. За нас е неприемливо на базата на желанието на 3 или 4 Западни държави силово да се предлагат мерки в законодателството, които изглеждат рестриктивни за вас и колегите ви от Централна и Източна Европа. Това са принципни решения, които ако днес ощетяват най много Българи и Румъния и ако не намерят принципна подкрепа утре могат да се обърнат в обратната посока“, каза още транспортния министър.\r\nЦветелин ДИМИТРОВ", "date": "2018.05.15", "title": "Министър Ивайло Московски: Виждаме сериозен дефицит в подготвените от ЕС пакети за мобилност"}
{"url": "http://www.focus-news.net/news/2018/05/15/2521962/na-16-i-17-may-ministerstvoto-na-zdraveopazvaneto-shte-predstavi-proekta-spetsializatsiya-v-zdraveopazvaneto-finansiran-po-op-razvitie-na-choveshkite-resursi.html", "text": "На 16 и 17 май София ще бъде домакин на първия от поредица семинари по въпроси на здравната политика. Това съобщиха от пресцентъра на Министерството на здравеопазването. Семинарите, общо 6 на брой, са част от проект за приноса на Европейските структурни и инвестиционни фондове (ЕСИФ) в сферата на здравеопазването. Проектът е финансиран от Европейската комисия и Изпълнителната агенция за потребители, здравеопазване, земеделие и храни. \r\nПо предложение на Европейската комисия, по време на Българското председателство на Съвета на ЕС, в София ще се проведе първото събитие – двудневен семинар на темата „Работна сила в здравеопазването“. Останалите събития ще се проведат в други европейски държави. \r\nМинистерството на здравеопазването ще представи проект BG05M9OP001-1.015-0001 „Специализация в здравеопазването”, финансиран по Оперативна програма „Развитие на човешките ресурси” 2014-2020 г. Той е избран за добър пример по темата на семинара „Работна сила в здравеопазването“. \r\nПървият ден на събитието ще се проведе в  Министерство на здравеопазването, пл. „Св. Неделя“ № 5, в ограничен формат, с участието на експерти от държави-членки на ЕС. \r\nВъв втория ден на семинара участие ще вземат 50 делегати. Дневният ред предвижда представяне от Европейската комисия по тема развитието на политиките и приоритетите на ЕСИФ, свързани с работната сила в сектора на здравеопазването. Презентации по темата ще представят експерти от различни европейски държави. Ще се дискутират темите за предизвикателствата пред планирането на работната сила в различните държави-членки на ЕС, ролята и подкрепата на ЕСИФ за справяне с тези предизвикателства, как средствата от европейските фондове могат да се използват най-добре за насочване на приоритетните цели на здравната политика. \r\nСъбитието ще се проведе на 17 май 2018 г. в Ессенс Център, гр. София, ул. „6-ти септември“ № 37.", "date": "2018.05.15", "title": "На 16 и 17 май Министерството на здравеопазването ще представи проекта „Специализация в здравеопазването”, финансиран по ОП „Развитие на човешките ресурси”"}
{"url": "http://www.focus-news.net/news/2018/05/15/2521953/pg-na-bsp-za-balgariya-shte-pokani-premiera-boyko-borisov-v-parlamenta-da-dokladva-za-svarshenoto-ot-kabineta-v-zashtita-na-prevozvachite-ni.html", "text": "ПГ на „БСП за България“ ще покани премиера Бойко Борисов  в парламента да докладва за свършеното от кабинета в защита на превозвачите ни. Това каза заместник-председателят на ПГ на „БСП за България“ Георги Свиленски по време на пресконференция след заседание на Изпълнителното бюро на партията, предаде репортер на Агенция „Фокус“. Зам.-председателят на групата заяви, че премиерът ще бъде поканен още в 9.00 часа в утрешното пленарно заседание. Той отчете, че българските превозвачи са били предадени през изминалата една година от българското правителство. „Никъде освен на срещите с тях по хотели и сбирки не са намирали съпричастност в българското правителство. Тук в България си говорим едно, на срещата с Макрон в Евксиноград се говори едно, но там, където трябва да бъдат защитавани българските интереси, мълчат“, каза Свиленски. Той припомни, че миналият петък Народното събрание е приело позиция, с която задължава българското правителство да вземе решение и да каже какво защитава от всичките искания на превозвачите. „Министър-председателят се задейства, срещна се с комисар по транспорт“, каза Свиленски и обърна внимание, че до вчера кабинетът не е имал предложения, позиция, не е казал какво иска. „От днес нататък, когато остават десетина дни, правителството трябва да представи своите предложения. Те няма как да бъдат разгледани и гласувани. Трябва да стане ясно на българските превозвачи, които вчера започнаха да му благодарят, че те са предадени от собствения си министър и  министър-председателя“, посочи Свиленски. \r\nДеница КИТАНОВА", "date": "2018.05.15", "title": "ПГ на „БСП за България“ ще покани премиера Бойко Борисов  в парламента да докладва за свършеното от кабинета в защита на превозвачите ни"}
{"url": "http://www.focus-news.net/news/2018/05/15/2521964/gerb-shte-dade-izvanreden-brifing.html", "text": "ГЕРБ ще даде извънреден брифинг в Централата на партията (пл. „България“ 1, НДК, Административна сграда, ет.17). Това съобщиха от пресцентъра на ПП ГЕРБ. Събитието ще се проведе от 16:00 ч.", "date": "2018.05.15", "title": "ГЕРБ ще даде извънреден брифинг"}
{"url": "http://www.focus-news.net/news/2018/05/15/2521965/ministerstvoto-na-pravosadieto-publikuva-obrazets-za-vazrazhenie-na-dlazhnika-sreshtu-zapoved-za-izpalnenie.html", "text": "Министерството на правосъдието публикува за обществено обсъждане проект на образец за възражение на длъжника пред съда срещу заповед за изпълнение в случаите на недължими разноски или когато доброволно е платил задължението си в двуседмичния срок от връчване на заповедта. Това съобщиха от пресцентъра на министерството. Новият образец е част от проекта за изменения и допълнения на Наредба за изменение и допълнение на Наредба № 6 от 2008 г. за утвърждаване на образците на заповед за изпълнение, заявление за издаване на заповед за изпълнение и други книжа във връзка със заповедното производство, който можете да видите тук:  Промяната е във връзка с влезлите в сила изменения и допълнения в Гражданския процесуален кодекс (ГПК) през октомври 2017 г., с които се даде  възможност на длъжник, който е платил изцяло или частично в срока за доброволно изпълнение да възрази писмено срещу заповедта за изпълнение. Образецът за възражения по новия чл. 414а от ГПК, във вид на Приложение № 8 в наредбата,  съдържа реквизити, необходими за обосноваване на възражението срещу заповедта за изпълнение. Обоснованото възражение се изпраща до съда подписано от длъжника. Към него се прилагат доказателства за изпълнението на задължението с препис за заявителя. Когато само част от задължението се признава, това се посочва изрично. С проекта за промени в наредбата се внася задължение за конкретизиране на възможните начини за плащане от длъжника към кредитора или заявителя, за посочване на банковата сметка, по която средствата да бъдат внесени, както и  указания относно прилагането на доказателства за изпълнение и спирането на изпълнението. Публикуваните текстове за обществено обсъждане целят улесняване на упражняването на правата на гражданите и юридическите лица, в качеството им на заявители или длъжници в заповедното производство по ГПК, както и  постановяване на законосъобразни съдебни актове от съдилищата и установяване на непротиворечива съдебна практика в производствата по глава тридесет и седма „Заповедно производство“ от ГПК.\r\nПроектът на Наредба за изменение и допълнение на Наредба № 6 от 2008 г. за утвърждаване на образците на заповед за изпълнение, заявление за издаване на заповед за изпълнение и други книжа във връзка със заповедното производство, е публикуван в интернет страницата на министерството: http://www.justice.government.bg/15/.", "date": "2018.05.15", "title": "Министерството на правосъдието публикува образец за възражение на длъжника срещу заповед за изпълнение"}
{"url": "http://www.focus-news.net/news/2018/05/15/2521968/smolyan-zadarzhan-e-18-godishen-mladezh-v-chiyto-avtomobil-sa-otkriti-butaforen-avtomat-kalashnikov-i-gazov-pistolet-bez-dokumenti-za-proizhod.html", "text": "В ОДМВР-Смолян е получен сигнал, в който се сочи, че лице с неустановена самоличност, придвижващо се с автомобил със смолянска регистрация притежава незаконно автомат „Калашников“. Незабавно са предприети всички необходими  мерки, по установяване на лицето и автомобила, след което са  извършени заградителни мероприятия. Това съобщиха от ОДМВР-Смолян. В резултат на предприетите действия около 12:00 часа младежът е задържан в района на ПГИ „Карл Маркс“ – Смолян. Установява се, че лицето е 18-годишния М.Н.Н. от Смолян. При извършеното претърсване в управлявания от него джип марка „Мерцедес“  със смолянска регистрация е открит бутафорен автомат „Калашников“, както и газов пистолет без документи за произхода му. Младежът  е задържан за срок от 24 часа. Работата по случая продължава. Уведомена е прокуратурата.", "date": "2018.05.15", "title": "Смолян: Задържан е 18-годишен младеж, в чийто автомобил са открити бутафорен автомат „Калашников“ и газов пистолет без документи за произход"}
{"url": "http://www.focus-news.net/news/2018/05/15/2521971/tass-vladimir-putin-otkriva-avtomobilnata-chast-na-krimskiya-most.html", "text": "Държавният глава на Руската федерация Владимир Путин участва в церемония по откриването на автомобилната част на Кримския мост, предава TACC, като уточнява, че движението от двете страни на моста ще бъде пуснато в сряда, 16 май.\r\nАвтомобилното движение по моста над Керченския пролив ще бъде пуснато шест месеца преди крайния срок за въвеждане в експлоатация на съоръжението. Максималната скорост за движение по него ще бъде 90км/ч, а спирането на него – забранено. \r\nМостът на Керченския пролив, който ще съедини Крим с Краснодарския край, е най-дългият в страната – дължината му е 19 километра.Тереза Герова", "date": "2018.05.15", "title": "ТАСС: Владимир Путин открива автомобилната част на Кримския мост"}
{"url": "http://www.focus-news.net/news/2018/05/15/2521970/ministar-nikolina-angelkova-sled-proverka-na-prechistvatelna-stantsiya-nesebar-stantsiyata-ima-nuzhniya-kapatsitet-i-za-nay-natovareniya-leten-mesets.html", "text": "Пречиствателната станция на Несебър има капацитет да поеме водата и в най-натоварения туристически месец. Това посочи министърът на туризма Николина Ангелкова, след като на място участва в проверка на съоръжението. Това съобщиха от пресцентъра на министерството. В инспекцията се включиха и представители на местните контролни органи. Пиков момент в сезона е периодът от края на юли до последните дни на август, ръководството на станцията ме увери, че и тогава няма да има проблем с пречистването на водата, каза още министърът. \r\nСтанцията е предназначена за 220 хил. еквивалент жители. Капацитетът й позволява постъпването и пречистването на 640 литра в секунда. Различните етапи са механично, биологично, обеззаразяване и заустване в Черно море. Водата е пречистена до такава степен, че може да се влее в Черно море на разстояние 1 морска миля и дълбочина 18 метра. \r\nПо информация на РИОСВ проби от станцията се взимат преди началото на летния сезон, а в активния му период- всеки месец. До момента всички материали, които са взимани от станцията на Несебър не са превишавали нормите за заустване на отпадни води.", "date": "2018.05.15", "title": "Министър Николина Ангелкова след проверка на Пречиствателна станция-Несебър: Станцията има нужния капацитет и за най-натоварения летен месец"}
{"url": "http://www.focus-news.net/news/2018/05/15/2521966/gratski-pravitelstveni-iztochnitsi-pregovaryame-s-dve-yasni-usloviya-vklyuchitelno-promyana-na-konstitutsionnoto-ime-na-makedoniya.html", "text": "Съставно име за всестранна употреба, а с това и промяна на конституционното име са предпоставки за подкрепата на Атина за македонското членство в НАТО и Европейския съюз, твърдят гръцки правителствени източници, които отхвърлят информацията, публикувани в днешното издание на вестник „Естиа\" под заглавие „БЮРМ свободна в НАТО с клауза за международната отговорност“, предава скопският телевизионен канал „Сител“. \r\n„Днешното правителство договаря името на (Бившата югославска република) Македония с един критерий - националния интерес, и с две ясни условия. Съставно име и обща употреба. Това означава промяна на конституционното име на съседа като предпоставка за подкрепата ни в ЕС и НАТО. Съответно, това, което се казва в днешния текст във вестник „Естиа\", не отговаря на реалността“, уверяват източници от гръцкото правителство.\r\nВестник „Естиа\" пише, че международно споразумение, което ще подпишат двете страни, съдържа клауза за международна отговорност, т.е. санкции, нещо, което би било гаранция за гръцкото правителство.\r\n„Клауза, която може след няколко години да доведе до отмяна на гръцко-скопския (македонския) международен договор, но не и отмяна на интеграцията на Скопие (Македония) в международни организации“, пише вестникът и позовавайки се на най-добрите експерти, добавя, че „ако Скопие се интегрира в НАТО, но наруши договора и не промени конституционното име, ще бъде подложено на санкции (международна отговорност), но няма да има влияние върху позицията на ЕС и НАТО\".Тереза Герова", "date": "2018.05.15", "title": "Гръцки правителствени източници: Преговаряме с две ясни условия, включително промяна на конституционното име на Македония"}
{"url": "http://www.focus-news.net/news/2018/05/15/2521975/stara-zagora-nad-200-firmi-predstavyat-selskostopanska-tehnika-na-bata-agro.html", "text": "Единадесетото издание на Международното специализирано селскостопанско изложение БАТА АГРО бе открито днес на летището в Стара Загора. То ще продължи до 18 май. Това съобщиха от Община Стара Загора.\r\nТо се организира от Българската асоциация на търговците на агротехника (БАТА) и т. г. ще премине под знака на иновативното земеделие. \r\nНад 200 фирми представят най-новите достижения на селскостопанската техника на площ от 36 500 кв. м.  За пръв път тук е показана най-голямата самоходна пръскачка в света Рубикон 9000.  \r\nНа официалното откриване присъстваха кметът на Стара Загора Живко Тодоров, зам.-председателят на Народното събрание Емил Христов, депутатът Радостин Танев, зам.-министърът на земеделието, храните и горите Атанас Добрев, зам.-изпълнителният директор на фонд „Земеделие“ Георги Динев, зам.-кметовете на Стара Загора Красимира Чахова, Йордан Николов и Янчо Калоянов, зам. областните управители Петя Чакърова и Димитър Драчев и председателят на Общинския съвет Таньо Брайков. Дойдоха и представители на институции свързани с развитието на селското стопанство. \r\n„Благодарим, че за единадесети път избрахте Стара Загора за домакин и Ви поздравявам, че продължавате да правите това изложение и то все по-успешно, по-мащабно и по-организирано“, каза кметът Живко Тодоров. Той пожела на участниците да имат повече продажби, а на земеделските производители по-добра реколта, за да съберат пари и да се възползват от европейските проекти за закупуване на техника. \r\n„БАТА АГРО“ е най-мащабното селскостопанско изложение в страната. С всяка година се увеличава международното участие, фирмите изложителки и посетителите“, каза Даниел Минев, председател на Управителния съвет на БАТА АГРО. Той благодари на местната власт за подкрепата, която прави възможно провеждането на форума и обеща надграждане всяка година. \r\n„Няма как да се развива модерно селско стопанство без съвременни начини на производство и обновяване на техниката“, подчерта зам.-министър Атанас Добрев. Той съобщи, че в момента у нас има 8623 нови колесни трактора и 1351 нови  зърнокомбайна. По подмярка 4.1 – „Инвестиции в земеделски стопанства“ са подписани 1440 договора на стойност 1, 3 млрд. лв. \r\nБе отслужен и тържествен водосвет. Официалната част  завърши с обиколка на гостите из изложбените площи.  Градоначалникът Живко Тодоров с интерес разгледа представената техника, дори се възползва от възможността да влезе в кабината на модерен трактор, на самоходна пръскачка и мощен комбайн.  \r\nТанцьорите от  Общинския ансамбъл „Загоре“ се погрижиха за доброто настроение на посетителите.", "date": "2018.05.15", "title": "Стара Загора: Над 200 фирми представят селскостопанска техника на БАТА АГРО"}
{"url": "http://www.focus-news.net/news/2018/05/15/2521974/neli-dakova-istorik-sled-osvobozhdenieto-pleven-postepenno-skasva-s-orientalskiya-si-oblik-za-da-se-prevarne-v-moderen-grad-s-evropeysko-izlachvane.html", "text": "След Освобождението Плевен постепенно скъсва с ориенталския си облик, за да се превърне в модерен град с европейски излъчване. Това каза ръководителят направление „Нова и най-нова история“ към Регионалния исторически музей – Плевен Нели Дакова, в интервю за Агенция „Фокус“ по повод празника на Плевен, който се отбелязва на 15 май. Тя поясни, че след Освобождението настъпват промени в архитектурния му облик и всички сфери на живота. „С приемането на първия градоустройствен план от Плевенската община през 1895 г. започва благоустрояването на града в стила на европейските градоустройствени концепции. Разгръща се бурно строителство на представителни административни, обществени и жилищно-търговски сгради от нов тип, по европейски образец, с богата украса в духа на барока, сецесиона, класицизма  и неокласицизма“, обясни Нели Дакова. Тя поясни, че макар и по-бавно в градът се развива и промишлеността. „Основите на индустриализацията поставят такива предприятия като фабриката за огнеупорни каси и земеделски сечива на Иван Бурджев (1907), съоръжена с най-съвременно и модерно оборудване на Балканите, циментова фабрика „Лев“(1910), бирена фабрика „Св. Георги“ (1900), текстилна фабрика „Кайлъшка долина“ (1911), тютюнева фабрика „Хан Крум“ (1886), фабрика за коняк (1896), фабрика за тухли и керемиди (1884) и други. Основават се множество акционерни и търговски дружества, типичен изразител на новото в стопанския живот. В началото на ХХ в. в Плевен се създават клонове на основните банки в страната – Българска земеделска банка, Балканска банка, БНБ, Банка български кредит, Популярна банка, Кооперативна банка“, разказа Нели Дакова. По думите й след Освобождението в Плевен настъпват значителни промени в образователната система. „Бързо се разраства училищната мрежа. Към 1920 г. в града функционират 12 начални училища, три прогимназии, две гимназии - мъжка и девическа, Държавното лозаро-винарско училище и три професионални училища. Интензивно се развива и културния живот. Възникват множество културно-просветни и благотворителни дружества със сериозно присъствие в обществения живот на Плевен“, допълни историкът.  \r\nДеница КИТАНОВА", "date": "2018.05.15", "title": "Нели Дакова, историк: След Освобождението Плевен постепенно скъсва с ориенталския си облик, за да се превърне в модерен град с европейско излъчване"}
{"url": "http://www.focus-news.net/news/2018/05/15/2521960/ministar-ivaylo-moskovski-nay-hubavoto-koeto-mozheshe-da-se-sluchi-e-vsichki-zasegnati-darzhavi-da-imame-edna-pozitsiya-po-paketa-za-mobilnost.html", "text": "Най-хубавото, което можеше да се случи, е всички засегнати държави да имаме една позиция по пакета за мобилност. Това каза министърът на транспорта, информационните технологии и съобщенията Ивайло Московски по време на конференция с международно участие на тема: „Европейското бъдеще на транспорта от Централна и Източна Европа“, предаде репортер на Агенция „Фокус“. „За съжаление, в момента нямаме такава. Аз проведох срещи с колегите министри от Полша, Чехия, Румъния. Индивидуалният подход, който се прилага по всички текстове ще реши проблемите на всяка държава по някакъв начин, но пак настоявам, че трябва да има принципен подход“, каза още той. „Моля, ако е възможно, колегите от Полша и Унгария да проведат разговор в правителствата и ресорните министри и да окажат влияние, за да застанем на една позиция. С колегите вчера работихме по отделните текстове. Става въпрос за пакет за мобилност, в който са засегнати правата на шофьорите за по-добри условия на труд – съответно да им бъде намалена административна тежест“, каза още министър Московски. „Когато човек вникне в детайли и започне да чете текстовете, накрая стига до убеждението, че желанието като основен мотив за по-добри условия за труд е всъщност на последно място. Облечена е скрита политика, рестриктивно насочена към всички вас в хубавите думи „водачът да получи по-добри условия на труд“. Нашата теза е, че се прави законодателство по обратен път без да се направи оценка на въздействието и резултатите от този закон. Нашият проблем е, че нямаме обща принципна позиция с колегите от Западна Европа, които са близки до пазара“, допълни още транспортния министър.", "date": "2018.05.15", "title": "Министър Ивайло Московски: Най-хубавото, което можеше да се случи, е всички засегнати държави да имаме една позиция по пакета за мобилност"}
{"url": "http://www.focus-news.net/news/2018/05/15/2521963/georgi-petarneychev-aebtri-obsazhdaneto-na-novite-predlozheniya-v-paketa-mobilnost-na-ek-ne-promenya-planovete-za-protest-v-chetvartak.html", "text": "Застраховката на тежкотоварните автомобили, в случай на инцидент, се изплаща само ако шофьорът е бил на борда. Това каза в интервю за Радио „Фокус“ Георги Петърнейчев, председател на Асоциацията на българските предприятия за международни превози и пътищата, по повод промените в пакета “Мобилност“ на ЕК, с които превозвачите се задължават да прекарват почивката си в хотел. „Oтсъствието на шофьора от неговия автомобил крие рискове и от укриване на бежанци в корпуса на превозното средство“, обясни Петърнейчев. По думите му днес ще бъдат обсъдени новите предложения в т.нар. „пакет за мобилност“, което обаче не променя плановете за протест в четвъртък. „По отношение на превозвачите няма никакво съмнение за разколебаване. Ако има някой разколебан, то той не знае какво го очаква. По отношение на правителството и на парламента, видяхте, че се обединиха и нямам никакви съмнения, че ще бъдем подкрепени. Но смятам, че вече е твърде късно – тази подкрепа трябваше много по-рано да започне.“ Георги Петърнейчев допълни, че промените в  пакет „ Мобилност“ са разглеждане в европарламента още преди година. Причината да няма по-ранни действия на превозвачите се дължи на информационното затъмнение около темата, каза още той.", "date": "2018.05.15", "title": "Георги Петърнейчев, АЕБТРИ: Обсъждането на новите предложения в пакета „Мобилност“ на ЕК не променя плановете за протест в четвъртък"}
{"url": "http://www.focus-news.net/news/2018/05/15/2521976/sv-sinod-izrazyavame-kategorichno-nesaglasie-za-provezhdaneto-na-gey-parada-i-prizovavame-kam-blagochestie-i-neuchastie-v-takava-demonstratsiya-na-greha.html", "text": "Агенция \"Фокус\" публикува без редакторска намеса становището на Св. Синод на БПЦ-БП във връзка предстоящия на 9 юни парад в София.", "date": "2018.05.15", "title": "Св. Синод: Изразяваме категорично несъгласие за провеждането на гей парада и призоваваме към благочестие и неучастие в такава демонстрация на греха"}
{"url": "http://www.focus-news.net/news/2018/05/15/2521973/dobrich-kmetat-na-kavarna-nina-stavreva-pozdravi-abiturientite.html", "text": "Кметът на Каварна Нина Ставрева поздрави абитуриентите от всички каварненски училища. Това съобщиха от пресцентъра на Община Каварна.\r\nТя пожела „На добър час!“ на всички зрелостници от Средно училище „“Стефан Караджа“ и Професионална земеделска гимназия „Климент Аркадиевич Тимирязев“ на специална церемония в двете училища. \r\n„Днес вие завършвате един много важен етап от живота си. Поздравявам ви за успеха, за това, което вече сте постигнали в живота си. То не е малко. Ще го видите в очите на родителите си. \r\nВреме е да продължите напред. \r\nПредстоят ви още много прекрасни моменти. Животът е пред вас, бъдете смели и дръзновени! Мечтайте и следвайте мечтите си! \r\nЛетете високо, разперете крилете на младостта и правете света по-добър и справедлив, по-умен и толерантен. \r\nСледвайте сърцето си, дори когато то ви води към непознати и недобре отъпкани пътища. Това, което правите го правете с любов и желание. Вашето сърце ще бъде ваш компас. \r\nНезависимо къде сте, винаги ще намирате пътя към дома. Ние ще бъдем тук за вас. Ще ви очакваме при рибарските мрежи под Чиракмана, сред романтичните песни на авлигите по пътя към морето, в огласения от децата, които идват след вас, училищен двор. \r\nТук, под бащината стряха, ние ще ви очакваме с отворени обятия. С готовност да се учим от знанията и опита, с които вашето вдъхновение и смелост ще ви възнаградят. Помнете, че тук – в Каварна винаги ще има място, обич и бъдеще за вас. \r\nА сега – разперете криле и летете! Летете високо и смело!“, каза в обръщението си към абитуриентите г-жа Ставрева. \r\nСпециален гост на празника бе известната със завладяващите си изпълнения на български патриотични песни Нели Петкова.", "date": "2018.05.15", "title": "Добрич: Кметът на Каварна Нина Ставрева поздрави абитуриентите"}
{"url": "http://www.focus-news.net/news/2018/05/15/2521967/ministar-ivaylo-moskovski-premierat-boyko-borisov-poe-angazhiment-prietite-ot-bransha-v-balgariya-tekstove-lichno-da-badat-predadeni-na-prezidenta-emanyuel-makron.html", "text": "Премиерът Бойко Борисов пое ангажимент така разписани текстовете с приемане от страна на бранша в България, с компромиси от страна на ЕК лично да бъдат предадени на президента Еманюел Макрон, за да може той да въздейства, ако има желание. Това каза министърът на транспорта, информационните технологии и съобщенията Ивайло Московски по време на конференция с международно участие на тема: „Европейското бъдеще на транспорта от Централна и Източна Европа“, предаде репортер на Агенция „Фокус“. „Решението, което приехме – да бъде задължение на компанията да осигури възможността на превозвача да се прибере вкъщи или да отиде в база на компанията, където той да отседне. Как ще се докаже предложението към водача – декларация от компанията, която водача би могъл да предостави, но негово право е да избере дали да го направи“, каза още Московски. „Втората тема, която е проблемна и така разписана в пакета за мобилност, не дава възможност за почивка в кабината на пътното превозно средство. Говорим за седмичната почивка, не за кратката. Текстът, който те предлагат е – може да бъде направена почивката в кабината, но на специални за това места – охраняеми паркинги. Но не е намерено решение от другата гледна точка, която касае сигурността. Всички вие знаете, че в застрахователните полици, ако има щета на товара и пътното превозно средство плащат, ако водачът не е бил място. Решение по тази тема няма“, допълни още той. „Ако е на безстопанствено място – тогава нямате право да стоите в кабината и да почивате, но ако сте на паркомясто и там има охрана и осветление, тогава може да си почивате в кабината. В това няма голяма логика. Това, което като текст ще бъде прието е, че нашето желание е правилата да бъдат такива каквито са в момента, докато не бъдат осигурени такива паркинги в цяла Европа. Европейската комисия ще съфинансира или изцяло финансира създаването на тези паркинги, като след това ще бъдат предоставени за частно управление. Хубаво е, че има политика да се създадат необходимите условия, в които водачите да не бъдат санкционирани. Този текст трудно ще бъде приет, но това е нашето желание. Докато няма такива условия няма как да задължаваш някого да спазва тези правила“, каза още министър Ивайло Московски.\r\nЦветелин ДИМИТРОВ", "date": "2018.05.15", "title": "Министър Ивайло Московски: Премиерът Бойко Борисов пое ангажимент приетите от бранша в България текстове лично да бъдат предадени на президента Еманюел Макрон"}
{"url": "http://www.focus-news.net/news/2018/05/15/2521977/nils-holm-firma-rambol-instalatsiyata-za-rdf-otpadatsi-v-stolitsata-shte-bade-ot-polza-za-sofiyantsi-v-svetoven-mashtab-podobni-instalatsii-sa-2000.html", "text": "Инсталацията за RDF-отпадъци в столицата ще бъде от полза за софиянци, в световен мащаб подобни инсталации са 2000. Това заяви пред журналисти Нилс Холм, представител на консултантската фирма „Рамбол“, ръководител на екипа, направил проучването за инсталация за комбинирано производство на енергия в София с оползотворяване на RDF - отпадък, предаде репортер на Агенция „Фокус“. „Работихме със Столична община в продължение на близо 5-6 години и сега сме на етап, на който трябва да се вземе едно съществено решение за изпълнението на проекта. Това е един проект, който е с много добро техническо изпълнение и отговаря изцяло за стратегията за управление на отпадъците на София. Ще бъде от полза за софиянци. Надяваме се, че ще осигурим европейско финансиране за проекта. Надяваме се това да се случи и това ще допринесе много за софиянци. През последни пет години имаме три такива инсталации, които са направени в Дания. В Европа може би са около 450 инсталации с подобна технология. В световен мащаб инсталациите са над 2000, които работят, подобно на тази, която предвиждаме за София“, за Холм.  „Технологията, която сме предложили е ясно казано – най-добрата технология за този случай. Това е нашата силна препоръка. Ние работим с тази технология на редица места в световен мащаб“, обясни той. „Днес беше повдигнат въпросът дали газификацията може да бъде една технологична опция. Тази технология е добре известна, но тя е за едно хомогенно гориво, което е например биогаза или въглищата. И за едно гориво, което е с непостоянен състав, това решение – газификацията, би било голямо предизвикателство.  В този случай не можем да препоръчаме решението за газификацията, защото в Европа няма действаща такава инсталация, която да е на RDF, обикновено са смесени с газ и има постоянство горивото“, каза още Нилс Хомс.", "date": "2018.05.15", "title": "Нилс Холм, фирма „Рамбол“: Инсталацията за RDF-отпадъци в столицата ще бъде от полза за софиянци, в световен мащаб подобни инсталации са 2000"}
{"url": "http://www.focus-news.net/news/2018/05/15/2521980/liderat-na-bsp-sofiya-kaloyan-pargov-shte-se-sreshtne-s-chlenove-i-simpatizanti-ot-rayon-lyulin.html", "text": "В 18.00 часа лидерът на БСП – София Калоян Паргов ще се срещне с членове и симпатизанти от район „Люлин“. Събитието е по случай обновяването на районния клуб на партията, който се намира в блок № 348. Това съобщиха от ГС на БСП София.\r\nПо време на срещата ще бъдат връчени членските карти на новоприети социалисти и ще бъде поздравен един от ветераните на организацията по случай 90-ата му годишнина.\r\n„Обновеният ни клуб ще бъде средище за дискусии, събития от календара на района и политически мероприятия“, сподели домакинът на събитието районният председател на БСП - „Люлин“ Таня Пазийска.", "date": "2018.05.15", "title": "Лидерът на БСП – София Калоян Паргов ще се срещне с членове и симпатизанти от район „Люлин“"}
{"url": "http://www.focus-news.net/news/2018/05/15/2521978/haskovo-topolovgrad-izprati-abiturientite-s-na-dobar-pat.html", "text": "“На добър път!” беше пожеланието на всички в празничния 15 май, в който абитуриентите от випуск 2018 на тополовградското СУ “Д-р  Петър Берон” чуха за последен път училищния звънец. Да ги изпратят и да им пожелаят попътен вятър, в  училищния двор се събраха учители, родители и близки, съученици, приятели. Това съобщиха от Община Тополовград. На тържественото изпращане бяха : председателят на Общинския съвет – Васил Сяров, заместник – кметът на общината – Маргарита Георгиева, Красимира Ятакчиева – началник отдел “ХСД” в Общинската администрация, Райна Миланова – секретар на читалището, директорите на Началното училище – Добрин Парнаров и на ОДЗ”Щастливо детство” - Бисера Стоева, много общественици, учители, родители. Поздравително слово произнесе директорът на училището- Божана Георгиева. Тя обяви имената на пълните отличници на випуска: Елица Желязкова, Катя Тодорова и Кирил Петков, на които връчи златни медали. От името на кмета на общината – Божин Божинов, към младите тополовградчани, с мили думи се обърна заместник-кметът Маргарита Георгиева. Пълните отличници получиха златни символи от кмета на общината, които връчи Красимира Ятакчиева.  Награди получиха всички отличници на випуска. Със слово и почетни символи  секретарят на читалището-Райна Миланова благодари на випускниците, които са участвали активно в читалищната дейност. Тя им връчи награди и ги увери, че са винаги добре дошли на читалищната сцена. След вълнуващите слова и подаръци зрелостниците подариха на училището картина на тополовграския художник Иван Димитров. С ритуалното предаване на училищното знаме на следващия випуск, смяна на знаменосците и  хоро в двора, с шумни възгласи и клаксони на макс, абитуриентите потеглиха за местен ресторант, за да продължат празника си.", "date": "2018.05.15", "title": "Хасково: Тополовград изпрати  абитуриентите с “На добър път!”"}
{"url": "http://www.focus-news.net/news/2018/05/15/2521979/neli-dakova-istorik-na-proletniya-praznik-na-pleven-plevenchani-pravyat-svoeobrazna-sreshta-s-minaloto-i-poluchavat-v-palnota-useshtaneto-za-edinstvo-i-obshtnost.html", "text": "На пролетния празник на Плевен плевенчани правят своеобразна среща с миналото и получават в пълнота усещането за единство и общност. Това каза ръководителят направление „Нова и най-нова история“ към Регионалния исторически музей – Плевен Нели Дакова в интервю за Агенция „Фокус“ по повод празника на Плевен, който се отбелязва на 15 май. Нели Дакова разказа, че 15 май е обявен за официален Празник на града съгласно Решение № 287 на Общинският съвет от 15 март 2001 г., но корените на пролетния празник, традицията му се крият далеч в миналото на следосвобожденски Плевен. „От края на 20-те г. на ХХ в. насам на 15 май градът е осъмвал в празнично настроение сред шумотевицата на пристигналите търговци от цялата страна и от чужбина – Гърция, Турция, от всички балкански държави, също от Египет, Испания, Палестина, остров Малта на провеждания Голям пролетен панаир най-вече на едър рогат добитък. Той няма конкуренция в страната по своята мащабност и голямо стопанско значение“, обясни историкът. Нели Дакова поясни, че през Възраждането характерна особеност в икономическото развитие на Плевен е превръщането му в значимо пазарно средище на търговията със зърнени храни и добитък. С голяма известност още тогава е бил „Сър пазар“, наричан още Говежди пазар, на който са идвали търговци от цялата Османска империя. „След Освобождението Плевен е окръжен административен център на богат земеделско-лозарски район, център за търговия със зърнени храни и едър рогат добитък. „Сър пазар“ за дълги години остава един от най-големите в страната и на Балканите пазари за добитък. Приходите от него са съществено перо в общинския бюджет. Ето защо общината многократно се занимава с неговото разширяване, благоустрояване,  хигиенизиране и експлоатация. Изградена е кланица с хладилна инсталация през 1930 г., което способства за обособяването на града като най-добре уреден център за стимулиране на животновъдството и свързаните с него производства“, разказа Нели Дакова. Тя поясни, че  основните поминъци на населението са били земеделие и скотовъдство и  за тяхното стимулиране и модернизиране от 1895 г. почти ежегодно Плевен става домакин на земеделско-скотовъдни конкурси и изложби, а по-късно на пролетни и есенни панаири, организирани от Министерството на земеделието, Окръжната постоянна комисия и Плевенската община. „Със същата цел през 1890 г. Плевенският окръжен съвет създава един образцов чифлик „Клементина“ на 12 км. от града при река Вит. Снабден с различни земеделски машини, семена и добитък, той е бил разсадник на модерно земеделие и скотовъдство“, коментира Нели Дакова. \r\nДеница КИТАНОВА", "date": "2018.05.15", "title": "Нели Дакова, историк: На пролетния празник на Плевен плевенчани правят своеобразна среща с миналото и получават в пълнота усещането за единство и общност"}
{"url": "http://www.focus-news.net/news/2018/05/15/2521983/stara-zagora-sazdavat-natsionalni-programi-za-preventsiya-na-upotrebata-na-narkotichni-veshtestva-v-uchilishtna-sreda.html", "text": "Представители на 23 Общински съвета по наркотични вещества и експерти от 23 превантивно-информационни центъра обсъждаха проблемите на превенцията за употребата на наркотични вещества в училищна среда в Стара Загора, съобщават от пресцентъра на Община Стара Загора. Професионалният форум на тема: „Превенцията като процес на етичност, осъществимост, достоверност и ефективност“ бе организиран  от Общинския съвет по наркотични вещества – Стара Загора и Превантивно-информационния център по зависимости (ПИЦ). Гости и участници в него бяха заместник-министър Светлана Йорданова от Министерство на здравеопазването, Иванка Сотирова, зам.-кмет на Община Стара Загора, д-р Пламен Попов, директор на Националния център по наркомании (НЦН),  експерти от Центъра и дирекция „Национален фокусен център за наркотици и наркомании“, инспектори от Столична дирекция на вътрешните работи и Второ РУ на МВР – Стара Загора. \r\nПрез трите дни на форума бе направен преглед на ситуацията по отношение на употребата на психоактивни вещества (ПАВ) сред ученици от 9-12 клас на регионално ниво, на инструментите за събиране на информация и реализираните превантивни подходи при универсална превенция. Обсъдено бе и взаимодействието между Националния център за наркомании, Националния фокусен център, Общинските съвети по наркотични вещества и превантивните центрове, грешки и проблеми в работата.\r\nФокусът на работния форум бе обсъждането на извършеното досега от работна група за създаване на Национални програми за превенция на употребата на ПАВ в училищна среда (5-12 клас), които ще бъдат валидни за всички ПИЦ в страната. В малки групи участниците във форума направиха оценка на нуждите за създаване на тези превантивни програми, попълвайки специално създаден въпросник, който ще послужи на създателите им за приключване на двата проекта.\r\nПо време на форума стана ясно, че  Радост Овагимян, председател на Общинския съвет по наркотични вещества в Стара Загора е избрана да участва в Лятно училище за незаконни наркотици в Европа, в Лисабон, Португалия. Там тя ще премине обучение по проблемите, свързани с наркотиците в Европа и в света, което ще бъде водено от научни експерти от Европейския център за мониторинг на наркотиците и наркоманиите (EMCDDA) и гост-преподаватели от европейски университети.", "date": "2018.05.15", "title": "Стара Загора: Създават национални програми за превенция на употребата на наркотични вещества в училищна среда"}
{"url": "http://www.focus-news.net/news/2018/05/15/2521982/dobrich-parkingat-na-ploshtad-svoboda-nyama-da-raboti-na-16-may-poradi-remontni-deynosti.html", "text": "На 16 май поради ремонти дейности няма да работи паркингът на площад „Свобода“ в Добрич. Това съобщиха от Община град Добрич. През деня там няма да функционира „Синя зона“ и автомобилите няма да могат да паркират в платената зона.", "date": "2018.05.15", "title": "Добрич: Паркингът на площад „Свобода“ няма да работи на 16 май поради ремонтни дейности"}
{"url": "http://www.focus-news.net/news/2018/05/15/2521972/ministar-ivaylo-moskovski-ne-iskame-balgarskite-prevozvachi-da-napusnat-stranata-ni-prinudeni-ot-evropeysko-zakonodatelstvo.html", "text": "Не искаме българските превозвачи да напуснат страната ни, принудени от Европейско законодателство. Това каза министърът на транспорта, информационните технологии и съобщенията Ивайло Московски по време на конференция с международно участие на тема: „Европейското бъдеще на транспорта от Централна и Източна Европа“, предаде репортер на Агенция „Фокус“. „Друга тема, която е чувствителна е – след кой ден да започват да текат командировъчни спрямо държавата в която се намирате. Тук намираме дефицит в решението на Комисията. Липсва механизъм за проверка на това нещо. Ако една българска компания за предходен месец има задължения да изплаща Х командировъчни за някоя държава, която е била повече от определените дни, няма проблем тя да бъде проверена от съответен Европейски орган“, каза още Московски. „Как обаче ще бъде проверена една Иранска или Турска фирма? Не лъжем ли като казваме, че важи за всички. Кое е социалното, кое е справедливото? Ако важи за всички, трябва да има механизъм, по който да се контролират всички. Това, което устройва нашите превозвачи относно командировъчните са 7 или 9 дни в месеца, но задължително последователни. Нашето желание беше да са 7 последователни дни“, допълни още той. „Безпрецедентна е подкрепата от всяка една институцията в държавата. Вярваме, че ще се намери справедливо и балансирано решение на тези проблеми, тъй като ако това не стане, знаем, че резултатът няма да е добър – ще се завишат разходите на всички нас, ще стане до голяма степен неконкурентен нашият транспорт и нищо чудно нашите шофьори в един момент да се окажат във френски и белгийски фирми“, каза още министър Московски. \r\nЦветелин ДИМИТРОВ", "date": "2018.05.15", "title": "Министър Ивайло Московски: Не искаме българските превозвачи да напуснат страната ни, принудени от европейско законодателство"}
{"url": "http://www.focus-news.net/news/2018/05/15/2521981/nova-makedoniya-makedoniya-saraevo-kipi-ot-siriytsi-afganistantsi-i-irakchani.html", "text": "Столицата на Босна и Херцеговина „кипи“ от големия брой мигранти, пристигнали през последния месец, пише скопското електронно издание „Нова Македония“.\r\nПоследния месец на територията на кантон Сараево са пристигнали голям брой мигранти от Сирия, Либия, Афганистан, Палестина, Пакистан, Алжир, Мароко, Ирак, Турция, Иран, Тунис и други страни.\r\nМнозина от тях остават на открито без подходящо облекло и с малко храна. Според информацията от Спешната медицинска служба някои от мигрантите имат сериозни заболявания, съобщиха медиите в Босна и Херцеговина.\r\nПравителството поиска от компетентните институции на Босна и Херцеговина да регистрират възможно най-скоро, но и да определят статута на мигрантите.\r\nПо-рано правителството на Република Сръбска обяви след спешното свикване, че в страната няма условия за грижата за мигрантите.Тереза Герова", "date": "2018.05.15", "title": "„Нова Македония“ (Македония): Сараево „кипи“ от сирийци, афганистанци и иракчани"}
{"url": "http://www.focus-news.net/news/2018/05/15/2521985/sport-dogovorat-na-yoahim-lyov-kato-selektsioner-na-natsionalniya-otbor-na-germaniya-be-prodalzhen-s-dve-godini.html", "text": "Договорът на селекционера на националния отбор по футбол на Германия Йоахим Льов бе продължен с две години, до 2022 г. Съответната информация бе разпространена от Германския футболен съюз.\r\nЛьов пое националния отбор на Германия през 2016 г. след като преди това беше помощник на Юрген Клинсман. Той изведе Германия до световната титла през 2014 година и до победа в Купата на конфедерациите през миналото лято. Под ръководството на 58-годишния треньор Бундестимът игра финал на европейското първенство през 2008 г., както и полуфинали през 2012 и 2016 г.", "date": "2018.05.15", "title": "Спорт: Договорът на Йоахим Льов като селекционер на националния отбор на Германия бе продължен с две години"}
{"url": "http://www.focus-news.net/news/2018/05/15/2521986/darzhavniyat-glava-rumen-radev-shte-bade-domakin-na-tarzhestvenata-vecherya-iftar-po-sluchay-sveshteniya-za-myusyulmanite-mesets-ramazan.html", "text": "На 16 май 2018 г., от 20.45 часа в столичния хотел Кристъл Палас (ул. „Шипка“ 14) президентът Румен Радев ще бъде домакин на тържествената вечеря ифтар по случай свещения за мюсюлманите месец Рамазан. Това съобщиха от прессекретариата на държавния глава.\r\nНа празничната вечеря са поканени представители на всички традиционни вероизповедания в България, представители на дипломатическия корпус, учени и хора на изкуството.  \r\nДомакинството на президента на тържествената вечеря ифтар е израз на уважение към религиозния празник и към традициите на българските граждани с мюсюлманско вероизповедание.", "date": "2018.05.15", "title": "Държавният глава Румен Радев ще бъде домакин на тържествената вечеря ифтар по случай свещения за мюсюлманите месец Рамазан"}
{"url": "http://www.focus-news.net/news/2018/05/15/2521987/svishtov-chetvart-vek-chestva-katedra-mezhdunarodni-ikonomicheski-otnosheniya-pri-stopanska-akademiya-svishtov.html", "text": "Четвърт век чества катедра „Международни икономически отношения” при Стопанска академия „Димитър А. Ценов” с тържествено заседание и международна научна конференция, съобщавта от пресцентъра на учебното заведение. Сред гостите на тържественото честване бяха ректорът и зам.-ректорите на свищовското висше училище,  проф. дин Иля Хаджинов – зам.-ректор на Донецкия национален университет „Василий Стус” в гр. Виница, Украйна, декани и ръководители на катедри от Стопанска академия, представители на сродни катедри от български и чуждестранни университети. В обръщение към присъстващите, ръководителят на катедрата-юбиляр, доц. д-р Галина Захариева припомни, че катедра МИО е създадена на 20 януари 1993 г, а учредители са проф. дин Атанас Дамянов – неин дългогодишен ръководител, проф. дин Снежана Найденова, доц. д-р Иван Спиридонов, доц. д-р Иванка Цонева, доц. д-р Никола Конов. „Това са хората на които ние днес изказваме нашата искрена благодарност за поставените основи и принос към днешния облик на катедрата и специалността. Към днешна дата в катедрения състав са 5 хабилитирани преподаватели –  един проф. д-р на ик. н. и 4 доцента, 5 гл.ас. д-ри и един ас. д-р. Катедрата обучава студенти в ОКС „бакалавър” по специалност МИО, в магистърска степен по 5 магистърски програми и докторанти по докторска програма „Световно стопанство и МИО”. Доц. Захариева подчерта още активната дейност на Алумни клуб МИО – Свищов, провеждането на традиционната студентска научно-практическа конференция, множеството реализирани проекти и публикации, развитието на катедрата, съпътствано от различни достижения.\r\n„Катедра МИО е една от младите катедри в Стопанска академия, но за изминалите 25 години са постигнали много – екипът на катедрата е млад, изключително мотивиран и стъпва на сериозни традиции. От тази катедра са минали хора, които са знакови за развитието на науката и обучението в Стопанска академия, но и сега има доста сериозни, амбициозни и доказали се учени” – това заяви в приветствието си ректорът доц. д-р Иван Марчевски. По думите му, катедрата е уникална и със своите студенти, които след дипломирането си стават едни от най-успешно реализиралите се в кариерата си възпитаници на свищовското висше училище. Ректорът изрази благодарност към катедра МИО от името на цялата академична общност и връчи на доц. Захариева почетния знак на Стопанска академия. По време на тържественото заседание катедрата-юбиляр получи множество приветствия, подаръци и поздравителни адреси от гостите на честването. \r\nМеждународната конференция, с която бе отбелязана 25-годишнината на катедрата, бе на тема „Интеграционни процеси в глобалната икономика”. Работата на двудневния научен форум започна с три пленарни доклада. Проф. д-р ик. н. Таня Горчева от катедра МИО при СА „Д. А. Ценов” изнесе доклад на тема „Проекции на европейските търговски практики за стимулиране на българския експорт”. Във втория пленарен доклад проф. Хаджинов говори за международната търговия на Украйна в съвременните условия, а в третия доц. д-р Георги Маринов от Икономически университет - Варна представи проучване на нагласи към трудова миграция у нас. Участниците във форума работиха в три тематични секции, модератори на които бяха преподаватели от катедрата-домакин. Международната конференция предизвика за участие 86 автори от 15 висши учебни заведения от България, Украйна, Русия, Литва, Азърбайджан, Италия и Чехия. Депозираните над 70 доклада ще бъдат публикувани в едноименен сборник. \r\nКонференцията бе част от дейностите по проект 4-2018 „Интеграционни процеси в глобалната икономика” с ръководител доц. д-р Здравко Любенов, към Института за научни изследвания.", "date": "2018.05.15", "title": "Свищов: Четвърт век чества катедра „Международни икономически отношения” при Стопанска академия – Свищов"}
{"url": "http://www.focus-news.net/news/2018/05/15/2521989/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив днес  ще разберем как върви подготовката на празника на розата в Карлово и какви конкурси обявиха в общината. Като част от Празника на розата в Карлово се провеждат редица съпътстващи събития. В Бухаловия хан в Старинно Карлово откриха изложба на изделия от плъстена вълна. Повече за нея ще ни разкаже Десислава Баракова, председател на Сдружението на карловските занаятчии. ОУ „Св. Св. Кирил и Методий“ в Карлово пък отбеляза своя 50-годишен юбилей. За честването ще ни разкаже директорът на училището Доньо Тодоров.\r\nОбщинска библиотека „Д-р Иван Богоров”, Карлово стартира проект „Мъдростта на книгите и знанието“. Ще чуем повече и за това в предаването ни от директора на библиотеката Мирослав Колев.\r\nСъщо в днешното предаване ще говорим и за карловските розопроизводители, които очакват трудна година, заради ниската изкупна цена на розовия цвят. За това ще ни разкаже повече Зара Клисурова, председател на Националния съюз на производителите на етерично-маслени култури.\r\nПредаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2018.05.15", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2018/05/15/2521990/lokalno-makedoniya-sinat-na-voislav-sheshel-se-sporazumya-s-prokuraturata-poluchi-shestmesechen-domashen-arest.html", "text": "Никола Шешел, син на лидера на Сръбската радикална партия Воислав Шешел, се споразумя с прокуратурата и призна вината си за незаконното носене на оръжие. Осъден е на шест месеца домашен арест, без електронно наблюдение, съобщава скопското електронно издание „Локално“.\r\nСпоред Tanjug споразумението е подписано на 12 октомври 2017 г., а съдът го потвърди на 13 ноември. Отнето е огнестрелното оръжие на Никола Шешел, с което бе заловен на 22 септември миналата година в кафене в Белград, след което бе задържан.Тереза Герова", "date": "2018.05.15", "title": "„Локално“ (Македония): Синът на Воислав Шешел се споразумя с прокуратурата, получи шестмесечен домашен арест"}
{"url": "http://www.focus-news.net/news/2018/05/15/2521992/600-detsa-se-vklyuchiha-v-parviya-krag-na-sastezanieto-pazim-ezika-si.html", "text": "Близо 600 деца от училища в 10 града в страната се включиха в първия кръг на състезанието по български език „Пазим езика си“, който се проведе на 12 май, съобщиха организаторите. Пилотното издание на конкурса, организиран от гражданското сдружение „Живата вода на България“, цели да насърчи създаването на трайни умения у учениците за правоговор и правопис. Партньори са агенцията за маркетинг и комуникации Knowbox и тяхната инициатива „Как беше на български?“ и Софийският университет „Св. Климент Охридски“.\r\nВ състезанието мериха сили ученици от Попово, Разград, Хасково, Добрич, Монтана, както и от по-големите градове в страната - Бургас, София, Пловдив, Варна, Стара Загора и Благоевград. \r\n„Радостно е, че интерес към съревнованието проявиха деца от много други учебни заведения, но заради регламента те нямаше как да бъдат допуснати до участие. Затова стремежът ни  е „Пазим езика си“ да влезе в календара на националните състезания на МОН през следващата учебна година, за да могат в него да се включат всички училища в страната“, сподели г-жа Десислава Радева, председател на УС на гражданско сдружение „Живата вода на България“.\r\nПроверката на изпитните работи започна. Проверяващите са преподаватели по български език и литература и студенти от Факултета по Славянски филологии в СУ „Св. Климент Охридски“. \r\nРезултатите ще бъдат изнесени на 21 май на сайта на сдружението . За втория кръг ще се класират първите седем деца от всяка възрастова група – V и VI-VII клас, показали най-добри резултати. Финалният етап ще се проведе в Аулата на СУ „Св. Климент Охридски“ на 25 май.", "date": "2018.05.15", "title": "600 деца се включиха в първия кръг на състезанието „Пазим езика си“"}
{"url": "http://www.focus-news.net/news/2018/05/15/2521969/afp-velikobritaniya-i-germaniya-prizovavat-za-nezavisimo-razsledvane-na-nasilieto-v-ivitsata-gaza.html", "text": "Великобритания призова за „независимо разследване\" на насилието на границата между Израел и Ивицата Газа, след като САЩ блокираха изявление на Съвета за сигурност на ООН, в което се призовава за провеждането на такова, предава AFP.\r\n„Обединеното кралство подкрепя независимо разследване на случилото се\", заяви пред парламента Алистър Бърт, министър, отговарящ за отношенията в Близкия изток.\r\nС подобна позиция излязоха и в Берлин. „Нашето мнение е, че независима комисия за разследване може да изясни инцидентите с насилие и кървавите нарушения в граничния район\", заяви говорителят на правителството на ФРГ Щефан Зайберт.Тереза Герова", "date": "2018.05.15", "title": "AFP: Великобритания и Германия призовават за независимо разследване на насилието в Ивицата Газа"}
{"url": "http://www.focus-news.net/news/2018/05/15/2521991/ombudsmanat-maya-manolova-obsadi-zakonodatelni-promeni-za-zashtita-na-detsata-zhertvi-na-nasilie.html", "text": "Споделям изцяло изводите на екипа на УНИЦЕФ по отношение на състоянието на българското законодателство и съществуващите мерки за закрила на децата, жертви и свидетели на насилие. Смятам, че една голяма част от препоръките на УНИЦЕФ и неправителственият сектор могат да бъдат реализирани след приемането на Закона за детското правосъдие. Това заяви омбудсманът Мая Манолова на кръглата маса, организирана в партньорство с УНИЦЕФ в България на тема „Насилието над деца: правни аспекти на превенцията, разпознаването, докладването, отговора и интервенциите от страна на институциите в България“, съобщиха от пресцентъра на Омбудсмана на Р България.\r\nФорумът събра на едно място институциите, професионалистите и гражданските организации, които работят в сферата за защита правата на децата. Те обсъдиха реалната ситуацията у нас от гледна точка на действащите международни стандарти и българското законодателство в областта за закрила на децата от всички форми на насилие.\r\nСред участниците бяха заместник-министрите на труда и социалната политика Росица Димитрова, на образованието и науката Деница Сачева, на правосъдието Десислава Ахладова, Даниела Машева – член на Висшия съдебен съвет, Камелия Димитрова – секретар на Националната комисия за борба с трафика на хора, Министерството на вътрешните работи, експерти и представители на УНИЦЕФ в България, Национална мрежа за децата, Фондация „Асоциация Анимус“, Фондация П.У.Л.С., Институт по социални дейности и практики, Държавната агенция за закрила на детето, Агенцията за социално подпомагане и др. \r\n„Моят апел е към Министерството на правосъдието в максимално кратки срокове да придвижи проекта на Закон за детското правосъдие до парламента. В него са заложени много мерки за защита на деца свидетели на насилие, жертви на насилие и на деца в конфликт със закона. И нещо, което за мен като омбудсман, е изключително важно – решение за закриване на интернатите, които съществуват в момента и в които са въдворени деца, извършители на простъпки, а не на престъпления. Те пребивават там за една, две, пет години и реално детството им минава зад решетки“, категорична бе Манолова.\r\nПо думите й българската държава не е транспонирала в пълен обем Директива 2012/29/ЕС за установяване на минимални стандарти за правата, подкрепата и защитата на жертвите на престъпления. \r\n„Мисля, че всички в тази зала са наясно, че в националното ни законодателство са транспонирани само някои от минималните стандарти заложени в тази директива и че отсъстват изцяло изключително важни елементи. Например, прилагането на мултидисциплинарен и междуинституционален подход и пълната подмяна на категоричното изискване за индивидуална оценка на всяко дете, което е жертва на насилие. В Наказателно-процесуалния кодекс тази индивидуална оценка е приела формата на експертиза, която при това не е задължителна“, допълни Манолова.\r\nТя съобщи, че в институцията на омбудсмана за м.г. са постъпили 70 жалби за насилие срещу деца.\r\n„Да, вярно, не е колосално число, но зад тези числа стоят 70 деца, обляни в сълзи, които чакат подкрепа от институциите срещу нерадостната съдба да бъдат подлагани на насилие в семейството си, семейната среда, в училище“, подчерта Манолова.\r\nОбщественият защитник допълни, че статистиката на УНИЦЕФ в световен мащаб е стряскаща. По техни данни всеки един от трима ученици на възраст между 13 и 15 години е обект на тормоз в училище. Около 17% от децата са жертви на тежки телесни наказания. Над 120 млн. момичета по света под 20-годишна възраст, 1 от 10, са били подлагани на една или друга форма на сексуални посегателства.\r\n„Всички тези числа, реалността, с която се сблъскваме в България, би следвало единствено и само да ни мотивират да предприемем необходимите стъпки и да направим всичко възможно като институции да защитим децата от този съвременен бич на насилието и агресията, на които са обект в училище, на улицата, в семейната среда“, посочи още Манолова.\r\nВ края на форума стана ясно, че правният анализ на УНИЦЕФ, препоръките на омбудсмана и неправителствените организации ще бъдат допълнени и обобщени с конкретни предложения за иницииране на законодателни промени.\r\nПрезентацията с правния анализ на УНИЦЕФ – България е публикувана тук: http://www.ombudsman.bg/pictures/Unicef-presentation.pdf. \r\nПрезентация за насилието над децата на Фондация „Асоциация Анимус“ може да бъде видяна тук: http://www.ombudsman.bg/pictures/Ombudsman_UNICEF_15%20May%202018(1).pdf,", "date": "2018.05.15", "title": "Омбудсманът Мая Манолова обсъди законодателни промени за защита на децата, жертви на насилие"}
{"url": "http://www.focus-news.net/news/2018/05/15/2521995/vitseprezidentat-iliyana-yotova-v-strazhitsa-da-sledvame-zaveta-na-karaliychev-da-usmihvame-detsata-si.html", "text": "„Да следваме завета на Каралийчев – да правим така, че децата ни да са радостни и усмихнати. Това съобщиха от прессекретариата на държавния глава. Да ги учим на най-ценното в живота – приятелството, родено от споделените трудности и задружно постигнатия успех.“ С тези думи вицепрезидентът Илияна Йотова се обърна към жителите и гостите на Стражица, където се провеждат традиционните Каралийчеви дни. Тази година дните са под патронажа на вицепрезидента. Илияна Йотова присъства на кулминацията на Каралийчевите дни – Карнавала на приказките. В него участваха над 20 групи от детски градини и училища, които представиха герои от емблематични произведения на Ангел Каралийчев. \r\n„Каралийчев живее днес, превъплътен в своите герои и ни вълнува с майсторството на поетичния си език. 116 години след рождението на знаменития писател Стражица е изпълнена с вълшебния му свят. Свят, пропит от неизчерпаема любов към децата. Превърнал личната си болка в светла усмивка за поколения деца, Ангел Каралийчев  посвещава живота и таланта си на тях“, отбеляза в приветствието си вицепрезидентът. \r\nИлияна Йотова призова децата да съхранят приказното в живота си. „Нека искрицата светлина, която Каралийчев е запалил в сърцата ви с прекрасните си слова, гори винаги“, подчерта вицепрезидентът. В навечерието на светлия български празник 24 май – Денят на славянската писменост и българската просвета и култура, Илияна Йотова пожела на децата и учениците да пренесат през годините любовта към словото и към българщината. \r\n„Вие сте истински пример за това как творчеството може да учи и да възпитава“, обърна се вицепрезидентът към организаторите на Каралийчевите дни и всички жители на Стражица. „В тези дни на българската писменост и култура вие напомняте на цяла България, че „Народността не пада там, дето знаньето живей!“, подчерта Илияна Йотова. \r\nВицепрезидентът и кметът на Стражица Румен Павлов удостоиха с грамоти участниците в приказното карнавално шествие. \r\nКаралийчевите дни на културата са неизменна част от културния календар на община Стражица. Програмата включва различни културни прояви, повечето от които са ориентирани към децата. Литературни четения, срещи с писатели от всички поколения, научни конференции, конкурси и спортни прояви са част от богатата програма.", "date": "2018.05.15", "title": "Вицепрезидентът Илияна Йотова в Стражица: Да следваме завета на Каралийчев – да усмихваме децата си"}
{"url": "http://www.focus-news.net/news/2018/05/15/2521984/plovdiv-kamion-s-rumanska-registratsiya-predizvika-katastrofa-na-karlovsko-shose-nyama-tezhko-postradali.html", "text": "b Камион с румънска регистрация предизвика катастрофа на Карловско шосе. Това съобщи за Радио „Фокус“-Пловдив говорителят на ОДМВР-Пловдив. Инцидентът е станал в 08.30 ч. тази сутрин. Камионът с румънска регистрация преминал от дясна в лява лента и ударил лек автомобил, който се блъснал в мантинелата. Леко е пострадал водачът на колата, оказана му е медицинска помощ на място. Няма данни за употреба на алкохол. Произшествието е отработено по административен ред.\r\nЦветана ТОНЧЕВА", "date": "2018.05.15", "title": "Пловдив: Камион с румънска регистрация предизвика катастрофа на Карловско шосе, няма тежко пострадали"}
{"url": "http://www.focus-news.net/news/2018/05/15/2521994/radio-svobodna-evropa-makedoniya-novi-koalitsionni-partnyori-za-po-stabilno-pravitelstvo.html", "text": "„Демократична партия на албанците“ (ДПА) е нов коалиционен партньор в правителството на македонския премиер Зоран Заев (СДСМ). На партията й е предложено да посочи от редиците си министър без портфейл, отговарящ за икономиката и чуждестранните инвестиции, както и заместник-министър на транспорта и съобщенията. Очаква се и скопското крило на Беса, водено от Африм Гаши, също да се присъедини към управляващата коалиция в Скопие, предава  Радио „Свободна Европа“ в македонската си редакция. \r\nОбявено бе и увеличение на парламентарно мнозинство с общо петима депутати, двама от ДПА и трима от Беса, но влизането им в правителството потвърди единствено председателят на ДПА Мендух Тачи. Към настоящия момент двете партии не са направили официални изявления. \r\nОт Тетово Тачи обяви, че има „конкретно и коректно\" предложение от премиера Заев за влизане в правителството. „Мисля, че няма да му бъде трудно на Централното събрание да реши, изхождайки от конструктивното поведение на ДПА по време на политическата криза и конструктивния подход на новото правителство за реформи и особено за интеграционните процеси, за които имаме точна информация, че ще има положителен напредък и затова - надявам се, че Централното събрание ще вземе положително решение\", заявиТачи.\r\nЗа кадровите решения, той посочи, че ДПА ще получи министерски пост, министър без портфейл, отговарящ за икономиката и чуждестранни инвестиции и заместник-министър на транспорта и съобщенията. Конкретни имена за постовете се очакват след края на срещата в Тетово. \r\nМакедонският министър-председател Зоран Заев обяви на няколко пъти реконструкцията на правителството. Той преговаря с партиите за увеличаване на парламентарното мнозинство, аргументирайки се с необходимостта от по-широка подкрепа за инициираните реформи. \r\nПолитическият анализатор Джелал Незири е на мнение, че разширяването на управляващото мнозинство няма да доведе до ново качество на работата на правителството, а само ще осигури по-стабилно функциониране на парламента.\r\n„Имайки предвид профилите на всички политически партии, които са вътре, тяхната предистория и предходните им вражди, смятам, че това няма да бъде функционална правителствена коалиция, няма да донесе нещо ново по отношение на резултатите, които биха били добре дошли за гражданите, а ще бъде само математическа операция\", твърди Незири.\r\nТой добави, че броят на депутатите от управляващото мнозинство няма да бъде определящ за реформите, защото за повечето от тях ще се изисква квалифицирано мнозинство, както и консенсус с опозицията. Тереза Герова", "date": "2018.05.15", "title": "Радио „Свободна Европа“ (Македония): Нови коалиционни партньори за по-стабилно правителство"}
{"url": "http://www.focus-news.net/news/2018/05/15/2521988/zhenite-izostavat-v-svoeto-razvitie-v-sravnenie-s-mazhete-v-es-i-tazi-tendentsiya-shte-se-zapazi-i-prez-sledvashtite-godini.html", "text": "Жените изостават в своето развитие в сравнение с мъжете в Европейския съюз и тази тенденция ще се запази и през следващите години. Около това се обединиха участниците в Конференцията на високо равнище относно икономическото и социалното сближаване в региона на Западните Балкани, предаде репортер на Агенция „Фокус“.Йоланта Рейнгард – старши научен изследовател и анализатор в Европейския институт за равенство между половете, обясни, че през 2018 равнопоставеността в Европа повече от всякога изглежда да е на кръстопът. „Най-голям напредък от 2010 г. досега индексът за равенството на властта се увеличава с 10 пункта, като най-силен този процес е във Франция и Германия. Относно финансовия сектор, там нямаме почти никаква промяна - имаме само две жени, които работят на високи постове в тази сфера в ЕС, така че общо взето финансовият свят на Европа е в ръцете на мъжете. А относно жените депутати в националните парламенти на държавите от ЕС – най-много са в Сърбия и Белгия, като в дъното на тази класация е Турция. Що се отнася до броят на жените в управителните органи на търговски дружества - положението в целия Съюз изглежда трагично, тъй като стойностите са доста ниски“, каза още Рейнгард и уточни, че влияние за това оказват законодателните мерки – в страните, в които има приложени такива, има и повече жени на ръководни постове. \r\n„В областта на образованието обаче жените се справят доста по-добре от мъжете от гледна точка на академичните си постижения. Сред най-популярните женски професии в ЕС са здравните работници, учителите и домашни служители. Тревожна тенденция е, че по-малко от 1% от момичетата под 15-годишна възраст проявяват интерес към работа в IT сектора. А пък мъжете имат все по-малък интерес към образованието и здравето, защото те са ниско платени в голяма част от страните от ЕС“, каза още тя. По думите ѝ 2/3 от мъжете в ЕС не отделят дори и един час на ден за вършенето на домакинска работа и тя пада изцяло върху жените заедно с грижата за децата. Рейнгард посочи, че заради това жените спят много по-малко часове от мъжете и почти не им остава време за извършване на физически дейности и спорт. „Прогнозите са, че развитието на жените в ЕС ще продължи да изостава в сравнение с това на мъжете и през следващите години“, посочи Рейнгард.Илириана Банска, която е част от екипа на Мрежа на жените в Косово, посочи, че жените в Западните Балкани са с ограничен глас. „Жените са важна част от развитието на едно общество и те трябва да могат да се изявяват. Западните Балкани жените много често зависят от дохода на мъжете за препитанието си и това е огромен проблем – мъжете тук се представят на работната сцена, а жените на домашната. Директивата за баланс между домашния и професионалния живот е отговор на проблема с участието на жените на пазара на труда. Два са начините да се промени това – първо, трябва да се подкрепя гражданското общество и да се формира идея за равнопоставеност между половете сред младите и, второ, ЕС да упражни натиск на нашите правителства, за да насърчат този процес. Важно е и да се направи така, че мъжете да бъдат по-добре стимулирани финансово, за да излизат в майчинство“, каза още Банска. Тя уточни, че жените в ЕС с ангажирани най-вече с борбата срещу домашното насилие.Мади Шарма от Европейския икономически и социален комитет обясни, че жените не са уязвима група и не са жертви и призова този стереотип да бъде прекратен. „Равнопоставеността между половете е единственият правилен път към ЕС на Западните Балкани“, каза още тя и посочи, че жените не са малцинство, а мнозинството - те представляват 51% от населението на ЕС.\r\nЦветилена СИМЕОНОВА", "date": "2018.05.15", "title": "Жените изостават в своето развитие в сравнение с мъжете в ЕС и тази тенденция ще се запази и през следващите години"}
{"url": "http://www.focus-news.net/news/2018/05/15/2521996/informatsiya-za-instalatsiyata-na-sofiya-za-proizvodstvo-na-energiya-ot-otpadatsi.html", "text": "Информация за инсталацията на София за производство на енергия от отпадъци, предоставена от пресцентъра на Столична община. \r\nНай-добрият град за живеене - Виена, изгаря битовите си отпадъци в три завода и произвежда от тях енергия за нуждите на гражданите. Първият завод за изгаряне на отпадъци е построен в центъра на Виена през 80-те години на миналия век. Работи и до момента и заради атрактивната си архитектура е една от забележителностите на града. Тя обработва 250 000 т.  битови отпадъци, с което осигурява екологично чисто отопление за над 60 000 домакинства и електричество за над 50 000.\r\nКопенхаген в момента завършва нова инсталация за производство на енергия от 400 000 т. отпадъци. Инсталацията ще захранва 160 000 жилища с топла вода и електричество и ще позволи вторично използване на 90% от металите, които попадат в смесените битови отпадъци. Съоръжението е проектирано от датската компания Рамбол. Проектът е част от плана на Копенхаген до 2025 г. да се превърне в първата столица в света с нулево въглеродно производство. Като атракция покривът на завода ще бъде превърнат в 600-метрова ски-писта, а на стените ще бъде построена най-високата стена за катерене. \r\nОбщо в Европа работят  над 450 инсталации за производство на енергия чрез изгаряне на битови отпадъци. Най-много те са във Франция - 126, в Германия - 121, в Скандинавските държави – 85 и във Великобритания - 37.  \r\nИнсталациите за оползотворяване на отпадъци са най-екологичният и сигурен начин за управление на отпадъците. С масовото им използване в Европа в последните 20 г. технологиите и филтрите, които те използват се развиват дотолкова, че почти не произвеждат емисии.  В Швеция, където 99% от битовите отпадъци се оползотворяват, инсталациите са не повече от 300 метра от жилищните райони. \r\nГодишно в Европа над 90 млн. тона отпадъци се изгарят и по този начин се  произвежда нисковъглеродна, евтина и надеждна енергия за домакинствата. Работещите инсталации в Европа могат да се осигурят изцяло нуждите от електричество и топлинна енергия на населението на Финландия, Дания и балтийските държави взети заедно. \r\nС използването на отпадъците като ресурс за енергия само в Европа се спестяват над 25 млн. т. въглероден диоксид в атмосферата от изкопаемите горива, които отпадъците заместват. Техните системи за почистване на димните газове гарантират в пъти по-ниски емисии от тези на конвенционалните електро и топлоцентрали. \r\nВ същото време инсталациите за термична обработка на отпадъците намаляват до 90% депонираните отпадъци. Годишно в ЕС се депонират 62 млн. т. отпадъци. Депонирането е най-вредният начин за третирането им, както за здравето на хората, така и за природата. Освен че генерира метан, който е мощен парников газ, сметищата замърсяват почвата и подземните води за стотици години напред.\r\nБлагодарение на инсталациите за термична обработка на отпадъците Германия, Холандия, Австрия, Белгия, Дания и Швеция депонират едва 4% от отпадъците, които произвеждат. Всички те са въвели забрана за депониране на отпадъци. Управление на отпадъците на София:\r\nПрез 2017 г. в София са събрани и обработени 480 563 т. отпадъци. 84% от тях се рециклират и оползотворяват. От 2015 г. в София работят всички инсталации на интегрираната система за преработка на зелените, биологичните и битовите отпадъци на града. Благодарение на тях в момента София депонира едва 16% от отпадъците, които градът произвежда всекидневно. Само преди десетина години 100% от битовите отпадъци на София се депонираха, което е най-опасният и за хората, и за природата начин за изхвърляне на отпадъци. \r\nИнтегрираната система за преработка на отпадъците на София е проект, по който общината започва да работи активно още през 2005 г., когато сметището „Суходол“ е затворено, а градът изпада в криза с отпадъците. Като временно решение тогава започва балиране на отпадъци, за чието оползотворяване в други общини Столична община води тежки преговори и заплаща над 100 млн. лв. \r\nПроектът за общински завод за отпадъците преминава през множество обсъждания и преработки за избора на площадки и технология. През 2010 г. и 2012 г. София печели европейско финансиране за изграждането на собствен завод за преработка на отпадъците. Заводът на София е най-големият подобен проект, реализиран от Европейската комисия по програмата “Околна среда”. Първите две фази са окончателно завършени през 2015 г., а заключителната третата фаза, която се разработва с подкрепата на ЕК и ЕИБ, остава за финансиране през настоящия програмен период. Инсталацията на София за производства на енергия от РДФ-гориво:\r\nПрез 2012 г. Европейската комисия одобрява избраната технология на софийския завод „с производство на РДФ-гориво“ и залага използването му като гориво за производство на енергия от „Топлофикация София“. \r\nРДФ-горивото представлява предварително сепариран и третиран отпадък, от който са извлечени тежките метали, хлора и т.н. Съоръженията на завода за битови отпадъци предварително отделят всички материали, които могат да бъдат рециклирани. През 2017 г. за рециклиране са предадени над 12 500 т. стъкло, метал, пластмаса и хартия, извлечени от битовите отпадъци. \r\nПроцедурата за проектиране на инсталацията стартира през 2012 г., а през следващата година е подписан договор с проектанта Ramboll A/S, Дания. Компанията е четвъртата по големина в  сектора, проектирала е над 130 подобни инсталации в над 35 страни в Европа, САЩ и Азия. Ramboll е одобрена след публичен конкурс по правилата на Европейската банка за възстановяване и развитие, в който участват 22 кандидата. Проектът е представен в София през 2014 г. и технологията е окончателно приета от голяма междуведомствена група. Изготвена е оценка на въздействието върху околната среда. Заедно с експертите от механизма на Европейската комисия JASPERS се подготвя апликационната форма за финансиране по оперативна програма „Околна среда“. \r\nС инсталацията за производство на топлинна енергия от РДФ-горивото се гарантира екологично, сигурно и трайно решение за отпадъците на София. Тя е завършващият трети етап на работещите инсталации за зелени, био и битови отпадъци.\r\nИнсталацията на София ще произвежда топлинна енергия за 40 000 домакинства и електроенергия за 30 000 домакинства. В летните месеци топлата вода на всички абонати, които захранва ТЕЦ „София“, ще бъде осигурена изцяло от инсталацията за производство на енергия от РДФ. Капацитетът на съоръжението е 180 000 т. РДФ годишно, който се доставя единствено от съоръженията на столицата. В инсталацията не се допуска приемането и изгарянето на опасни отпадъци, като цялото количество РДФ се контролира още на входа на инсталацията.Избор на технология за инсталацията:\r\nИзбраната технология отговаря на задължителното условие на Европейската комисия за „най-добра доказана технология“ –  единствено за тези технологии комисията осигурява безвъзмездно финансиране. Следвайки правилата на най-добрите налични техники са разгледани и сравнени двете най-утвърдени и предпочитани технологии -  технология за изгаряне на скара и изгаряне в кипящ слой. Избрана от експертите е технологията „скарно изгаряне“ заради нейните предимства при по отношение на вида РДФ и по-малкото летяща пепел в димните газове. Технологията „скарно изгаряне“ непрекъснато се усъвършенства с нови технически и иновативни решения, поради което тя е широко разпространена като доказана технология в над 450 подобни завода. Съоръженията гарантират най-високите екологични стандарти и най-висока степен на сигурност. \r\nСъс завършващата трета фаза София ще депонира под 10% от отпадъците, които градът произвежда, което отговаря на най-добрите европейски норми и цели. С инсталацията се осигурява сигурно управление и съхранение на опасни метали, които попадат в битовия отпадък. Изборът на площадка на инсталацията:\r\nПлощадката на ТЕЦ “София” е избрана, за да може да се използва цялата налична техническата инфраструктура - топлопреносна мрежа, електроснабдителна мрежа, водопроводи и газопроводи, канализационна мрежа, транспортен достъп и градоустройствени ограничения. Този тип инсталации в Европа се изграждат в непосредствена близост до жилищните райони, което позволява използването на топлоенергията от гражданите. Екологичната оценка показва, че доставката на модифицирано гориво няма да има негативно влияние върху околната среда. Пречиствателни съоръжения на инсталацията:\r\nОценката на експертите за очакваните емисии показва, че избраната технология осигурява съответствие на емисионните норми и покрива много по-високи и по-строги параметри за чистота на въздуха и околната среда. \r\nОт изключителна важност за София е, че новата инсталация ще замени стари производствени мощности на ТЕЦ „София“. По този начин емисиите на фини прахови частици на ТЕЦ „София“ се намаляват с 9,6%. \r\nПречиствателните съоръжения са водещите технологични компоненти. Инсталацията на София е проектирана с комплексна 4-степенна система за очистване на отработените газове. Тя включва третиране с активен въглен, натриева основа и амонячна вода; ръкавни филтри за отстраняване на фините прахови частици;  мокър скрубер и утилизационна инсталация с кондензация за допречистване.  \r\nГоривна камера е оразмерена за пълно изгаряне на димните газове при минимална температура 850°С и минимален престой от 2 секунди за горивните частици при тази температура.  Работната температура разгражда диоксините и фураните, чийто стойности са в пъти по-малки от тези, емитирани от дейности по горене в бита.\r\nСистемата за селективна некаталитична редукция в котела намалява концентрациите на NОх. Инсталацията е оборудвана и с комбинирана сухо-мокра система за очистване на димните газове с ръкавни филтри и реактор за впръскване на активен въглен и хидратна вар. По този начин се абсорбират киселинните съставки на димния газ (НСl, SО2 и НF), които се отделят като соли на калция, излишен варовик и летяща пепел. Впръскването на активен въглен води до абсорбция на живака, тежките метали и диоксините.  \r\nРъкавните филтри отстраняват фините прахообразни частици хидратна вар и активен въглен. \r\nЗа допълнително очистване на димните газове се монтира и мокър скрубер, който допречиства киселинните газове и фините прахови частици, абсорбирали тежки метали.  \r\nВ края на веригата от пречиствателни съоръжения се инсталира кондензаторно стъпало, чрез което се възстановява топлоенергията чрез прехвърляне на топлина от кондензацията на водните пари в димните газове към топлофикационната система. \r\nДопълнително се предвижда монтиране и на спомагателни горелки, които се задействат автоматично, когато температурата след последното подаване на въздух за поддържане на горенето, се понижи. По този начин се осигурява  поддържането на минималната  температурата по време на операциите по пускане и спиране на инсталацията. \r\nЗа гарантиране на сигурното опериране на инсталацията са предвидени и системи за автоматично преустановяване на подаването на отпадъци. \r\nПри работата на инсталацията ще се генерират около 20% неопасни инертни отпадъци (в т.ч. дънна пепел) от входящия отпадък и от 4 до 6% опасни отпадъци. Предвижда се шлаката да се транспортира и депонира на депо за строителни отпадъци или да се предава за последващо третиране. Опасните отпадъци ще се транспортират до специално хранилище за опасни отпадъци в Германия. \r\nЗаедно с инсталацията се изгражда и мониторингова система, която следи изпълнението на всички задължителни технически параметри, условия за експлоатация и норми за допустими емисии. Всички данни за въздуха ще бъдат публично достъпни в реално време при непрекъснато измерване.Финансови параметри на инсталацията:\r\nИнвестиционна стойност на проекта е 157 538 011 евро без ДДС. От тях безвъзмездната финансова помощ от Оперативна програма “Околна среда” е 58,2% или 91,8 млн. евро. Собственият принос на София, в това число и заем от ЕИБ, е 41,8% или 65,7 млн. евро. \r\nПараметрите на заема от ЕИБ е до 67 млн. евро за срок от 29 години. От тях 4 години са гратисен период, а 15 години е срокът за изплащане. Лихвата е фиксиран лихвен процент около 1,5%. \r\nС използването на РДФ-горивото за производство на енергия се спестява 10% от природния газ, който използва Топлофикация-София. Това означава, че 65 млн. куб. м природен газ на година ще бъде заменен с безплатно за столичани гориво. По този начин се спестяват между 15 и 18 млн. евро годишно от природен газ и  5 млн. лв., които в момента се заплащат  на циментовите заводи за оползотворяване на РДФ. Така цената на топлоенергията в голяма степен се стабилизира, тъй като цената на природния газ е основният ценообразуващ фактор. \r\nПредварителните анализи сочат, че на годишна база инсталацията ще реализира печалба от 10 млн. евро, а оперативните разходи за поддръжката й са до 7 млн. евро на година.Разделно събиране и рециклиране на отпадъци: \r\nСъвременните система за управление на отпадъците съчетават рециклирането, оползотворяването и обезвреждането на отпадъци. Много от ежедневните отпадъци, които ние произвеждаме, са направени от смесени или замърсени материали, които не могат или е много трудно да бъдат рециклирани директно. Съществуват и такива, които не трябва да се рециклират. Затова рециклирането е важен етап от системите за управление на отпадъците, но не може да бъде единствен. \r\nИнсталациите за изгаряне на преработените отпадъци не са конкурент на  рециклирането. Те оползотворяват именно нерегулируемите и нерециклируеми отпадъци. Процесът на изгаряне почиства и отделя металите от смесените отпадъци, което прави възможно по-нататъшното им рециклиране. Останалите метали се извличат от дънната пепел и се използват отново основно в автомобилната промишленост. Минералната част на дънната пепел се използва като вторична суровина в строителството.\r\nВ София всички излезли от употреба електроуреди, текстилни отпадъци, батерии, опасни отпадъци, батерии, моторни масла могат да се предадат напълно безплатно за  оползотворяване от гражданите.  Опасните отпадъци от домакинствата, които се събират безплатно, са живак и живаксъдържащи уреди, лакове и бои, домакински препарати и химикали, мастила и замърсени опаковки, лекарства с изтекъл срок за годност. \r\nДруг вид отпадъци, които се събират разделно, са едрогабаритните отпадъци (ЕГО) – това са тези, които гражданите изхвърлят основно при ремонт и подмяна на стари мебели и вещи. ЕГО се третират на специално депо за строителни отпадъци “Враждебна“ и от тях произвеждаме около 60 хил. т. фракция за строителството. Планира се изграждането на втора инсталация, която да третира останалите строителни отпадъци, които имат калорийна стойност за производство на РДФ. \r\nСтолична община въведе и разделно събиране на отпадъци от пепел и сгурия в районите, в които се използват преобладаващо дърва и въглища за отопление през зимния период. \r\nВ последните години София затвори депата в Суходол и Долни Богров и започна тяхната рекултивация. Общата площ на двете депа, които затворихме е 700 дка и тя ще бъде залесена и превърната в зелени площи.", "date": "2018.05.15", "title": "Информация за инсталацията на София за производство на енергия от отпадъци"}
{"url": "http://www.focus-news.net/news/2018/05/15/2521999/predsedatelyat-yunker-i-chlenove-na-evropeyskata-komisiya-pristigat-v-sofiya-za-uchastie-v-sreshtata-na-varha-es-zapadni-balkani.html", "text": "На 16 и 17 май председателят на Европейската комисия Жан-Клод Юнкер ще участва в срещата на високо равнище Европейски съюз – Западни Балкани. Това съобщиха от пресцентъра на Представителството на ЕК в България. \r\nВ София ще бъдат също заместник-председателят и върховен представител на Съюза по въпросите на външните работи и политиката на сигурност Федерика Могерини, комисарят отговарящ за европейската политика за съседство и преговори за разширяване Йоханес Хан и комисарят по цифрова икономика и общество Мария Габриел. \r\nСлед края на заседанието на 17 май председателят Юнкер ще участва в съвместната пресконференция с министър-председателя Бойко Борисов и председателя на Европейския съвет Доналд Туск в Националния дворец на културата, която ще се излъчва на живо от 15:00ч по сателитния канал ЕbS+. \r\nВ четвъртък комисар Габриел ще присъства в НДК на подписването на Изявление за подкрепа за Цифрова програма за Западните Балкани, което е по нейна инициатива. След това Мария Габриел ще се включи заедно с премиeра Бойко Борисов и Върховния представител Федерика Могерини в стратегически диалог за Западните Балкани организиран от Световния икономически форум.", "date": "2018.05.15", "title": "Председателят Юнкер и членове на Европейската комисия пристигат в София за участие в срещата на върха ЕС - Западни Балкани"}
{"url": "http://www.focus-news.net/news/2018/05/15/2521998/izlozhba-v-zorata-na-evropeyskata-tsivilizatsiya-slatina-sofiya-na-8-000-godini-shte-bade-predstavena-v-regionalniya-istoricheski-muzey-v-sofiya-na-17-may.html", "text": "По повод 33 години от началото на археологическите проучвания на раннонеолитното селище Слатина в София на 17 май (четвъртък) от 18:00 часа в Регионалния исторически музей – София (пл. Бански, № 1) се открива изложбата „В зората на европейската цивилизация: Слатина-София на 8 000 години“. Това съобщиха от пресцентъра на Столична община.\r\nРаннонеолитното селище Слатина влезе в учебниците по праистория в много страни, резултати и находки от тези проучвания се цитират често в българската и чуждата научна книжнина.\r\nСлед сравнително дълго прекъсване разкопките бяха подновени през 2013 г. по предложение и с финансовата подкрепа на Столична община. Археологическите находки от Слатина се съхраняват в Регионалния исторически музей – София.\r\nВ изложбата са показани впечатляващи находки, някои от които за първи път – нефритена свастика, женска “маска“, запазената част на най-голямата мраморна статуетка на богинята Майка, разнообразни инструменти, костени и керамични фигури, вкл. на козирог, глиган и други екзотични животни и най-древният каменен палешник (режещата част) на ралото в Европа.\r\nПо повод годишнината от началото на теренното изследване, Регионалният исторически музей – София, екипът на теренното проучване от Националния археологически институт и музей – БАН и Студентско читалище „Св. Климент Охридски – 1997“ – София организират репрезентативната изложба. Ръководителят на разкопките чл.-кор. проф. Васил Николов от НАИМ-БАН ще разкаже за работата на екипа си. Поканена да открие изложбата е г-жа Йорданка Фандъкова, кмет на София.", "date": "2018.05.15", "title": "Изложба „В зората на европейската цивилизация: Слатина-София на 8 000 години“ ще бъде представена в Регионалния исторически музей в София на 17 май"}
{"url": "http://www.focus-news.net/news/2018/05/15/2521997/tass-vladimir-putin-otkri-krimskiya-most-na-kamaz.html", "text": "Президентът на Русия Владимир Путин откри автомобилната част на Кримския мост, като го премина по цялата му дължина, тръгвайки от Таманския п-ов, зад волана на камион „КамАЗ“, а зад него следваше колона от строителна техника, предава ТАСС.\r\nВ състава на колоната бяха  35 самосвали, кранове, циментовози, цистерни и друга техника, използвана при строителството на моста.\r\nНа другия край на 19-километровия мост, в Крим, Путин взе участие в митинга-концерт по случай откриването на съоръжението. Пред строителите, инженерите и работниците ще излязат звездите на руската естрада – Лариса Долина, Дмитрий Билан, Валерия, Пелагея, Зара, Олег Глазманов, Григорий Лепс и др.\r\nНа концерта руският президент заяви, че смята деня на откриването на Кримския мост за исторически. „Чудото стана!“ – възкликна Путин.\r\n„Искрено ви поздравявам с този забележителен, празничен и в пълния смисъл на думата – исторически ден! Исторически, защото в различни исторически епохи, дори по царско време, хората са мечтали да построят този мост, след това към идеята се връщат през 30-те години на миналия век, през 40-е, 50-е и ето, най-накрая, благодарение на вашия труд и талант този проект, това чудо, бе завършено“, обърна се руският държавен глава към строителите.\r\nДвижението на леки автомобили и граждански транспорт от двете страни ще бъде пуснато в сряда, 16 май.\r\nПревод и редакция:", "date": "2018.05.15", "title": "ТАСС: Владимир Путин откри Кримския мост на КамАЗ"}
{"url": "http://www.focus-news.net/news/2018/05/15/2522000/burgas-okrazhnata-prokuratura-protestira-opredelenie-na-sada-s-koeto-e-ostaveno-bez-uvazhenie-iskane-za-zadarzhane-pod-strazha-na-obvinen-v-opit-za-ubiystvo-na-zhena.html", "text": "Окръжна прокуратура – Бургас протестира определение на съда, с което се оставя без уважение искане за налагане на  мярка за неотклонение „задържане под стража“ спрямо Кирил А.  и съдебното производство е прекратено. Това съобщиха от Апелативна прокуратура – Бургас. Кирил А. е обвинен за това, че на 8 май 2018 г. в град Свети Влас, обл. Бургас, в магазин за хранителни стоки, направил опит предумишлено да умъртви жена, чрез произвеждане на един изстрел с газ – сигнален пистолет  в областта на ухото, като деянието макар и да е довършено не са настъпили предвидените в закона и искани от дееца общественоопасни последици – престъпление по чл.116, ал1, т.9, вр. чл.115,вр. чл.18, ал.1, пр.2 от НК.\r\nВ  протестираното определение е посочено, че преди изтичане на 72 - часовия срок за задържане в съда е получено писмо, от което е видно, че обвиняемият се намира на лечение  в УМБАЛ – Бургас и е невъзможно неговото присъствие в съдебна зала да бъде осигурено, както и че към този момент не е била изготвена  постановената на (10.05.2018г.) експертиза  по досъдебното производство (не по вина на разследващите органи), която да удостовери дали здравословното състояние на Кирил А. позволява спрямо него да бъде взета мярка за неотклонение „задържане под стража“. \r\nСъстав на Окръжен съд – Бургас (в закрито свое заседание) е преценил, че поради тези обстоятелства е процесуално недопустимо да бъде разгледано делото.\r\nОкръжна прокуратура – Бургас мотивира своя протест с факта, че в чл. 64 от НПК е изрично указано, че съдът незабавно разглежда делото в открито съдебно заседание, което да се проведе с участието на прокурор, обвиняемия и негов защитник. В НПК не е указана възможност в хипотезата на чл.64 от НПК съдът да се произнася по какъвто и да е начин в закрито заседание.  При невъзможност обвиняемият да се яви в съдебно заседание по медицински причини, както в случая поради лечение в медицинско заведение, законодателят е предвидил в чл.262 от НПК възможност за провеждане на съдебно заседание или отделни съдебни действия извън съдебната зала (в случая в УМБАЛ- Бургас). Такава молба е била отправена от Окръжна прокуратура – Бургас към съда в едно с представеното на причината, която препятства Кирил А. да се яви в съдебна зала. Прокуратурата е отправила и молба към съда за отлагане на заседанието до изготвяне на съдебно –медицинската експертиза на обвиняемия. Тези възможности не са били възприети от Окръжен съд – Бургас.\r\nПротестът на Окръжна прокуратура – Бургас подлежи на разглеждане от Апелативния съд в града.", "date": "2018.05.15", "title": "Бургас: Окръжната прокуратура протестира определение на съда, с което е оставено без уважение искане за задържане под стража на обвинен в опит за убийство на жена"}
{"url": "http://www.focus-news.net/news/2018/05/15/2522004/dobrich-sreshta-s-petar-krumov-kompozitor-i-pocheten-grazhdanin-shte-se-provede-na-16-may.html", "text": "На 16 май от 17.30 ч. в Дом-паметник „Йордан Йовков“ Петър Крумов ще се срещне със своите почитатели, приятели и съграждани. Поводът е новата му книга „Моята Добруджа“, която излезе с финансовото съдействие на Община град Добрич. Това съобщиха от Общината. Ще бъдат прожектирани и късометражните филми „Гласове от Етъра“ и „Празнични песни и игри от Добруджа“. Организатори на събитието са Община град добрич, Регионален исторически музей – Добрич, Съюзът на българските композитори и Съюзът на българските музикални и танцови дейци. В края на миналата година Петър Крумов беше удостоен с високото отличие „Кристално огърлие“ на СБМТД  за изключителен принос към българската музикална култура и по повод 60 години активна творческа дейност в Добрич и Добруджа.", "date": "2018.05.15", "title": "Добрич: Среща с Петър Крумов – композитор и почетен гражданин, ще се проведе на 16 май"}
{"url": "http://www.focus-news.net/news/2018/05/15/2521993/madi-sharma-eisk-balgariya-dori-ne-se-doblizhava-do-ratifitsiraneto-na-istanbulskata-konventsiya-i-tova-e-sram-za-evropa.html", "text": "България дори не се доближава до ратифицирането на Истанбулската конвенция и това е срам за Европа. Това каза Мади Шарма от Европейския икономически и социален комитет по време на Конференцията на високо равнище относно икономическото и социалното сближаване в региона на Западните Балкани, предаде репортер на Агенция „Фокус“.\r\n„Аз съм една от огромния брой жени в Европа, която е била жертва на насилие в рамките на семейството. Много важно е цяла Европа да се ангажира с този проблем и България също трябва да ратифицира Истанбулската конвенция. А фактът че България дори не доближава до подписването ѝ – това е срам за Европа“, каза още тя и посочи, че това въвлича и други страни в подкрепата срещу конвенцията. \r\n„Ако искаме да променим лошата тенденция в Европа за равнопоставеността, трябва да започнем с домашното насилие. Защото Европа има нужда от своите жени. Ганди беше казал, че вие трябва да сте промяната, която искате да видите, а Манди казва – вие трябва да сте промяната, която искате да видите, и извинение няма“, подчерта Шарма.\r\n„Огромна е ролята на религията за омаловажаване на правата на жените и това е в цяла Европа – и в Полша, и в Босна и Херцеговина и навсякъде. Няма нищо лошо в абортите например, това е право на всяка жена и не може църквата да го решава“, каза още тя.\r\nЦветилена СИМЕОНОВА", "date": "2018.05.15", "title": "Мади Шарма, ЕИСК: България дори не се доближава до ратифицирането на Истанбулската конвенция и това е срам за Европа"}
{"url": "http://www.focus-news.net/news/2018/05/15/2522001/stara-zagora-na-25-yuni-gradat-stava-chast-ot-svetovnoto-semeystvo-na-futbolniya-grand-yuventus.html", "text": "В Стара Загора, на един от терените на стадион „Берое”, oт 25 дo 30 юни ще ce пpoвeдe Ювентус джуниър камп - лицeнзиpaн лaгep нa cвeтoвнoизвecтния и нaй-титyлyвaн итaлиaнcĸи футболен ĸлyб. В него могат да участват деца от цялата страна на възраст от 7 до 17 години, a тaĸcaтa зa yчacтиe вapиpa мeждy 700 и 900 лeвa, в зaвиcимocт oт тoвa, дaли ce вĸлючвaт нoщyвĸитe. Участниците ще получат пълна екипировка и подаръци, ще учат италиански и английски език. Това съобщиха от Община Стара Загора.\r\nДомакин на лицензирания лагер е кметът Живко Тодоров, а организатори - официалния фенклуб на Ювентус в България и Детска футболна академия Комета. „Участието на един гранд като Ювентус предизвиква по-сериозен интерес към играта, България има нужда от това – добър опит и практика. Никога не съм крил, че съм голям фен на Ювентус. Заедно ще направим едно хубаво изживяване за децата и треньорите на „Берое”, които ще имат достъп до обучението. Инициативата е много полезна не само за Стара Загора, защото тя е голяма реклама за града, но и за България” – каза пред журналисти днес кметът на Стара Загора. \r\nТой припомни за натрупания опит в последните години в организацията на големи международни спортни събития от висок ранг, резултат от целенасочената политика на Община Стара Загора за развитие на събитиен туризъм. Градът вече има в историята си финали за Световна купа по канадска борба, Европейско отборно първенство по лека атлетика, Европейско първенство по футбол за юноши, Европейско първенство по ушу, Международен турнир по лека атлетика „Самарско знаме”, Балканиада по лека атлетика, 2013 г., в резултат на което за 2017 г. Стара Загора стана носител на приза „Европейски град на спорта“.\r\n„Кампът е много подходящ за подрастващите, тъй като треньорите от Италия успяват да ги научат на дисциплина, на отговорност. Полезен е и за българските треньори, защото ще могат да придобият различен опит, какъвто един световен футболен клуб може да предложи” – заяви Елена Тодоровска - представител на фенклуба на Ювентус в България и на Детска футболна академия Комета.\r\nПо време на кампа треньори от местния Берое ще могат да работят с италианските си колеги. „Важно е да се предизвика интерес у младите хора, а на треньорите да се покажат умения“ – убеден е кметът Живко Тодоров. Засега имената на италианските треньори не са известни. Те ще бъдат избрани в зависимост от броя на децата в отделните възрастови групи. На отличилите се таланти организаторите на кампа ще окажат съдействие за по-нататъшно обучение в Италия.\r\n„На 25 юни Стара Загора става черно-бяла, заради Ювентус. Това е един формат, който е световен, лицензиран от клуба в Торино. Ние сме сертифициран партньор на отбора за т. нар. Ювентус Академия и деца, които са участвали в кампа и са направили впечатление, могат да бъдат препоръчани от нас за улеснен достъп до кампове в Италия и до различни тренировъчни формати“ – обясни Костадин Крантев, представител на фенклуба на Ювентус в България. \r\nЮвентус джуниър камп ще завърши на 30 юни с конференция с участието на италиански и български футболни треньори, на която ще бъде представена методиката на торинския гранд, с която завоюваха седма поредна шампионска титла и 13-а Купа на Италия. Извън кампа звезда на Ювентус ще посети Стара Загора, но името все още се пази в тайна.", "date": "2018.05.15", "title": "Стара Загора: На 25 юни градът става част от световното семейство на футболния гранд Ювентус"}
{"url": "http://www.focus-news.net/news/2018/05/15/2522006/grafik-za-remont-i-pochistvane-na-detskite-gradini-v-obshtina-grad-dobrich-prez-letnite-mesetsi.html", "text": "График за ремонт и почистване  на  детските градини в Община град Добрич през летните месеци, съобщен от пресцентъра на Община Добрич:\r\nДГ № 7 “ Пролет“ – ремонтни дейности от 30 юли до 17 август 2018 г. като по време на затварянето на детската градина децата се пренасочват в ДГ № 25 „Весела“\r\nДГ № 8„ Бодра смяна“ – ремонтни дейности от 30 юли до 17 август 2018 г. като по време на затварянето на детската градина децата се пренасочват в ДГ № 9 „Пчеличка“\r\nДГ № 9  „ Пчеличка“ – ремонтни дейности от 20 август до 7 септември 2018 г. като по време на затварянето на детската градина децата се пренасочват в ДГ № 8 „Бодра смяна“\r\nДГ № 10 „Слънчице“ – ремонтни дейности от 30 юли до 17 август 2018 г. като по време на затварянето на детската градина децата се пренасочват в ДГ № 27 „Славейче“\r\nДГ № 12 „Щурче“ – ремонтни дейности от 30 юли до 17 август 2018 г. като по време на затварянето на детската градина децата се пренасочват в ДГ № 24 „Приказен свят“\r\nДГ № 17 „Първи юни“ – ремонтни дейности от 30 юли до 17 август 2018 г. като по време на затварянето на детската градина децата се пренасочват в ДГ № 18 „Дора Габе“\r\nДГ № 18 „Дора Габе“ – ремонтни дейности от 20 август до 7 септември 2018 г. като по време на затварянето на детската градина децата се пренасочват в ДГ № 17. „Първи юни“\r\nДГ № 20 „Радост“ – ремонтни дейности от 30 юли до 17 август 2018 г. като по време на затварянето на детската градина децата се пренасочват в ДГ № 26 “Звънче“\r\nДГ № 23 „Звездица“, ул. „Богдан“ № 2 – ремонтни дейности от 20 август до 7 септември 2018 г. като по време на затварянето на детската градина децата се пренасочват в ДГ № 23 „Звездица“, Ул. „Велико Търново“ № 2\r\nДГ № 23 „Звездица“, Ул. „Велико Търново“ № 2 – ремонтни дейности от 30 юли до 17 август 2018 г. като по време на затварянето на детската градина децата се пренасочват в ДГ № 23 „Звездица“, ул.„Богдан „ № 2\r\nДГ № 24 „Приказен свят“ – ремонтни дейности от 20 август до 7 септември 2018 г. като по време на затварянето на детската градина децата се пренасочват в ДГ № 12 „Щурче“\r\nДГ № 25 „Весела“ – ремонтни дейности от 20 август до 7 септември 2018 г. като по време на затварянето на детската градина децата се пренасочват в ДГ № 7 „Пролет“\r\nДГ № 26 „Звънче“ – ремонтни дейности от 20 август до 7 септември 2018 г. като по време на затварянето на детската градина децата се пренасочват в ДГ № 20 „Радост“\r\nДГ № 27 „Славейче“, ул. „Войнишка“ № 25 – ремонтни дейности от 20 август до 7 септември 2018 г. като по време на затварянето на детската градина децата се пренасочват в ДГ № 10 „Слънчице“\r\nДГ № 27 „Славейче“, кв. Рилци – ремонтни дейности от 30 юли до 17 август 2018 г. като по време на затварянето на детската градина децата се пренасочват в ДГ № 27 централна сграда на ул. „Войнишка“ №25\r\nДГ № 32 „Зорница“, ЖК Балик, Ул. „Теменуга“, до бл. 24 – ремонтни дейности от 20 август до 7 септември 2018 г. като по време на затварянето на детската градина децата се пренасочват в ДГ № 32“ Зорница“\r\nДГ № 32 „Зорница“, ж.к. „Строител“, до бл. 65 – ремонтни дейности от 30 юли до 17 август 2018 г. като по време на затварянето на детската градина децата се пренасочват в ДГ № 32 „Зорница“, ЖК Балик, Ул. „Теменуга“, до бл. 24", "date": "2018.05.15", "title": "График за ремонт и почистване  на  детските градини в Община град Добрич през летните месеци"}
{"url": "http://www.focus-news.net/news/2018/05/15/2522007/ministar-nikolay-nankov-imame-73-dogovoren-resurs-ot-tseliya-resurs-na-operativna-programa-regioni-v-rastezh-i-100-otvoren-resurs.html", "text": "Имаме 73 % договорен ресурс от целия ресурс на Оперативна програма „Региони в растеж“ и 100 % отворен ресурс. Това каза на пресконференция в Слънчев бряг Николай Нанков, министър на регионалното развитие и благоустройството, предаде репортер на Радио „Фокус“–Бургас. Поводът за пресконференцията бе дванадесетия комитет за наблюдение на Оперативна програма пореден „Региони в растеж“, на който ще бъде представен напредъка на изпълнението й.\r\nПо думи на Нанков това означава, че  всичките средства на бенецифиентите са отворени за кандидатстване. „Това стана факт след последната покана за набиране на конкретни предложения, която обявихме в края на месец април, именно развитието на   туристическите атракции и туристическата инфраструктура. Един дълго чакана от общините процедура. Тя ще се реализира на принципа на финансов инженеринг – директно  предоставяне на безвъзмездна финансова помощ. Индикативен срок за стартирането на тези проекти е месец септември тази година“, допълни Нанков. Според него  системата е вече отворена, за да могат бъдещите бенецифиенти – общински и местни власти да кандидатстват и да заявят своите проектни предложения.\r\nМинистър Нанков посочи също, че най-големият бенецифиент по ОП „Региони в растеж“ е  Министерството на здравеопазването. „Министерството кандидатства на 12 май . Това са единствените европейски пари в настоящия програмен период, които са насочени пряко и директно към здравната ни система и инфраструктурата, свързана с нея. Този ресурс ще бъде насочен към подобряване на спешната помощ. Говорим за 24 болнични заведения, 37 центъра за спешна медицинска помощ и 170 филиала към тези центрове“, каза още Нанков. По думите му  163 милиона лева е стойността на проекта. Той ще бъде оценяват от Брюксел, а в  момента тече процес на оценка на проекта от управляващия орган. „Това един от рисковите проекти. Прекалено забавен проект, изменена концепция. В началото ресурсът беше насочен основно за строително-монтажни дейности в центровете за спешна помощ. Концепцията се промени, като в момента основният фокус е закупуваме на над 400 линейки с цялото им оборудване и строително-ремонтни дейности за подобряване на условията в центровете за спешна помощ и филиалите към тях.\r\nВеселина НИКОЛОВА", "date": "2018.05.15", "title": "Министър Николай Нанков: Имаме 73 % договорен ресурс от целия ресурс на Оперативна програма „Региони в растеж“ и 100 % отворен ресурс"}
{"url": "http://www.focus-news.net/news/2018/05/15/2522009/nimh-v-6-oblasti-e-obyaven-zhalt-kod-za-obilni-valezhi-i-gramotevitsi-za-16-may.html", "text": "В 6 области е обявен жълт код за обилни валежи и гръмотевици за 16 май. Това сочи справка на сайта на Националния институт по метеорология и хидрология (НИМХ) при БАН. Областите, за които важи предупреждението са Видин, Монтана, Враца, София, София-град и Перник. \r\nОт НИМХ предупреждават, че през нощта срещу сряда ще има краткотрайни и интензивни валежи, придружени с гръмотевични бури и градушки. Очакваните количества на валежа около и над 30 л/кв. м за 3-6 часа.", "date": "2018.05.15", "title": "НИМХ: В 6 области е обявен жълт код за обилни валежи и гръмотевици за 16 май"}
{"url": "http://www.focus-news.net/news/2018/05/15/2522008/yordan-mladenov-bsp-ima-opasnost-belodrobnata-bolnitsa-vav-velingrad-da-bade-privatizirana-i-patsientite-da-badat-lisheni-ot-kachestveno-lechenie.html", "text": "Служители от  Белодробната болница „Света Петра Българска“ във Велинград ми сигнализираха, че от няколко месеца не са получавали заплати, съобщи за Радио „Фокус“ – Пазарджик Йордан Младенов, народен представител от ПГ на „БСП за България“ от 13 МИР-Пазарджик. По думите му, след като е провел среща с представители на Министерството на здравеопазването, месечните възнаграждения на персонала в лечебното заведение са частично изплатени. \r\n„На 29 март 2018г излиза нова Заповед на Министерството на здравеопазването, която дава право там да се лекуват граждани с ТЕЛК над 50%. Ръководството на Белодробната болница уведомява РЗИ, че така спуснатата Заповед води болницата до фалит. Бях на обща среща между служилите на лечебното заведение и пациенти. Медицинските специалисти се притесняват, че могат да загубят работата си  за работата си, а пациентите за това, че към момента не могат да използват средства от Министерството на здравеопазването и се налага да си заплащат всеки ден престой там. В болницата работят 30 души квалифициран персонал“, уточни Младенов. Той каза също, че лечебното заведение е строено през далечната 1922 година, но към момента е в много добро състояние, със самостоятелни санитарни възли и предлага много добри условия за лечение. „У мен се породи съмнение, че тук има външна намеса. Има страх и у хората във Велинград, че от дълги години някой хвърля око на тази болници и през няколко години се намалява нейният бюджет, за да бъде докарано до фалит и да бъде приватизирана. Тук става въпрос, че тази Заповед на Министерството на здравеопазването води до геноцид спрямо пациентите с белодробни заболявания. Всички ние говорим за превенция в здравеопазването, но позволяваме да се затварят такъв тип лечебни заведения. Аз поех ангажимент пред екипа на лечебното заведение да настоявам пред Министерството Наредбата да бъде отменена и да се даде равноправен достъп до лечение на българските граждани, прекарали белодробни болести“, коментира също Младенов. \r\nТой припомни, че Белодробната болница във Велинград притежава и около 50 дка площ, която също може да е обект на инвестиционен интерес.\r\nАлбена ЖИЛЕКОВА", "date": "2018.05.15", "title": "Йордан Младенов, БСП: Има опасност Белодробната болница във Велинград да бъде приватизирана и пациентите да бъдат лишени от качествено лечение"}
{"url": "http://www.focus-news.net/news/2018/05/15/2522011/burgas-normalno-natovaren-e-trafikat-na-gkpp-malko-tarnovo.html", "text": "Нормално натоварен е трафикът на ГКПП \"Малко Търново\", съобщи за Радио \"Фокус\" – Бургас дежурният на пункта. Няма образували се опашки от чакащи да преминат границата автомобили. \r\nВ Бургас автомобилният трафик също се извършва нормално. Пътните настилки са сухи. До момента не са регистрирани пътнотранспортни произшествия, по информация на дежурният в ОДМВР-Бургас.\r\nЯнислава КРЪСТЕВА", "date": "2018.05.15", "title": "Бургас: Нормално натоварен е трафикът на ГКПП \"Малко Търново\""}
{"url": "http://www.focus-news.net/news/2018/05/15/2522002/b-92-sarbiya-premierat-na-ispaniya-propuska-sreshtata-es-zapadni-balkani-v-sofiya-zaradi-kosovo.html", "text": "Министър-председателят на Испания Мариано Рахой със сигурност ще пропусне срещата на върха Европейски съюз – Западни Балкани на 17 май в София заради позицията на страната му по отношение на независимостта на Косово, предава белградското радио „Б-92“.\r\nМедията припомня, че Испания не признава едностранно обявената независимост на най-младата балканска държава.\r\n„Беше ясно от самото начало, че испанският премиер Мариано Рахой не желае да присъства заради позицията му за статута на Косово“, съобщи „Танюг“ във вторник, като се позова на високопоставен европейски чиновник.\r\nВсе пак Мадрид ще бъде представен на срещата от дипломати с по-нисък ранг, е заявил още източникът.\r\nОт друга страна, говорителят на българското председателство на Съвета на ЕС Геновева Червенкова във вторник заяви, че „участието на Косово (на срещата) ще бъде на основата на изискванията на протокола“.\r\nРадио „Свободна Европа“ цитира думите на Червенкова, че Рахой „ще пристигне в България във вторник“.\r\nСрещата на върха ЕС – Западни Балкани ще се проведе в четвъртък, 17 май и според по-раншните информации, Рахой не е отхвърлил възможността да присъства на неформална вечеря в София един ден по-рано.\r\nВ края на април, припомня „Б-92“, Мадрид поиска съвместната декларация в края на срещата да бъде подписана само от страните-членки, а не и от кандидатите за членство и потенциалните кандидати. Целта е да се избегне подписването на документ от испанския премиер, на който стои подписа на представители на територия, която се е самообявила за държава – т.е. на Косово.\r\nВ края на март Рахой каза на българския си колега Бойко Борисов, чиято страна в момента е ротационен председател на Съвета на ЕС, че той „ще има проблеми с Балканската среща в София“ и „заплаши да не участва заради Косово“.\r\nПрез януари, в навечерието на обявяването на новата стратегия на ЕС за разширение в региона на Западните Балкани, Испания изпрати неофициално писмо до Брюксел с цел да блокира споменаването на Косово в този контекст, както и на термина „Балканската шесторка“ – тъй като в него Косово се третира като държава.\r\nПревод и редакция:", "date": "2018.05.15", "title": "„Б-92“ (Сърбия): Премиерът на Испания пропуска срещата ЕС – Западни Балкани в София заради Косово"}
{"url": "http://www.focus-news.net/news/2018/05/15/2522014/ministar-nikolay-nankov-zapochva-obrazovatelno-patriotichnata-kampaniya-moyat-grad-e-moyata-krepost.html", "text": "Започва образователно-патриотичната кампания „Моят град е моята крепост“. Това каза на пресконференция в Слънчев бряг Николай Нанков, министър на регионалното развитие и благоустройството, предаде репортер на Радио „Фокус“–Бургас. „Тази кампания е финансирана по ОП „Региони в растеж“ и цели не само популяризация на програмата, но има и една по-глобална цел да накара децата да се гордеят с родните си места. Насочена е към децата. Смятаме, че чрез нея те ще открият предимствата на градовете, в които растат, а ние като по-възрастни ще им помогнем да открият и нещо ново в своите родни места. Не на последно място да се гордеят, че сме българи.  Ще наблегнем и на думата „благоустройство“, която не е само притурка към нашето министерство, а е заредена с конкретен смисъл:, каза още министър Нанков.\r\nПо думите му децата ще бъдат изпитвани, но не пред черната игра, а под формата на игри. А водещи на кампанията ще бъдат Димитър Рачков и Васил Василев – Зуека.\r\n„Колегите от Министерството на образование и науката ще осъществят подбор, като селектират отличници по история и география. Ще сформират по 1 отбор за всяка от 28-те административни области в страната по 2 деца. Ще присъстват и техни съученици на състезанията, като подкрепа“, допълни Нанков.\r\nПо думите му ще бъдат реализирани 4 полуфинала в Кюстендил и Шумен преди лятната ваканция, а след нея в Стара Загора и Габрово.  Големият финал щял да е края на годината в София, като ще има награди за всички участници.\r\nВеселина НИКОЛОВА", "date": "2018.05.15", "title": "Министър Николай Нанков: Започва образователно-патриотичната кампания „Моят град е моята крепост“"}
{"url": "http://www.focus-news.net/news/2018/05/15/2522010/makfaks-makedoniya-sayuzat-na-romite-se-prisaedini-kam-makedonskoto-pravitelstvo.html", "text": "„Съюзът на ромите“ на Амди Байрам стана част от управляващата коалиция в Македония, оглавявана от Социалдемократическия съюз на Македония (СДСМ). Премиерът на страната Зоран Заев заяви, че фракцията няма да получи министерско кресло, но ще получи други постове. Той не пожела да разкрие как ще бъдат разпределени министерствата в новия състав на правителството, предава македонската информационна агенция „Макфакс“.\r\n\"Досега сме постигнали споразумение с БЕСА на Африм Гаши, с ДПА (Демократическата партия на албанците) и със „Съюза на ромите“ на Амди Байрам, който е действаше самостоятелно, но подкрепяше политиките на правителството. Продължавам да разговарям и с други субекти. Няма да споменавам имената, защото органите и институциите на страната трябва да взимат решенията. Веднага, след като бъде готово, ще бъде съобщено от самите партии, които номинират кандидатите\", заяви Заев и добави, че за него, преди всичко, е най-важно с какви личности работи.\r\nОчаква се Заев да формализира предложенията най-късно до края на седмицата, за да ги изпрати в парламента. Също така, министър-председателят очаква новото правителство да обсъди в края на месеца долните ешелони, т.е. директорските места.\r\nТой не пожела да разкрие кои министри от СДСМ ще бъдат сменени. \"Не бих искал да съобщавам, защото процесът на вземане на решения все още е в ход. Щом имената станат известни, веднага ще ги споделя с обществеността. \"\r\nПревод и редакция:", "date": "2018.05.15", "title": "„Макфакс“ (Македония): „Съюзът на ромите“ се присъедини към македонското правителство"}
{"url": "http://www.focus-news.net/news/2018/05/15/2522012/ministar-nikolina-angelkova-pravim-neprekasnati-zamervaniya-i-moritoring-na-zonite-za-kapane-za-da-badat-spokoyni-vsichki.html", "text": "Това, което правим, за да бъдат спокойни всички, са непрекъснати замервания и мориторинг по отношение на зоните за къпане, което е и най-важно за туристите. Има издадени непрекъснато предписания от РИОСВ и от ВиК – Бургас. Необходимо е да направят необходимите инвестиции, за да може да отговарят на изискванията за пречиствателни станции. Това каза на проверка на обектите в района преди началото на летния туристически сезон министърът на туризма Николина Ангелкова, предаде репортер на Радио „Фокус“-Бургас. По думите й Свети Влас е обхванат в пречиствателна станция Елените, която е непрекъснато  глобявана. Миналата година са направили проверка и са сигнализирали прокуратурата за нерегламентирани дейности, защото са получили сигнали, че са е събирало такса за пречистване, а те не са притежавали необходимия документ. \r\n„Пречиствателната станция е частна, която заедно с приватизирането на селище Елените е била в активите на приватизационния пакет. Непрекъснато са водели разговори със собственика да се предприемат необходимите мерки. По думите й най-малкото да се лицензира пречиствателната станция. Да има необходимите разрешителни от Асенова дирекция, за да могат да гарантират чистотата на водите. Според думите й друг проблем със станцията, за който също са сигнализирали прокоратурата и НАП е, че те вече дължат 5 мил. лева на държавата за неплатени актове и глоби. Тя добави още, че освен актовете и глобите, станцията е остаряла и са необходими нови инвестиции, тъй като тя не е пипаната, откакто е приватизирана. \r\n„Може би 20-30 год. всъщност всички нови хотели, които са се изграждали в годините те се включват в тази пречиствателна станция. За да можем максимално да гарантираме комфорта на туристите, непрекъснато издаваме такива предписания и всъщност вижда се, че собственикът няма желания за действия и за това още от миналата година, след като установихме на место отново с проверка този проблем,заедно с кмета на община Несебър и по тяхна инициатива и предприети действия вече има определен терен, къде да се изгради пречиствателна станция на Свети Влас. Съответно проектите се финализират“, каза още тя. Според нея има и осигурено финансиране. Дали са срок до 2020г. да може  да стартира и да няма проблем с частни пречиствателни станции. По думите й частната собственост е неприкосновена, но трябва да спазват законите на българската държава. За това те сигнализират компетентните органи да се намесят в тази посока и очакват становището на прокуратурата, след сигнала, който РИОСВ – Бургас е изпратил и те за това какво се извършва по нерегламентирани дейности там.\r\nВеселина НИКОЛОВА", "date": "2018.05.15", "title": "Министър Николина Ангелкова: Правим непрекъснати замервания и мориторинг на зоните за къпане, за да бъдат спокойни всички"}
{"url": "http://www.focus-news.net/news/2018/05/15/2522016/bozhin-bozhinov-kmet-na-topolovgrad-obezlyudyavaneto-i-bezrabotitsata-sa-sred-nay-golemite-problemi-na-obshtinata.html", "text": "Обезлюдяването и безработицата са сред най-големите проблеми на общината. Това каза в интервю за Радио „Фокус“ кметът на Тополовград Божин Божинов. Според него е необходимо през следващата година да се инвестират не повече от 2 милиона за създаване на трайни работни места, като това важи с огромна сила за пограничните райони. \r\n„За да може да се задържи това население, за да могат да се раждат деца и хората да се радват, че децата са ни при тях, не да се пръснати по цял свят и по големите областни градове. Ние създаваме едни мастодонтни градове, вие виждате София и Пловдив как се задъхват от икономика, хората имат работа, но същевременно се задъхват и от проблеми – замърсен въздух, запрашаване, стрес. Затова апелираме да се помисли за малките населени места“, коментира кметът на Тополовград.  \r\nБожин Божинов допълни, че в общината има села, които са били с над 2000 души население, а сега са с по 5-6 жители. Той уточни, че неотдавна регионът се е славел с животновъдство и с тютюнопроизводство, докато сега всичко е пусто.", "date": "2018.05.15", "title": "Божин Божинов, кмет на Тополовград: Обезлюдяването и безработицата са сред най-големите проблеми на общината"}
{"url": "http://www.focus-news.net/news/2018/05/15/2522015/sport-aleksandar-lazov-i-vasil-mladenov-zapochnaha-s-pobedi-uchastieto-si-na-mezhdunarodni-turniri.html", "text": "Александър Лазов се класира за втория кръг на турнира в италианския град Казале Монферато. Поставеният под номер пет в основната схема българин се наложи с 6:3, 7:5 над представителя на домакините Симоне Ронкали в двубой, продължил два часа и 14 минути. \r\nДруг български тенисист – Васко Младенов, също започна с победа участието си в турнира в Джерба, Тунис. На старта Младенов победи с 6:4, 2:6, 6:4 поставеният под номер пет в схемата Джеронимо Буслейман от Аржентина за два часа и три минути игра.", "date": "2018.05.15", "title": "Спорт: Александър Лазов и Васил Младенов започнаха с победи участието си на международни турнири"}
{"url": "http://www.focus-news.net/news/2018/05/15/2522019/veliko-tarnovo-zapochva-remont-na-patya-mezhdu-arbanasi-i-gorna-oryahovitsa.html", "text": "Започва ремонт на пътя между село Арбанаси и Горна Оряховица. Отсечката ще бъде затворена от 30-ти май и ограничението ще е в сила до приключване на дейностите, съобщи за Радио „Фокус“ – Велико Търново кметът на Горна Оряховица инж. Добромир Добрев. За рехабилитацията на участъка, който е с дължина около 3 км, е осведомено и Областно пътно управление. Управникът припомни, че дейностите трябваше да стартират през миналата година, но бяха отложени поради лоши метеорологични дейности. Ремонтът е част от проекта за цялостното обновяване на пътя между Велико Търново и Горна Оряховица, през Арбанаси. Общата стойност на средствата, които се влагат в него, е 2.8 млн. лв.\r\nПрез есента бе изцяло преасфалтиран участъка Велико Търново – Арбанаси. Освен това бе извършено и укрепване на местата, които предразполагаха образуване на свлачища. Инж. Добрев отбеляза, че трасето ще бъде в ремонт следващите три месеца. „Нека гражданите, които живеят в местността „Ловна хижа“, да подадат заявления в Общината, за да им бъдат издадени пропуск за превозните средства, тъй като участъкът ще бъде затворен“, каза още кметът. Всеки, който трябва да получи подобен документ, може да потърси повече информация на тел. 0879/ 104-265 – Ренета Петрова или на имейл: pr@g-oryahovica.org.\r\nЛуиза ТРАНЧЕВА", "date": "2018.05.15", "title": "Велико Търново: Започва ремонт на пътя между Арбанаси и Горна Оряховица"}
{"url": "http://www.focus-news.net/news/2018/05/15/2522018/zam-ministar-denitsa-nikolova-pred-nas-stoyat-ne-malki-predizvikatelstva-s-otchitaneto-nay-veche-s-rezultatite-po-proektite-tyahnoto-izpalnenie-i-otchitane-plashtaniyata-kam-ek.html", "text": "Това е може би най-важният комитет за програмата, защото ще обсъждаме възможни промени, които да ни осигурят и постигането на етапните цели към края на годината. Това каза във връзка с дванадесетия комитет за наблюдение на Оперативна програма пореден „Региони в растеж“ на пресконференция в Слънчев бряг зам.-министърът на регионалното развитие и благоустройството Деница Николова, която е и ръководител на Управляващия орган на ОП „Региони в растеж“, предаде репортер на Радио „Фокус“ – Бургас. „За нас е важно да отбележим и че пред нас стоят не малки предизвикателства с отчитането най-вече с резултатите по проектите, тяхното изпълнение и отчитане плащанията към Европейската комисия (ЕК). В този смисъл моят апел също е за изключително голямата мобилизация към всеки един от бенецифиентите, за да можем да отчетем изискуемия ресурс по ОП по отношение на усвояване на ресурса“, каза още Николова.\r\nПо думите й изпълнението върви със своите критични моменти от гледна точка на избор на изпълнители от гледна точка на тяхното отчитане.\r\n„В днешния комитет ще обсъждаме именно намаляване на рисковете за постигане на етапните  цели към края  на годината.  Една от темите, която ще обсъждане е приоритета за енергийна ефективност в големите 39 града към наддоговорения ресурс по отношение на приоритета за образователна инфраструктура“, допълни Николова.\r\nТя допълни, че към момента има 30 процента разплатен ресурс спрямо договорените средства, а към края на годината се очаква завършването на 163 проекта от общо 495 договора.\r\nВеселина НИКОЛОВА", "date": "2018.05.15", "title": "Зам.-министър Деница Николова: Пред нас стоят не малки предизвикателства с отчитането най-вече с резултатите по проектите, тяхното изпълнение и отчитане плащанията към ЕК"}
{"url": "http://www.focus-news.net/news/2018/05/15/2522020/liderite-na-enp-se-sreshtat-v-sofiya-na-16-may-predi-sreshtata-na-varha-mezhdu-es-i-zapadnite-balkani.html", "text": "Правителствените и държавни лидери и опозиционни лидери от Европейската народна партия (ЕНП), както и председателят на ЕНП Жозеф Дол, председателите на Европейския съвет, Европейската комисия и Европейският парламент - Доналд Туск, Жан-Клод Юнкер и Антонио Таяни, ще участват в Среща на върха на ЕНП. Това съобщиха от пресцентъра на ПП ГЕРБ. Форумът ще се проведе на 16 май 2018 г. в резиденция „Бояна“ в София. Основна тема на срещата е водещият приоритет на Българското председателство на Съвета на ЕС - Западните Балкани. Срещата на върха ще се фокусира върху подготовката за Срещата на върха между ЕС и Западните Балкани на 16 и 17 май в София.\r\nВ 15:30 часа председателят на ЕНП Жозеф Дол и председателят на ГЕРБ и министър-председател на България Бойко Борисов ще направят кратко изявление пред медиите.\r\nВ края на срещата е предвидена обща снимка на лидерите от ЕНП, която представителите на медиите могат да заснемат. Нейният час ще бъде уточнен допълнително.", "date": "2018.05.15", "title": "Лидерите на ЕНП се срещaт в София на 16 май преди Срещата на върха между ЕС и Западните Балкани"}
{"url": "http://www.focus-news.net/news/2018/05/15/2522005/stanislav-ivanov-gerb-balgarskoto-pravitelstvo-zashtitava-prevozvachite.html", "text": "Българското правителство защитава българските превозвачи. Това каза народният представител от ПГ не ГЕРБ Станислав Иванов по време на пресконференция в централата на партията във връзка европейския пакет на мобилност и изразеното недоволство срещу него от транспортния бранш, предаде репортер на Агенция „Фокус”.\r\nВъв връзка днешната пресконференция на БСП, в която те обвиниха правителството, че е „проспало” последната една година, за да вземе отношение по проблемите на превозвачите, Иванов коментира: „Корнелия Нинова не си ли говори с нейните евродепутати? Знае ли какво се обсъжда в българския парламент? Знае ли какви са действията на правителството? Г-н Петър Курумбашев, в свое изказване миналата седмица, потвърди, че всички партии в Европейския парламент и Българския парламент са зад исканията на превозвачите. От друга страна г-н Курумбашев се е подписал лично под декларация на всички евродепутати в подкрепа на българското правителство и българските превозвачи”. \r\nСтанислав Иванов отново потвърди, че правителството е заело позиция в полза на българските превозвачи и подчерта: „Миналата година евродепутатът Андрей Новаков, заедно с транспортния министър Московски са провели среща и са поставили червени линии, които българското правителство не може да премине. Тези червени линии до ден днешен се отстояват”, обясни народният представител и допълни, че те са свързани с командироването на превозвачите, почивките в кабините на камионите и др. \r\nИван ЛАЗАРОВ", "date": "2018.05.15", "title": "Станислав Иванов, ГЕРБ: Българското правителство защитава превозвачите"}
{"url": "http://www.focus-news.net/news/2018/05/15/2522003/anadolu-agency-poslanikat-na-turtsiya-v-izrael-e-privikan-v-ankara-za-konsultatsii.html", "text": "Посланикът на Турция в Израел е пристигнал в Анкара във вторник за консултации във връзка със смъртта на десетки палестинци край границата на Ивицата Газа във вторник, предава Anadolu Agency.\r\nСамолетът на Кемал Окем се е приземил в 13:05 часа на международно летище Есенбога в Анкара.\r\nВ понеделник вицепремиерът на Турция Бекир Боздаг заяви, че турското правителство е извикало посланиците си в Тел Авив и Вашингтон за консултации.\r\nВ същия ден, хиляди палестинци се появиха на източната граница на Ивицата Газа по случай 70-годишнината от „Катастрофата“ – създаването на Израел през 1948 година. Те протестираха също и срещу преместването на посолството на САЩ в Израел от Тел Авив в Ерусалим, което също се случи в понеделник.\r\nИзраелските сили за сигурност край границата отговориха на опитите за пробиване през граничната ограда с огън от снайпери, в резултат от което загинаха, според информацията на Министерството на здравеопазването на Палестина, около 60 души, а още хиляди бяха ранени.\r\nПревод и редакция:", "date": "2018.05.15", "title": "Anadolu Agency: Посланикът на Турция в Израел е привикан в Анкара за консултации"}
{"url": "http://www.focus-news.net/news/2018/05/15/2522021/ministar-nikolina-angelkova-sveti-vlas-e-obhvanat-v-prechistvatelna-stantsiya-elenite.html", "text": "Свети Влас е обхванат в пречиствателна станция Елените. Това каза на проверка на обектите в района преди началото на летния туристически сезон министърът на туризма Николина Ангелкова, предаде репортер на Радио „Фокус“-Бургас. „Станцията е непрекъснато  глобявана, включително миналата година направихме проверка и сигнализирахме прокуратурата за нерегламентирани дейности, защото  получихме сигнали, че се е събирала такса за пречистване, а те не са притежават необходимия документ“, каза още Ангелкова. По думите й пречиствателната станция е частна, която заедно с приватизирането на селище Елените е била в активите на приватизационния пакет. Непрекъснато са водели разговори със собственика да се предприемат необходимите мерки, най-малкото да се лицензира пречиствателната станция. Да има необходимите разрешителни от Асенова дирекция, за да могат да гарантират чистотата на водите. \r\n„Това, което правим за да бъдат спокойни всички са непрекъснати замервания и мориторинг по отношение на зоните за къпане, което е и най-важно за туристите. Има издадени непрекъснато предписания от РИОСВ и от ВиК – Бургас. Необходимо е да направят необходимите инвестиции, за да може да отговарят на изискванията за пречиствателни станции“, допълни министър Ангелкова. Според думите й друг проблем със станцията, за който също са сигнализирали прокуратурата и НАП е, че те вече дължат 5 мил. лева на държавата за неплатени актове и глоби. Тя добави още, че освен актовете и глобите, станцията е остаряла и са необходими нови инвестиции. „Може би 20-30 години всъщност всички нови хотели, които са се изграждали в годините те се включват в тази пречиствателна станция. За да можем максимално да гарантираме комфорта на туристите, непрекъснато издаваме такива предписания и всъщност вижда се, че собственикът няма желания за действия и за това още от миналата година, след като установихме на място отново с проверка този проблем, заедно с кмета на община Несебър и по тяхна инициатива и предприети действия вече има определен терен, къде да се изгради пречиствателна станция на Свети Влас. Съответно проектите се финализират“, каза още тя. \r\nСпоред нея има и осигурено финансиране. Дали са срок до 2020 г. да може  да стартира и да няма проблем с частни пречиствателни станции. По думите й частната собственост е неприкосновена, но трябва да спазват законите на българската държава. За това те сигнализират компетентните органи да се намесят в тази посока и очакват становището на прокуратурата, след сигнала, който РИОСВ – Бургас е изпратил и те за това какво се извършва по нерегламентирани дейности там.\r\nВеселина НИКОЛОВА", "date": "2018.05.15", "title": "Министър Николина Ангелкова: Свети Влас е обхванат в пречиствателна станция Елените"}
{"url": "http://www.focus-news.net/news/2018/05/15/2522023/zam-ministar-valentin-yovev-v-stranata-ni-ima-realni-predpostavki-i-usloviya-za-privlichane-na-vanshni-investitsii.html", "text": "В страната ни има реални предпоставки и условия за привличане на външни инвестиции и доказателство за това е поредната инвестиция в голям мащаб. Това каза заместник-министърът на регионалното развитие и благоустройството Валентин Йовев при откриването на Полиграфия Офис Център в столицата, съобщиха от министерството. Заедно с посланика на Южна Африка н.пр. Ванеса Калверт и изпълнителния директор на Центъра той преряза лентата на новооткритото бизнес здание. \r\n„Подобни проекти са допълнителен стимул за активизиране на бизнеса, от една страна и от друга са положителна предпоставка за развитието на икономиката ни“, каза още на събитието заместник - министърът. По думите му реализацията на такива проекти е важна, защото не само предоставят възможност за разкриване на нови работни места, но и защото с подобни проекти се осигуряват по - добри условия за иновации за компаниите и техните служители. Ползи има и за градската среда, която придобива нов и по-модерен облик. \r\nОт името на Министерството на регионалното развитие и благоустройството инженер Йовев увери инвеститорите, че могат да разчитат на партньорство и сътрудничество за развитието и подобряването на условията за бизнес в цялата страна.", "date": "2018.05.15", "title": "Зам.-министър Валентин Йовев: В страната ни  има реални предпоставки и условия за привличане на външни инвестиции"}
{"url": "http://www.focus-news.net/news/2018/05/15/2522024/ministar-nikolay-nankov-napravihme-inspektsii-na-dva-ot-remontiranite-uchastatsi-ot-sofiya-do-slanchev-bryag.html", "text": "Направихме инспекции на два от ремонтираните участъци от София до Слънчев бряг. Това каза на пресконференция в Слънчев бряг Николай Нанков, министър на Регионалното развитие и благоустройството, предаде репортер на Радио „Фокус“ – Бургас.\r\n„На автомагистрала „Тракия“ се ремонтират 22 км в посока Бургас (от 13-ми км до 158 –ми км). Магистралата там е строена през 1994-96 година.  Това са най-тежките км по тази магистрала, а амбициите ни са до края на месец май да приключим с ремонта на платното“, каза още Нанков.\r\nПо думите му се използва съвременна  технология с 12 см асфалтово покритие, което издържа на над 50 градуса температура.  До края на месец юни  ще завърши и ремонта на платното в посока София, след което ще се ремонтират и 12 км в Старозагорска област.\r\n„Извършват се подобрения и по автомагистрала „Хемус“. Молим гражданите за търпения, заради причиненото неудобство. В момента се отремонтират колоните и носещите конструкции на моста. Предстоят много ремонти. Участъкът Бургас-Слънчев бряг се очаква да е готов до 18 юни, следва и ремонт на обхода до Поморие, който трябва да е готов до пролетта на 2019 година“, допълни Нанков.\r\nПо думите му след това ще се извършват ремонтни дейности и на северния обход на Бургас.\r\nВеселина НИКОЛОВА", "date": "2018.05.15", "title": "Министър Николай Нанков: Направихме инспекции на два от ремонтираните участъци от София до Слънчев бряг"}
{"url": "http://www.focus-news.net/news/2018/05/15/2522025/sputnik-sarbiya-skopie-ne-vyarva-balgarskata-tsarkva-nyama-da-e-v-ohrid.html", "text": "Светият синод на Българската православна църква не прие поканата на македонския архиепископ Стефан за съвместно отбелязване на 1000-годишнината от основаването на Охридската архиепископия, предава Sputnik в сръбската си редакция. \r\nПредставители на Българската православна църква няма да участват в честването на хилядолетието от основаването Охридската архиепископия, което ще се проведе на 27 и 28 май в Охрид, се казва в изявление на Светия синод на Българската православна църква.\r\nРешението на Светия Синод на БПЦ е взето в рамките на заседание, свикано след поканата на предстоятеля на Македонската православна църква - Охридската архиепископия Стефан към български патриарх Неофит и националното ръководство  македонците и българите да отбележат заедно годишнината. \r\nВ подкрепа на участие в честването в Охрид се изказаха петима епископи, осем се противопоставиха.Тереза Герова", "date": "2018.05.15", "title": "Sputnik (Сърбия): Скопие не вярва: Българската църква няма да е в Охрид"}
{"url": "http://www.focus-news.net/news/2018/05/15/2522027/ria-novosti-ukrainskoto-razuznavane-zapodozrya-rakovoditelya-na-ria-novosti-ukraina-v-darzhavna-izmyana.html", "text": "Специалните служби на Украйна подозират ръководителя на портала „РИА Новости Украина“ Кирил Вишински в държавна измяна, заяви представителят на украинската прокуратура Игор Поночовни, предава РИА Новости.\r\nСанкцията на текста, по който може да бъде съден, предвижда до 15 години лишаване от свобода. Въпросът за задържането на Вишински ще бъде решен след извършването на обиските, заяви заместник-директорът на Службата за сигурност на Украйна (СБУ) Виктор Кононенко.\r\nСпоред неговите думи, журналалистът е заподозрян в поддръжка на самопровъзгласените Донецка и Луганска народни републики.\r\n„Вишински е получил задача да отиде в Крим за провеждане на подривна дейност. Именно той и подконтролните му журналисти оправдаваха анексията на Крим“, обясни Кононенко.\r\nТой твърди, че за това Вишински е награден със „секретен указ на Путин“ и че същият ежемесечно получава по 53 хиляди евро от Русия.\r\n„Работихме по гражданин на Украйна. Но в хода на обиските бе намерен паспорт на гражданин на Русия, т.е. това лице има двойно гражданство. Освен процесуалните действия, ще бъде разгледан и въпросът за лишаването му от украинско гражданство“, добави заместник-директорът на СБУ.\r\nСпоред думите на Кононенко, повече от двадесетима сътрудници на „РИА Новости Украина“ ще бъдат разпитани като свидетели по делото на Вишински.Обиски в РИА Новости Украина\r\nВъв вторник сътрудниците на СБУ нахлуха в офисите на „РИА Новости Украина“ в Киев, а в домовете на няколко журналисти се проведоха обиски. Освен това служителите на службата арестуваха ръководителя на портала Кирил Вишински.\r\nОсвен това, от сутринта не може да се осъществи връзка с ръководителя на представителството на РИА Новости в Украйна Андрей Бородин.\r\nГенералният директор на МИА „Россия сегодня“ Дмитрий Киселев призова украинските власти незабавно да освободят Вишински и да прекратят преследването на медиите.\r\nОт руското Министерство на външните работи определиха действията на Киев като „произвол“. Министърът Сергей Лавров призова САЩ и европейските страни „най-накрая да се изкажат без каквито и да е двойни стандарти“. Той увери, че руските дипломати ще изискат достъп до задържаните граждани.\r\nОт Кремъл заявиха, че очакват остра реакция за действията на СБУ от международните организации.\r\nПревод и редакция:", "date": "2018.05.15", "title": "РИА Новости: Украинското разузнаване заподозря ръководителя на \"РИА Новости Украина\" в държавна измяна"}
{"url": "http://www.focus-news.net/news/2018/05/15/2522026/tsvetan-tsvetanov-vav-vidin-severozapadna-balgariya-e-vav-fokusa-na-pravitelstvoto-i-na-upravlyavashtoto-mnozinstvo-v-parlamenta.html", "text": "Северозападна България, Област Видин и Община Видин са във фокуса на правителството и на управляващото мнозинство в парламента. Това каза председателят на ПГ на ГЕРБ и заместник-председател на партията Цветан Цветанов по време на срещата си с кмета на община Видин Огнян Ценков. На нея присъстваха и областният координатор на ГЕРБ-Видин и народен представител Владимир Тошев и областният управител Албена Георгиева. Това съобщиха от пресцентъра на партията.\r\nПо време на разговора бяха обсъдени актуални за региона теми. Председателят на ПГ на ГЕРБ изрази своята удовлетвореност, че с подкрепата на правителството община Видин е излязла от тежкото финансово състояние и изпълнява успешно финансово – оздравителния си план. „Правителството и премиерът Борисов са доказали, че подкрепят усилията на всички кметове за развитието на общините”, категоричен бе Цветан Цветанов. \r\nВ началото на месец март 2018 година община Видин отпадна от списъка на  общини във финансово затруднение. През месец декември 2017 г. Министерство на финансите одобри приетия с решение на Общински съвет-Видин План за финансово оздравяване на Общината. Съобразно него, на Община Видин бе предоставен от централния бюджет временен безлихвен заем в размер на 6 000 000 лв., в който е включен и отпуснатият през 2015 година от правителството заем в от 2 000 000 лева. С него са разплатени всички наложени запори на общината. „Това означава стабилност и спокойствие за община Видин, която в началото на мандата на местната власт завари над 20 млн. лв. задължения”, подчерта Цветанов.\r\n„Това е общ успех на местната власт, гражданите и реалния сектор. Ние заедно показахме на правителството, че вървим в правилната посока”, подчерта кметът на Видин Огнян Ценков. Той посочи още, че в резултат на последователната политика на правителството към Северозападния регион, съвместно с държавната, местната власт и гражданското общество започва реалното изграждането на магистралния път Видин – Ботевград. „Предстои реализирането на още важни проекти за община Видин“, съобщи Ценков. Той бе категоричен, че 2018-а ще бъде годината на видимите резултати за община Видин.", "date": "2018.05.15", "title": "Цветан Цветанов във Видин: Северозападна България е във фокуса на правителството и на управляващото мнозинство в парламента"}
{"url": "http://www.focus-news.net/news/2018/05/15/2522013/toma-bikov-gerb-ot-edna-godina-premierat-borisov-postavya-vaprosa-s-paketa-za-mobilnost-na-vsyaka-svoya-sreshta-s-evropeyski-lider.html", "text": "От една година премиерът Борисов поставя въпроса с пакета за мобилност на всяка своя среща с всеки европейски лидер. Това каза народният представител от ПГ не ГЕРБ Тома Биков по време на пресконференция в централата на партията във връзка европейския пакет на мобилност и изразеното недоволство срещу него от транспортния бранш, предаде репортер на Агенция „Фокус”.\r\nВъв връзка с обвиненията на БСП, че правителството не защитава интересите на българските превозвачи, Биков коментира: „Днешната конференция на БСП е един последен опит да се хвърли сянка върху Българското европредседателство. От четири-пет месеца това е основната и единствена цел на БСП”. \r\n„Това председателство не е на ГЕРБ, то е на България и е много успешно. То е дори по-успешно, отколкото ние самите сме очаквали”, допълни още той. \r\nБиков припомни, че президентът Румен Радев вече два пъти се е срещал с френския си колега Емануел Макрон и попита дали на срещите им въпросът е бил повдиган и ако не е – защо. „И премиерът имаше срещи с Макрон и винаги е поставял този въпрос”, подчерта Биков. \r\nНа въпрос относно поисканото от БСП изслушване на премиера Бойко Борисов в утрешното заседание на парламента по темата, Биков отговори: „Викане на премиера е парламента в деня, в който в София пристигат всички европейски лидери, плюс лидерите на Западните Балкани, които се събират за първи път в този формат, е потвърждение на казаното. БСП не ги интересува какво ще им каже премиерът, интересува ги да събарят държавата”. \r\nИван ЛАЗАРОВ", "date": "2018.05.15", "title": "Тома Биков, ГЕРБ: От една година премиерът Борисов поставя въпроса с пакета за мобилност на всяка своя среща с европейски лидер"}
{"url": "http://www.focus-news.net/news/2018/05/15/2522029/sofiya-vavezhda-se-vremenna-organizatsiya-na-dvizhenieto-za-sabitie-na-balgarskoto-predsedatelstvo-na-saveta-na-evropeyskiya-sayuz-2018.html", "text": "Въвежда се временна организация на движението в София за събитие на Българското председателство на Съвета на Европейския съюз 2018. Това съобщиха от пресцентъра на Столична община. \r\nОт 20.00 часа на 16 май 2018 г. до приключване на мероприятието на 18.05.2018 г. се забранява престоят и паркирането на пътни превозни средства, с изключение на автомобилите превозващи участниците в мероприятието, както следва: \r\n- на ул. „Доспат” между бул. „Витоша” и ул. „Баба Неделя”; \r\n- на ул. „Баба Неделя”; \r\n- на ул. „Д-р Христо Стамболски”. \r\nОт 07.00 часа до приключване на мероприятието на 17 май 2018 г. и от 07.00 часа до приключване мероприятието на 18 май 2018 да се забранява влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва: \r\n- по ул. „Доспат” между бул. „Витоша” и ул. „Баба Неделя”; \r\n- по ул. „Баба Неделя”; \r\n- по ул. „Д-р Христо Стамболски”. \r\nСтолична дирекция на вътрешните работи осигурява охрана на мероприятието, постове за контрол и регулиране на движението.", "date": "2018.05.15", "title": "София: Въвежда се временна организация на движението за събитие на Българското председателство на Съвета на Европейския съюз 2018"}
{"url": "http://www.focus-news.net/news/2018/05/15/2522022/aleksandar-vuchich-bez-reshenie-na-kosovskiya-vapros-parvata-kriza-shte-ni-ubie.html", "text": "Анализирайки позицията на Сърбия и на президента Александър Вучич в контекста на решаването на косовския въпрос и присъединяването към ЕС, британският вестник  цитира думите на сръския лидер, че всички постижения биха били неустойчиви без разрешаването на проблема с Косово, предава Tanjug, държавната информационна агенция на западната ни съседка.\r\n„Обсебен съм от Косово, без да разреша този проблем, всичко, което съм постигнал досега, няма да бъде устойчиво. Първата криза ще ни убие\", заяви Вучич пред вестник, а от редакцията допълват, че „длъжностни лица от ЕС настояват Вучич да скицира предложения през следващите месеци, за да започнат преговорите с косовските лидери\".Тереза Герова", "date": "2018.05.15", "title": "Александър Вучич: Без решение на косовския въпрос първата криза ще ни убие"}
{"url": "http://www.focus-news.net/news/2018/05/15/2522030/gartsiya-vse-oshte-sme-dalech-ot-razreshavaneto-na-spora-s-makedoniya.html", "text": "Според Атина „още сме далеч“ разрешаването на десетилетния спор за името на Македония, въпреки постигнатия напредък в преговорите между двете съседни страни, предава Sputnik в сръбската си редакция.\r\n„В преговорите с нашия съсед е постигнат значителен напредък, но все още сме далеч от приключването им и от постигането на споразумение“, заяви говорителят на гръцкото правителство Димитрис Цанакопулос в рамките на пресконференция в Атина. \r\nОчаква се премиерите на Македония и Гърция – Зоран Заев и Алексис Ципрас, да се срещнат в четвъртък в кулоарите на срещата на върха ЕС-Западни Балкани, която ще се проведе в българската столица. \r\nСъгласно думите на Цанакопулос, срещата помежду им ще бъде „много полезна и важна\", но предупреди, че може да се наложи двете страни да проведат нов кръг от преговори за разрешаване на спора. Говорителят на гръцкото правителство заяви, че всяко споразумение ще бъде изчерпателно и че в основни линии ще съдържа определени цели и времеви рамки за постигането на тези цели.\r\n„Това няма да бъде решение, което ще бъде постигнато чрез натискане на бутона\", отбеляза Цанакопулос, като повтори, че Гърция иска комбинация от имена, които ще бъдат използвани в международни форуми.\r\nГърция отказва да признае името на северния си съсед, защото счита, че терминът е израз на териториални претенции към едноименния й регион.  Поради тази причина Атина блокира усилията на Македония да се присъедини към НАТО и ЕС.Тереза Герова", "date": "2018.05.15", "title": "Гърция: Все още сме далеч от разрешаването на спора с Македония"}
{"url": "http://www.focus-news.net/news/2018/05/15/2522017/20-ot-grazhdanite-na-zapadnite-balkani-podkrepyat-fizicheskoto-nasilie-nad-maltsinstvata-tsiganite-i-homoseksualistite.html", "text": "20% от гражданите на Западните Балкани подкрепят физическото насилие над малцинствата, циганите и хомосексуалистите. Това  съобщи Горан Милетич – директор за Европа на Защитници на гражданските права и организатор на Белград прайд, по време на Конференцията на високо равнище относно икономическото и социалното сближаване в региона на Западните Балкани, предаде репортер на Агенция „Фокус“.Горан Милетич посочи, че въпреки че в Европа постоянно се говори за толерантност, гражданите на Западните Балкани не обичат тези, които не харесват, да са равни на тях. „На Балканите не харесваме малцинствените групи, циганите и хомосексуалистите и в шестте западно балкански държави дискриминацията си вирее. В нашите държави за приобщаване на тези групи се говори съвсем кратко и отгоре-отгоре. От 45 до 50% от хората от региона на Западните Балкани например вярват, че хомосексуалността е болест и това е много сериозен процент“, каза още Милетич. Той уточни, че между 10 и 20% от гражданите подкрепят използването от физическо насилие срещу тези три групи. По думите му над 70% от тези три общности споделят, че са били жертва на дискриминация на работното място. Като други типове дискриминация той посочи поведението на полицейските служители, както и дискриминация от страна на правосъдието и образованието. „Правителствата в региона използват всичко това за неприлагането на европейските стандарти относно малцинствените групи“, коментира още Милетич.Зора Попова – асоцииран преподавател по права на малцинствата в Университета във Фленсбург, Германия, коментира, че има много предизвикателства, с които Западните Балкани трябва да се справят. Като едно от най-големите предизвикателства  тя посочи преодоляването на негативните нагласи към малцинствата в района, но това не е приоритет на правителствата на страните и интеграцията на циганите е проблем за всяка една от тях. „Проблем е и преподаването на историята. Ако се замислим за историята, която нашите деца учат в училище, ще видим, че тя е пълна с омраза, винаги ние сме жертвите, а другите страни и общности са лошите. А ако искаме да постигнем интеграция на Западните Балкани в Европа, този подход трябва да бъде променен“, коментира Попова и посочи, че е нужна добра държавна политика и законодателство в защита на малцинствата. \r\nЦветилена СИМЕОНОВА", "date": "2018.05.15", "title": "20% от гражданите на Западните Балкани подкрепят физическото насилие над малцинствата, циганите и хомосексуалистите"}
{"url": "http://www.focus-news.net/news/2018/05/15/2522032/burgas-obshtinskiyat-savetnik-ot-gerb-petko-georgiev-shte-provede-priemen-den-na-17-may.html", "text": "Общинският съветник от ГЕРБ Петко Георгиев ще има приемен ден за граждани на 17 май 2018 г. (четвъртък) от 16.30 ч. в централата на партията в Бургас (ул. „Конт Андрованти” 5). Това съобщиха от пресцентъра на партията.\r\nПетко Георгиев е член на постоянната Комисия по международно сътрудничество, оперативни програми и неправителствени организации и на постоянната Комисия по култура и читалищна дейност.\r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.05.15", "title": "Бургас: Общинският съветник от ГЕРБ Петко Георгиев ще проведе приемен ден на 17 май"}
{"url": "http://www.focus-news.net/news/2018/05/15/2522031/tass-petro-poroshenko-smyata-otkrivaneto-na-krimskiya-most-za-narushenie-na-mezhdunarodnoto-pravo.html", "text": "Президентът на Украйна Петро Порошенко смята, че построяването на Кримския мост свидетелства за пренебрежението на Русия към международното право, предава ТАСС.\r\nВ специално заявление, публикувано във вторник по случай откриването на автомобилното движение на моста, Порошенко напомни, че Киев вече се е обърнал към Арбитражния трибунал на службата на ООН по морското право с ходатайство за защита на суверенните интереси на страната. „Украйна и в бъдеще последователно ще защитава своите позиции“, отбеляза държавният глава.\r\nТой също изрази съжаление, че в построяването на моста са участвали представители на европейския бизнес.\r\nТАСС припомня, че във вторник президентът на Русия Владимир Путин даде начало на работата на автомобилната част на Кримския мост, преминавайки по него зад волана на „КамАЗ“ начело на колона строителна техника.\r\nПревод и редакция:", "date": "2018.05.15", "title": "ТАСС: Петро Порошенко смята откриването на Кримския мост за нарушение на международното право"}
{"url": "http://www.focus-news.net/news/2018/05/15/2522033/sofiya-sedem-obvinyaemi-otivat-na-sad-za-okazana-saprotiva-i-agresivno-povedenie-sreshtu-organite-na-reda-v-ihtiman.html", "text": "Районна прокуратура – Елин Пелин е внесла в Районен съд – Ихтиман обвинителен акт срещу седем души, привлечени към наказателна отговорност за неподчинение и проявено агресивно поведение спрямо полицейски служители. Това съобщиха от Апелативна прокуратура-София\r\nОколо 17.30 ч. на 6 февруари 2018 г. обвиняемият М .Д. (на 23 години), без да притежава шофьорска книжка, управлявал лек автомобил „Мерцедес“ по улиците на гр. Ихтиман. Освен това бил под влияние на употребен по-рано алкохол. \r\nНа кръстовището на улиците „Пчелин“ и „Дунав“ той не спрял на подадения му от полицейски служители светлинен и звуков сигнал, както и такъв със стоп-палка, и се опитал да избяга. С висока скорост той блъснал служебен полицейски автомобил, след което оказал яростна съпротива при задържането му. Обвиняемият нанесъл удар с юмрук в областта на лицето на младши инспектор в група „Охранителна полиция“ при РУ – гр. Ихтиман. В резултат на това на пострадалия били причинени оток и кръвонасядане на горната устна. \r\nСред обвиняемите по делото е и В.Р. (на 41 години), който по време на инцидента в района на кръстовището употребил сила, като бутал и дърпал служителите на реда. Освен това той нанесъл удар с лакът в областта на лицето на един от автоконтрольорите, с което му причинил лека телесна повреда. С действията си целял да попречи на полицаите да задържат М.Д. \r\nНа подсъдимата скамейка за агресивно поведение спрямо служителите на реда застават и пет жени - обвиняемите А.Ф. (на 34 години), В.Д. (на 22 години), И.К. (на 44 години), Р.Д. (на 40 години) и Р.Ш. (на 49 години). С действията си те целели да принудят полицейските служители да пропуснат служебните им задължения – да не задържат лице, за което имало данни, че е извършило престъпление. \r\nПредстои делото да продължи в съда.", "date": "2018.05.15", "title": "София: Седем обвиняеми отиват на съд за оказана съпротива и агресивно поведение срещу органите на реда в Ихтиман"}
{"url": "http://www.focus-news.net/news/2018/05/15/2522034/sofiya-vavezhda-se-vremenna-organizatsiya-na-dvizhenieto-za-provezhdane-na-parvoto-izdanie-na-run2gether-na-19-may.html", "text": "Въвежда се временна организация на движението в София за провеждане на първото издание на „RUN2GETHER” на 19 май 2018 г. Това съобщиха от пресцентъра на Столична община.\r\nОт 10.00 до 12.00 часа на 19 май 2018 г. се забранява влизането на пътни превозни средства по източното пътно платно на улицата между кръговото кръстовище на Ринг мол и паркинга на лифт Симеоново.", "date": "2018.05.15", "title": "София: Въвежда се временна организация на движението за провеждане на първото издание на „RUN2GETHER” на 19 май"}
{"url": "http://www.focus-news.net/news/2018/05/15/2522028/varna-chetirima-dushi-sa-postradali-pri-katastrofa-mezhdu-shest-avtomobila-na-krastovishteto-pri-bulevardite-slivnitsa-i-hristo-smirnenski.html", "text": "Четирима души са пострадали при катастрофа между шест автомобила на кръстовището при булевардите \"Сливница\" и \"Христо Смирненски\". Това съобщиха от пресцентъра на ОДМВР-Варна. Около 16.40 часа е постъпил сигнал за пътнотранспортно произшествие, възникнало на кръстовището на бул. \"Сливница\" и бул. \"Христо Смирненски\". На място има полицейски екип, който изяснява причините и обстоятелствата за възникването на инцидента, както и колко точно са автомобилите участващи в катастрофата. Според първоначалната информация става дума за сблъсък между 6 автомобила, като има и четирима души, отведени за преглед в болнично заведение. \r\nОт ОДМВР-Варна призовават при възможност, водачите на автомобили да избягват горепосоченото кръстовище..", "date": "2018.05.15", "title": "Варна: Четирима души са пострадали при катастрофа между шест автомобила на кръстовището при булевардите \"Сливница\" и \"Христо Смирненски\""}
{"url": "http://www.focus-news.net/news/2018/05/15/2522036/mrrb-blizo-polovin-milion-balgari-zhiveeshti-v-stari-zhilishtni-sgradi-shte-se-vazpolzvat-ot-programite-za-energiyna-efektivnost.html", "text": "С изпълнението на мерки за енергийна ефективност с финансирането по Програмата за развитие на ООН, по Оперативните програми „Регионално развитие“ 2007-2013 г. и „Региони в растеж“ 2014-2020 г. и Националната програмата за енергийна ефективност на многофамилните жилищни сгради, с финансиране от бюджета, ще бъдат завършени общо 2438 сгради в цялата страна. Това каза заместник-министърът на регионалното развитие и благоустройството Валентин Йовев на откриването на семинар на тема „Подобряване на енергийната ефективност на обществените и жилищните сгради“, част от конкурса „Екообщина 2018“, съобщиха от Министерството на регионалното развитие и благоустройството (МРРБ). \r\n„Програмите в момента обхващат близо половин милион български граждани, живеещи в стари жилищни сгради и освен повишаване на стандарта на живот на хората, с мерките за енергийна ефективност подобряваме и облика на населените места“, подчерта заместник – регионалният министър. По думите му годишно, след окончателно завършване на всички започнати сгради, ще пестим по 1,4 млн. MWh/енергия, а подобрената жилищна инфраструктура ще обхване 17, 4 млн.кв.м разгърната застроена площ. \r\n„По Оперативна програма „Регионално развитие“ 2007-2013 сме успели да обновим 158 многофамилни сгради с 2 203 жилища, по които е спестена  енергия в размер на  16 355,14  MWh/годишно“, стана ясно от изказването на инженер Йовев. \r\nСамо по Оперативна програма „Региони в растеж“ 2014-2020 ще бъдат санирани 467 сгради (344 многофамилни и 123 еднофамилни) с 5 752 домакинства. \r\n„Програмите за енергийна ефективност са сред най-работещите и видимите, защото дават бърз и осезаем резултат. И ако се търсят икономически решения за ефективно разпределяне на ограничените ресурси за придобиване на различни блага, то вече е дошло времето да адаптираме икономиката и живота си така, че да ставаме все по-малко зависими от съществуващите ресурси, които да пестим за блага на идващите поколения“, заключи в изказването си Валентин Йовев.", "date": "2018.05.15", "title": "МРРБ: Близо половин милион българи, живеещи в стари жилищни сгради, ще се възползват от програмите за енергийна ефективност"}
{"url": "http://www.focus-news.net/news/2018/05/15/2522039/yeni-safak-sledvashtata-sreshta-na-visoko-nivo-mezhdu-iran-turtsiya-i-rusiya-za-siriya-shte-se-provede-v-sochi.html", "text": "Турция, Иран и Русия са постигнали споразумение да проведат следващата среща на високо ниво за Сирия в турския черноморски курорт Сочи през юли 2018 година, пише електронното издание на турския ежедневник Yeni Safak.\r\nРешението дойде по време на деветия кръг от преговорите в казахстанската столица Астана за Сирия.\r\nПрез последния ден на разговорите в Казахстан, зам-министърът на външните работи на страната-домакин Ерджан Ашикбаев прочете съвместно изявление на трите страни.\r\nВсички те са се съгласили да продължат действието на зоните за деескалация и режима на примирие в Сирия, се казва в документа.\r\nСпоред изявлението, третата среща на „Работната група за освобождаване на задържаните/отвлечените и предаването на телата, както и идентифицирането на изчезналите хора от представителите на трите страни-гаранти, с участието на представители на ООН и експерти от Червения кръст и Червения полумесец“ ще се проведе в Анкара през юни 2018 година.\r\nТурция, Русия и Иран в изявлението отново потвърдиха своя ангажимент към суверенитета, независимостта, единството и териториалната цялост на Сирия, като същевременно запазиха режима за прекратяване на огъня и зоните за деескалация, обяснява турското издание.\r\nПодчертавайки важността на възстановяването на \"нормалния и мирен живот\" на сирийците и осигуряването на \"бърз, безопасен и безпрепятствен хуманитарен достъп за предоставяне на необходимата медицинска помощ и хуманитарна помощ\", в изявлението се подчертава и необходимостта от създаване на \"условия за безопасно и доброволно връщане на бежанците и вътрешно разселените лица до първоначалното им местоживеене, както и свободното движение на местното население\".\r\nТам се подчертава още \"решимостта в борбата с тероризма в Сирия, за да се премахнат в крайна сметка „Ислямска държава“, „Фронта ан Нусра“ и всички други лица, групи, предприятия и субекти, свързани с „Ал Кайда“ или „Ислямска държава“, определени от Съвета за сигурност на ООН\".\r\nВ съвместното изявление се приветства свикването на втората среща на работната група за задържаните, отвлечените и предаването на телата.\r\nСтраните-гаранти, чрез съвместния документ, потвърдиха необходимостта от \"продължаване на съвместните усилия за изграждане на доверие между враждуващите страни в Сирия\".Женевски процес\r\nДокато в резолюцията на Съвета за сигурност на ООН, приета единодушно в края на 2015 г., се призоваваше за трайно прекратяване на огъня и за жизнеспособно политическо разрешение в разбитата от войната Сирия, съвместното изявление призова за продължаване на политическия диалог.\r\nТрите страни \"в това отношение се съгласиха да проведат съвместни консултации на своите високопоставени представители със специалния пратеник на генералния секретар на ООН за Сирия, както и със сирийските партии, за да създадат условия, които да улеснят започването на работата на Конституционния комитет в Женева, колкото е възможно по-скоро и редовно да провеждат такива срещи \", се добавя още там.\r\nПревод и редакция:", "date": "2018.05.15", "title": "Yeni Safak: Следващата среща на високо ниво между Иран, Турция и Русия за Сирия ще се проведе в Сочи"}
{"url": "http://www.focus-news.net/news/2018/05/15/2522040/pernik-50-unikalni-keramichni-i-stakleni-tvorbi-krasyat-foayeto-na-mladezhkiya-dom-v-grada.html", "text": "50 уникални керамични и стъклени творби красят фоайето на Младежкия дом в Перник. Това съобщиха от Общината. Красивите експонати са дело на децата от ателието по приложни изкуства към Обединеното училище „Темелко Ненков“ с ръководител Емануил Врангов. Пъстрата изложба , която е под мотото „Шарени приказки“ , е посветена на Деня на българската просвета и култура и на славянската писменост -24 май. \r\nЕкспозицията беше разгледана и от кмета на Община Перник Вяра Церовска и зам.-кмета Севделина Ковачева. \r\n „Аз истински се вълнувам на всяка изложба, която прави ОУ „Темелко Ненков“ . Без да съм специалист виждам колко бързо се развивате, колко бързо сменяте темите.  Възхищавам се на всяка ваша творба, виждам настроение и  живот. Те ме карат да си мисля за хубави неща  и да си мечтая“, сподели с вълнение кметът и не скри, че  като човек , който по- трудно се вълнува от изкуството,  е силно впечатлена.\r\nКметът приветства  учителите и ги поздрави за  усилията, желанието и енергията, която влагат в това, за да задържат вниманието на учениците, да ги превърнат в творци, защото  това може да се случи само от едни творчески и сърцат екип.\r\n„Вашият почерк , вашата визитка и присъствие е забележително. Каня ви да направите тази изложба и в галерията „При кмета“, защото се посещава от много гости, които ще се радват и за мен ще бъде гордост да покажа вашия талант“, каза още кметът.\r\nДиректорът на учебното заведение Марин  Никодимов с  удоволствие при поканата и каза,че през месец май всяко училище иска да покаже какво е направило през годината.\r\n„През този месец  берем плодовете на това , което сме свършили. Благодаря на ръководителя Емануил Врангов за усилията и погледа , който дава на децата“, заяви Марин Никодимов и благодари на кметския екип за подкрепата и съдействието, което получават.", "date": "2018.05.15", "title": "Перник: 50 уникални керамични и стъклени творби красят фоайето на Младежкия дом в града"}
{"url": "http://www.focus-news.net/news/2018/05/15/2522037/prezidentat-rumen-radev-sredstvata-ot-evropeyskite-fondove-tryabva-da-se-izrazhodvat-taka-che-da-povishat-doverieto-na-grazhdanite-v-evropeyskite-institutsii.html", "text": "Следва да търсим максимална прозрачност, отчетност и контрол при разходването на средствата от европейските фондове. Търсим резултати, които са видими и позитивно се отразяват върху качеството на живота на гражданите. Затова България цени високо ефективните мерки за планиране и контрол на европейските средства. Това заяви президентът Румен Радев, който проведе среща с председателя на Европейската сметна палата Клаус-Хайнер Лене на „Дондуков“ 2, съобщиха от прессекретариата на държавния глава. \r\nРумен Радев и Клаус-Хайнер Лене бяха единодушни, че трябва да се оценява добавената стойност, която проектите, финансирани с европейски средства, носят за хората и дали са от реална необходимост в тяхното ежедневие. Президентът акцентира още върху необходимостта бюджетът на ЕС да бъде ефективно използван за преодоляването на дисбалансите между регионите по осите Север - Юг и Изток - Запад. \r\nВ рамките на срещата бяха обсъдени механизмите на Европейския съюз за отпускане на средства за реформиране на ключови сектори, визията за бъдещата Многогодишна финансова рамка на ЕС, продължаването и подобряването на кохезионната политика.        \r\nДържавният глава изрази мнение, че ефективната кохезионна политика трябва да се реализира чрез изпълнението на по-голям брой проекти с по-малък мащаб, но за сметка на това по-близо до гражданите и с по-голяма добавена стойност на местно ниво в регионите, които изостават в развитието си. Средствата от европейските фондове трябва да се изразходват така, че да повишат доверието на гражданите в европейските институции, подчерта Румен Радев. „Образованието, науката и иновациите са сфери, към които трябва да насочим усилията си. Ако не го направим, ще изоставаме“, заяви още президентът и добави, че Европейският съюз трябва да е готов да отдели в бъдеще достатъчно средства и в подкрепа на своята обща отбрана. \r\n„Трябва да сме подготвени с внимателен анализ на своите бъдещи нужди и действия и сферите, които ще поставим като приоритети. Отбраната недвусмислено е една от тези сфери“, заяви Клаус-Хайнер Лене. Председателят на Европейската сметна палата благодари на България за активното включване на институцията в различните  формати и инициативи, проведени по време на нашето председателство на Съвета на ЕС.", "date": "2018.05.15", "title": "Президентът Румен Радев: Средствата от европейските фондове трябва да се изразходват така, че да повишат доверието на гражданите в европейските институции"}
{"url": "http://www.focus-news.net/news/2018/05/15/2522038/sofiya-vavezhda-se-vremenna-organizatsiya-na-dvizhenieto-za-provezhdane-na-protest-sreshtu-predlozheni-promeni-v-zakonodatelstvoto-na-evropeyskiya-sayuz-za-prevoz-na-tovari-na-17-may.html", "text": "Въвежда се временна организация на движението в София за провеждане на протест срещу предложени промени в законодателството на Европейския съюз за превоз на товари на 17 май 2018 г. Това съобщиха от пресцентъра на Столична община.\r\nОт 10.00 часа до приключване на мероприятието на 17 май 2018 г. се разрешава престоят и паркирането на пътни превозни средства, както следва: \r\n- на крайна дясна лента на бул. „Цариградско шосе”, посока център между 7-ми километър и алея Яворов, без да се засягат спирките на масов градски транспорт; \r\n- на централното пътно платно на бул. „Македония” между бул. „Христо Ботев” и руски паметник”, без да се засягат спирките на масов градски транспорт. \r\nСтолична дирекция на вътрешните работи осигурява охрана и постове за контрол и регулиране на движението.", "date": "2018.05.15", "title": "София: Въвежда се временна организация на движението за провеждане на протест срещу предложени промени в законодателството на Европейския съюз за превоз на товари на 17 май"}
{"url": "http://www.focus-news.net/news/2018/05/15/2522042/vitseprezidentat-iliyana-yotova-dari-knigi-na-bibliotekata-v-selo-velchevo.html", "text": "Над 40 книги подари вицепрезидентът Илияна Йотова на библиотеката в читалището в село Велчево, община Велико Търново. Така вицепрезидентът отговори на молбата на жителите, отправена от тях в репортаж, излъчен по Българската национална телевизия. Във възстановеното от самите тях читалище жителите са си направили библиотека, която непрестанно попълват. Това съобщиха от прессекретариата на държавния глава.\r\nИлияна Йотова бе радушно посрещната в къщата на най-възрастния жител на Велчево – 86-годишната баба Анка. Над два часа вицепрезидентът разговаря със събралите се в читалището хора, които поставиха различни въпроси пред нея. Те споделиха, че не са очаквали такъв високопоставен гост да ги посети. По думите им политиците идвали при тях само преди избори. \r\nВ сградата на читалището жителите на селото са подредили етнографска сбирка. Част от автентичните предмети за нея намерили в старите изоставени къщи. Стените на читалището са окичени със стари фотоси и грамоти от участия на певчески фестивали. \r\nВсичко в селото жителите са възстановили със собствени сили. Така са спасили създадената през 1875 г. църква „Св. Георги“. Вицепрезидентът подари на храма икона на светеца. \r\nКметският наместник Мустан Юсменов и кметът на Велико Търново Даниел Панов запознаха вицепрезидента с управлението на селото и проблемите пред него.", "date": "2018.05.15", "title": "Вицепрезидентът Илияна Йотова дари книги на библиотеката в село Велчево"}
{"url": "http://www.focus-news.net/news/2018/05/15/2522041/sport-valeri-bozhinov-prodalzhi-dogovora-si-s-rieka-za-oshte-dve-godini.html", "text": "Бившият български национал Валери Божинов удължи договора си с хърватския Риека за още две години. Въпреки че в последно време той не попада често в титулярния състав, клубът му е отправил оферта, която той е приел. Бившият футболист на Манчестър Сити, Ювентус и Спортинг Лисабон благодари на треньора си и изрази надежда, че ще е във форма за предстоящите срещи от Лига Европа.", "date": "2018.05.15", "title": "Спорт: Валери Божинов продължи договора си с Риека за още две години"}
{"url": "http://www.focus-news.net/news/2018/05/15/2522043/ministar-temenuzhka-petkova-se-sreshtna-s-izpalnitelniya-direktor-na-gazprom.html", "text": "По време на работното си посещение в Руската федерация българският енергиен министър Теменужка Петкова и изпълнителният директор на „Булгартрансгаз“ ЕАД Владимир Малинов се срещнаха с председателя на управителния съвет на ПАО „Газпром“ Алексей Милер. Това съобщиха от пресцентъра на министерството. Страните обсъдиха ползотворното съвместно сътрудничество в областта на природния газ, което продължава вече 40 години. Предмет на разговори бе и възможността за разширяване на газовата инфраструктура на територията на България с цел гарантиране на енергийните доставки в региона. \r\nПредседателят на ПАО Газпром представи пред Петкова етапа на развитие на проекта Турски поток. Енергийният министър информира руската страна за напредъка по изграждане на транзитния газопровод между България и Турция в участъка Лозенец-Недялско. Изграждането на двадесеткилометровата газопроводна отсечка ще повиши сигурността и капацитетните възможности на съществуващата транзитна газопреносна мрежа в България.\r\nДвете страни се съгласиха, че сътрудничеството в газовия отрасъл ще е сред основните теми и на следващото заседание на българо-руската работна група „Енергетика“, част от Междуправителствената комисия за икономическо и научно-техническо сътрудничество между Република България и Руската федерация. Очаква се следващото заседание на комисията да се проведе в рамките на тази година.", "date": "2018.05.15", "title": "Министър Теменужка Петкова се срещна с изпълнителния директор на „Газпром“"}
{"url": "http://www.focus-news.net/news/2018/05/15/2522046/aktsenti-v-sutreshniya-blok-na-radio-fokus-dobro-utro-balgariya-na-16-may.html", "text": "Ще бъде въведена организация на движението в София за провеждането на събития, свързани с Българското председателство на Съвета на ЕС и по конкретно - срещата на високо ниво ЕС – Западни Балкани. Повече ще научим в сутрешния блок „Добро утро, България“ на Радио „Фокус“ от Евгени Крусев, зам.-кмет на София по транспорт.\r\nТемата за АЕЦ „Белене“ отново е на дневен ред. Народното събрание възложи на Министерството на енергетиката в срок до 30 юни да подготви доклад с конкретни предложения, свързани с визията за това как по най-добрия начин да бъде оползотворено всичко, което България притежава като активи във връзка с проекта „АЕЦ „Белене“. Министърът на енергетиката Теменужка Петкова обяви, че до броени дни докладът за АЕЦ „Белене“ трябва да бъде внесен в Парламента, от който в същото време се очаква да вземе решение за размразяване на ядрения строеж и даване мандат на правителството да обяви до края на годината процедура за приватизация на проекта или привличане на стратегически инвеститор. Ще разговаряме с Валентин Николов, народен представител от ПГ на ГЕРБ и заместник-председател на Комисията по енергетика. \r\nОтново ще обърнем внимание на предстоящата среща ЕС – Западни Балкани, за очакванията от нея и по-конкретно - за изграждането на връзките между държавите. Гост в ефира ще бъде Георг Георгиев, заместник-министър на външните работи. \r\nЗа поредна година Регионален исторически музей – Кюстендил се включва с поредица от инициативи, посветени на Международния ден на музеите и на европейската инициатива – „Нощ на музеите”. Колегата от Радио „Фокус” – Кюстендил Венцеслав Илчев ще представи информация по темата. \r\nЗа 26-ти път във Варна отново предстои да бъде открит Международният театрален фестивал „Варненско лято“. Повече по темата ще научим от репортера ни във Варна Диана Стоева.\r\nТези и още теми - в „Добро утро, България“, от 06.00 до 10.00 на 16 май, с водещ Йоланда Пелова.", "date": "2018.05.15", "title": "Акценти в сутрешния блок на Радио „Фокус“ „Добро утро, България“ на 16 май"}
{"url": "http://www.focus-news.net/news/2018/05/15/2522047/blagoevgrad-natovaren-e-trafikat-po-glaven-pat-e-79-i-avtomagistrala-struma.html", "text": "Натоварен е трафикът по главен път Е-79 и автомагистрала „Струма“. Това съобщи за Радио „Фокус“ – Пирин дежурният служител в Областно пътно управление – Благоевград. Пътните настилки в областта са сухи. Проход Предела е отворен за преминаване на всички видове моторни превозни средства. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nИнтензивен е трафикът по главните улици и булеварди в областния център. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни.\r\nЛора КАЛЧЕВА", "date": "2018.05.15", "title": "Благоевград: Натоварен е трафикът по главен път Е-79 и автомагистрала „Струма“"}
{"url": "http://www.focus-news.net/news/2018/05/15/2522045/nova-makedoniya-bardil-dauti-i-mitasim-bekiri-ot-dpa-vlizat-v-pravitelstvoto-besa-shte-reshava-po-kasno-za-nominatsiite.html", "text": "Правителството на македонския премиер Зоран Заев ще се разшири с министри от „Демократична партия на албанците“ (ДПА), скопското крило на Беса и „Съюз на Ромите“ на Амди Байрам, предава скопската електронна медия „НОВА“.\r\nДПА номинира професора по икономика от Тетовския университет Бардил Даути за министър без портфейл, отговарящ за икономиката и чуждестранните инвестиции, и д-р Митасим Бекири за заместник-министър на транспорта. Бекири е професор по наказателно право, поясняват от редакцията. \r\nАмди Байрам няма да получи министерски пост, а функция в долните ешелони на изпълнителната власт.\r\nПредложението за реконструкция на правителството се очаква да бъде изпратено до парламента до края на седмицата. Дотогава партийните органи на новите правителствени партньори ще трябва да верифицират избора на лицата, които ще бъдат предложени за членове на правителството на Заев.\r\nДаути е бивш депутат, но подаде оставка, когато се кандидатира за кмет на Тетово. Той дойде на мястото на Рамиз Мерко, избран за кмет на Струга. Заместник-министър на транспорта е кадър от „Алианс за албанците“ на д-р Зиядин Села, който напусна правителството.\r\nОчаква се по-късно във вторник скопското крило на Беса начело с Африм Гаши да заседава във връзка с предложението на Заев за ресора култура или образование и един заместник. Към момента и на двата поста са членове на СДСМ.Тереза Герова", "date": "2018.05.15", "title": "„НОВА“ (Македония): Бардил Даути и Митасим Бекири от ДПА влизат в правителството, Беса ще решава по-късно за номинациите"}
{"url": "http://www.focus-news.net/news/2018/05/15/2522048/kyustendil-silna-gramotevichna-burya-se-razrazi-nad-grada.html", "text": "Силна гръмотевична буря се разрази над Кюстендил, предаде репортер на Радио „Фокус” – Кюстендил. Бурята е придружена със силен вятър и валежи от дъжд, но без градушка. Пътните настилки са мокри, на места са се образували локви и улеи с течаща дъждовна вода по пътната настилка.\r\nВенцеслав ИЛЧЕВ", "date": "2018.05.15", "title": "Кюстендил: Силна гръмотевична буря се разрази над града"}
{"url": "http://www.focus-news.net/news/2018/05/15/2522051/ministar-krasimir-valchev-vidinska-oblast-e-nay-blagopriyatno-zasegnata-ot-promenite-koito-napravihme-prez-poslednite-godini-vav-finansiraneto-na-sistemata-na-obrazovanieto.html", "text": "Видинска област е най-благоприятно засегната от промените, които направихме през последните години във финансирането на системата на образованието. Това каза на пресконференция във Видин Красимир Вълчев, министър на образованието и науката, предаде репортер на Радио \"Фокус\"-Видин. Той сподели впечатленията си от посещението  на  СУ „Васил Левски“ в град Кула,  ОУ „Васил Левски“ в Бойница и СУ „Цар Симеон Велики“ във Видин, както и от срещата си с директори и учители от училищата в областта. При посещенията си в областта той бе придружаван от началника на РУО-Видин Веселка Асенова. Заедно с тях бяха народният представител от ГЕРБ Владимир Тошев и областният управител Албена Георгиева.  \r\n„В райони, в които има обективни обстоятелства, при които не може да се постигне по-голям брой ученици в училищата доведе до увеличаване на средства. Въведохме и регионална диференциация, като училищата в по-малките общини получават повече средства за да привличат млади учители“, каза Красимир Вълчев. Той допълни, че в целия Северозапедн район на страната училищата получават повече средства, но за училищата във Видин е отделен най-голям финансов ресурс. „Поели сме ангажимент за двойно увеличаване на учителските заплати и този ангажимент е много сериозен от гледна точка на размера в бюджета. Този ангажимент показва и отношението ни към учителите, ние казваме, че те са ни най-важни за да се справим не само със задачите в образователната ни система, но и с основните предизвикателства, които имаме като общество“, заяви министърът. Той допълни, че двойното увеличение на учителските заплати е заложено в бюджетите от 2018 до 2021 г.\r\nАнна ЛОЗАНОВА", "date": "2018.05.15", "title": "Министър Красимир Вълчев: Видинска област е най-благоприятно засегната от промените, които направихме през последните години във финансирането на системата на образованието"}
{"url": "http://www.focus-news.net/news/2018/05/15/2522049/varna-sedemgodishno-dete-e-sred-postradalite-vav-verizhnata-katastrofa-vav-grada.html", "text": "Две жени, един мъж и седемгодишно дете са пострадалите във верижната катастрофа, станала този следобед на кръстовището на булевардите „Сливница“ и „Христо Смирненски“ във Варна. Това съобщи за Радио „Фокус“ – Варна директорът на Центъра за спешна медицинска помощ в града д-р Мая Рашева. По думите й всички пострадали са отведени в болница „Света Анна“ в сравнително добро общо състояние, без опасност за живота. Екипи на полицията все още работят по установяване на причините за катастрофата, съобщи говорителят на Областната дирекция на МВР Ивана Милева. По думите й районът остава блокиран от блъснатите автомобили и преминаването в този момент е невъзможно. Тя призова шофьорите да избират обходни маршрути. Засега няма данни за други пострадали. Не е сигурно дали няма щети и по други автомобили в района на катастрофата.\r\nДиана СТОЕВА", "date": "2018.05.15", "title": "Варна: Седемгодишно дете е сред пострадалите във верижната катастрофа във града"}
{"url": "http://www.focus-news.net/news/2018/05/15/2522053/sofiya-vavezhda-se-vremenna-organizatsiya-na-dvizhenieto-otnosno-provezhdane-na-treti-kongres-na-partiyata-na-19-may-2018-g-v-hotel-marinela.html", "text": "Въвежда се временна организация на движението относно провеждане на трети конгрес на партията на 19 май 2018 г. в хотел „Маринела” в София. Това съобщиха от пресцентъра на Столична община.\r\nОт 07.00 до 16.00 часа на 19 май 2018 г. се забранява престоят и паркирането на пътни превозни средства на бул. „Джеймс Баучер” между ул. „Петър Станчев” и ул. „Червена стена“ от страната на хотела.", "date": "2018.05.15", "title": "София: Въвежда се временна организация на движението относно провеждане на трети конгрес на партията на 19 май 2018 г. в хотел „Маринела”"}
{"url": "http://www.focus-news.net/news/2018/05/15/2522054/predstoyashti-sabitiya-v-stranata-za-16-may-agentsiya-fokus.html", "text": "***\r\nОт 20.45 часа в столичния хотел Кристъл Палас (ул. „Шипка“ 14) държавният глава ще бъде домакин на тържествената вечеря ифтар по случай свещения за мюсюлманите месец Рамазан. \r\n***\r\nОт 08.30 часа министър-председателят Бойко Борисов ще се срещне генералният секретар на Европейската конфедерация на профсъюзите Лука Визентини. Ще присъстват президентите на двата национално представителни синдиката КНСБ и КТ „Подкрепа“ Пламен Димитров и Димитър Манолов, Любослав Орбович, Президент на CATUS & на Регионалния Синдикален Съвет \"Солидарност\", Сърбия, министърът на труда и социалната политика Бисер Петков. На срещата ще бъде връчена декларация, приета на срещата „Гласът за интеграция на Западните Балкани“, организирана от ЕКП, КНСБ и КТ „Подкрепа“ на 9 май в София. След разговора (около 09.00 часа) са предвидени изявления в Министерския съвет.\r\n***\r\nОт 09.00 часа в Народното събрание ще започне редовното пленарно заседание.\r\n***\r\nОт 09.00 часа 4-ти състав на Специализирания наказателен съд ще заседава по делото срещу Евгени К., на когото е повдигнато обвинение за организиране и ръководене на организирана престъпна група.\r\n***\r\nОт 09.00 часа пред Синодалната палата на ул. „Оборище 4“ Фондация \"Българска памет\" организира протест срещу решението на Светия Синод на Българската православна църква духовниците от Българската православна църква да не участват в планираното съвместно честване на 1000-годишнината от основаването на Охридската архиепископия в Охрид, Р. Македония.\r\n***\r\nОт 09.30 часа в зала „Средец“ на София Хотел Балкан ще се проведе международна конференция на тема „Демокрация, която дава резултати - реализиране на пълния потенциал на Западните Балкани“. В дискусията ще се включат  Зоран Заев, министър-председател на Република Македония, Екатерина Захариева, заместник министър-председател и министър на външните работи на Република България, Елизабет Милард, главен помощник държавен секретар на Съединените американски щати, Кристиан Даниелсон, ръководител на генерална дирекция „Политика за съседство и преговори за разширяване“ на Европейската комисия и др.\r\n***\r\nОт 10.00 часа ще се проведе редовното заседание на Министерския съвет.\r\n***\r\nОт 10.00 часа в зала Тържествена на Централния Военен клуб ще бъдат отбелязани 93 години от учредяването с указ на цар Борис III на отделение за грижа към военноинвалидите и военnопострадалите под патронажа на министъра на отбраната.\r\n***\r\nОт 10.00 часа 14-и състав на Специализирания наказателен съд ще заседава по делото срещу Мартин А., Валентин Я. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Мелиад Фарах и Хасан Ел Хадж Хасан, на които са повдигнати обвинения за тероризъм.\r\n***\r\nОт 10.00 часа 12-и състав на Специализирания наказателен съд ще заседава по делото срещу Младен М., Мария Т. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 17-и състав на Специализирания наказателен съд ще заседава по делото срещу Алексей З., на когото е повдигнато обвинение за подкуп.\r\n***\r\nОт 10.00 часа в Националния пресклуб на БТА ще се проведе пресконференция по повод традиционния марш Свобода за конопа, който тази година ще се проведе на 19 май от пл. „Света Неделя“ от 15.30 часа.\r\n***\r\nВ залата на споделеното работно пространство ZaraLab (бул. „Княз Александър Батенберг №28) ще се проведат две последoвателни срещи, представящи механизми за по-доброто прилагане на зелените обществени поръчки от страна на институциите и бизнеса. От 10.00 часа ще започне международна среща за обмяна на опит за прилагане на зелени обществени поръчки и  насърчаване на бизнеса да предлага „зелени решения” с експерти и местни заинтересовани страни от осем страни в Европа.\r\n От 16.00  часа след международната работна среща ще започне дискусия с представители на български институции и експерти, с които ще бъдат обсъдени конкретни мерки и полезен опит от другите страни, който може да бъде трансфериран като добри практики у нас. \r\n***\r\nОт 10.30 часа пред Министерството на земеделието ще се проведе гурме - издание на Фермерския фестивал „От нашата ферма - с любов за  вас!“.\r\n***\r\nОт 10.45 часа в Гранитна зала в сградата на Министерски съвет министърът за Българското председателство на Съвета на Европейския съюз Лиляна Павлова и министърът на транспорта, информационните технологии и съобщенията Ивайло Московски ще валидират пощенска марка, посветена на Българското председателство.\r\n***\r\nОт 11.00 часа в Зала 3 на НДК Българският форум на бизнес лидерите (БФБЛ) и Българското председателство на Съвета на ЕС 2018 организират дискусия на тема „Инвестиционен потенциал на Западните Балкани“. В срещата ще вземат участие премиерът Бойко Борисов, министърът за Българското председателство на Съвета на ЕС 2018 Лиляна Павлова, министърът на икономиката на Македония Крешник Бектеши, директорът на БАИ Стамен Янев, както и многобройни представители на бизнеса.\r\n***\r\nОт 11.00 часа в Аула магна на Софийския университет „Св. Климент Охридски“  ще се проведе международна научна конференция „Балканите в европейската интеграция – минало, настояще, бъдеще“. \r\n***\r\nОт 11.00 часа в зала Панорама (ет. 7) на Интер Експо Център ще се състои пресконференция, по време на която ще бъдат разкрити най-важните подробности за Automotive Forum & Expo Sofia 2018, който ще се проведе на 18-21 октомври 2018.\r\n***\r\nОт 11.00 часа 6-и състав на Специализирания наказателен съд ще заседава по делото срещу Даниел Б., Христо П. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 17-и състав на Специализирания наказателен съд ще заседава по делото срещу Николай П. и Виктор И., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 7-и състав на Специализирания наказателен съд ще заседава по делото срещу Валери В., Илияна В. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в зала 31 на Българското национално радио ще се състои среща с петимата музиканти от супергрупата Dirtmusic. \r\n***\r\nОт 11.00 часа в Националния пресклуб на БТА ще се състои пресконференция на тема „Накъде ни води здравната карта?“. Събитието е организирано от Сдружението на общинските болници в България, Националното сдружение на частните болници, ЦЗПЗ, Българската болнична асоциация, Сдружението на областните болници в България и представител на МБАЛ ”Хр.Ботев”, гр. Враца.\r\n***\r\nОт 12.00 часа в залата на 7 етаж в МОН ще се проведе пресконференция по актуални теми. В нея ще участва министър Красимир Вълчев. \r\n***\r\nОт 13.30 часа 11-и състав на Специализирания наказателен съд ще заседава по делото срещу Зураб Е., Росица Н. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в зала „Арена“ на хотел „Арена ди Сердика“ ще се състои дискусия на тема „Равенството има значение. Неравенствата в страните от Западните Балкани –\r\nпрепятствие за присъединяване към Европейския съюз?“. Участие в нея ще вземат д-р Хелене Кортлендер, директор на Фондация Фридрих Еберт България, Сергей Станишев, президент на Партията на Европейските социалисти, Драган Тевдовски, министър на финансите на Република Македония. \r\n***\r\nОт 15.00 часа 7-и състав на Специализирания наказателен съд ще заседава по делото срещу Анжело В., Валери Д. и др., на които са повдигнати обвинения за организиране и ръководене на организирана престъпна група.\r\n***\r\nОт 16.00 часа в Резиденция „Бояна“ ще се проведе среща на върха на ЕНП. Преди нея – в 15.30 часа председателят на ЕНП Жозеф Дол и председателят на ГЕРБ и министър-председател на България Бойко Борисов ще направят кратко изявление пред медиите.\r\n***\r\nОт 17. 00 часа в Галерия „Квадрат 500“ Партията на европейските социалисти (ПЕС) ще проведе координационна среща на левите премиери и партийни лидери. Преди това, от 16.00 часа, ще се състои пресконференция, домакинства на от Сергей Станишев, президент на ПЕС. \r\n***\r\nОт 17.30 часа в City Stage ще бъде представено изследването за ролята на ПР специалиста в кампаниите по благотворителност „Комуникация на благотворителността“.\r\n***\r\nОт 18.00 часа столичната галерия „Българи“ (бул. „Княз Ал. Дондуков“ 73) ще представи уникална изложба с платна от „Художниците на поетичната реалност“ – 8 от най-забележителните френски автори на XX век. Експозицията е подредена лично от Светлин Русев. \r\n***\r\nОт 18.00 часа в галерия „Сердика“ ще бъде открита изложбата НИШКИ - AZ BUKI IN FIBRA PICTA на  художничката Даниела Цветкова.\r\n***\r\nОт 18.30 часа в театралната зала „Алма Алтер“ на Софийския университет „Св. Климент Охридски“ ще бъде представен новият сборник с разкази на Николай Николов „Парчета“.\r\n***\r\nОт 18.30 часа в „ОББ Милениум център“ белгийският министър-председател Шарл Мишел ще открие изложбата на знаменития белгийски художник Джеймс Енсор.\r\n***\r\nОт 19.00 часа в Резиденция „Тера“ ще се проведе събитието „ИзявениТЕ“ за  представяне на студенти на Технически  Университет-София, изявили се с интересни разработки, участия в състезания,  олимпиади и проекти.\r\n***\r\nОт 19.00 часа в зала „България“ ще се състои концерт на Томас Хемпсън, най-големият  баритон на САЩ, със Софийската филхармония. \r\n***\r\nОт 19.00 часа в галерия АРТ 36 на ул. „Славянска“ № 40 в София ще бъде открита изложба на Иво Пецов „Мазе“. \r\n***\r\nОт 19.30 часа в зала 11 (кино „Люмиер Лидл”) ще се състои концерт-спектакълът на Танцова школа „Flava Hоuse”.\r\n***\r\nОт 19.30 часа в Първо студио на БНР ще бъде представен проектът „Вяра“ на Теодосий Спасов. \r\n***\r\nОт 10.30 часа в Заседателна зала № 5 на община Благоевград ще се състои междинна пресконференция във връзка с изграждането на велоалея по проекта „Благоустрояване на градската среда“. От 11.30 часа на бул. „Св. Св. Кирил и Методий\" № 2 ще се проведе официална церемония по полагане на първа копка за изграждането на обекта.\r\n***\r\nНа площад „България“ е позиционирано изложението „Литера Експо“.\r\n***\r\nОт 10.00 часа в Културен център „Морско казино“ Националната художествена академия организира кандидатстудентски консултации по повод предстоящите приемни изпити за новия си филиал край морето.\r\n***\r\nОт 18.30 часа в Експо център „Флора” ще се проведе африканско парти с Афро Базар и джем сешън с участието на гостите на Дни на Африка в България.\r\n***\r\nОт 14.00 часа общинският съветник от ПП ГЕРБ Милена Димова ще има приемен ден в партийния офис на ул. „Георги Бенковски” №1.\r\n***\r\nОт 17.30 часа в Регионална библиотека „П. Р. Славейвков“ ще бъде представен новият роман на Спасимир Тренчев „Тих мрак“.\r\n***\r\nОт 18.00 часа в Голямата зала на Община Велико Търново ще се състои прожекция на филм: La colmena (1982), Mario Camus. Book of Camilo José Cela. \r\n***\r\nОт 19.00 часа в Клуб 7 ще се проведе среща с доц.д-р А.Драганова и представяне на продуктите на „Вивасан“. \r\n***\r\nОт 10.00 часа в залата на Регионалното управление на образование ще се проведе работна среща на териториалните звена с кметовете на общини и кметства в област Враца.\r\n***\r\nОт 17.45 часа в църквата „Св. Възнесение” ще бъде посрещната частица от честните мощи на св. Георги Победоносец. Тя ще бъде изложена за поклонение в храма във Враца по случай 170 години от освещаването му и ще остане в него до петък, 18 май, сутринта. Светинята ще бъде посрещната от Врачанския митрополит Григорий и свещеници от епархията. Веднага след това в църквата “Св. Възнесение” ще започне тържествена вечерня, оглавена от владиката. В нея ще вземат участие и певци от софийския мъжкия хор за византийско пеене “Св. Наум Охридски”.\r\n***\r\nОт 14.00 часа началникът на РУ- Велики Преслав гл. инсп.  Румен Симеонов ще има среща с жителите на града в кметството.\r\n*** \r\nОт 18.00 часа на пл. „Георги Измирлиев“ започва 51-ва Лекоатлетическа щафета – обиколка на Горна Оряховица. \r\n*** \r\nОт 18.30 часа в НЧ „Напредък – 1869“ Малък градски театър „Зад канала\" – София представя постановката „Ромул Велики“ по Фридрих Дюренмат, режисьор Бина Харалампиева. С участието на Герасим Георгиев-Геро, Василена Атанасова, Весела Бабинова, Петър Калчев, Бойко Кръстанов, Владимир Димитров, Владимир Зомбори, Стоян Младенов, Евгени Будинов, Атанас Чопов, Вежен Велчовски. \r\n*** \r\nОт 10.00 часа в НЧ „Съединение – 1888“ ще започнат Детски майски празници. /продължават до 19 май/. \r\n***\r\nОт 17.30 часа в „Дом-паметник „Йордан Йовков“ ще бъде представена книгата „Моята Добруджа“ от Петър Крумов.\r\n***\r\nОт 17.30 часа в концертната зала на  Младежкия център ще бъде открит XXVII Европейски младежки поп-рок конкурс „Сарандев”.  \r\n***\r\nОт 19.00 часа в Концертна зала „Добрич“ ще се проведе  концерт на Хилда Казасян „Усмивка за Ella Fitzgerald“. \r\n***\r\nОт 17.00 часа в Музеен комплекс „Св. Георги“ ще бъде открита гостуващата изложба на Регионален исторически музей – Перник „Храмови иконописания от Пернишко”. \r\n***\r\nОт 11.00 часа в Регионалния пресклуб на БТА ще се проведе пресконференция на „Лайънс клуб“. \r\n***\r\nОт 10.00 часа в сградата на Община Перник общинският съветник от ГЕРБ-Перник д-р Явор Рангелов организира приемен ден за граждани.\r\n***\r\nОт 15.30 часа в театралния салон на Обединен детски комплекс ще се състои концерт-награждаване на отличените от конкурса „Талантите на Перник”.\r\n***\r\nОт 19.00 часа в Театрален салон „Георги Русев“ ще се проведе благотворителен концерт с участието на Ансамбъл „Българе“  в помощ на Кирил Росенов Кирилов от с. Ярджиловци.\r\n***\r\nОт 09.00 часа в зала 10 на Окръжен съд ще се гледа делото срещу Венцеслав К. , обвинен в умишлено убийство на повече от едно лице.\r\n***\r\nОт 10.30 часа в зала 2 на Окръжен съд ще се гледа делото срещу Румен Р. и Рангел Р., обвинени в опит за умишлено убийство. \r\n***\r\nОт 10.00 до 15:00 ч. във фоайето на ТУ-Пловдив ще се проведе Кариерен форум. Форумът се организира от Германо-Българската индустриално-търговска камара (ГБИТК) в сътрудничество с Технически Университет - Пловдив в рамките на „Дни на науката” на ТУ–Пловдив.\r\n***\r\nОт 10.30 часа, на стария паркинг на Община Пловдив (страничните знамена), ще бъдат представени новите товарни автомобили, закупени за нуждите на домашния социален патронаж. \r\n***\r\nОбщинските съветници от ГЕРБ ще проведат приемни за граждани. \r\nОт 16.00 часа Радослава Ташкова и Георги Василев ще се срещнат с граждани в офиса на ГЕРБ в район „Южен” на ул. „Академик Петър Динеков” №1А. \r\nОт 17.00 часа Ани Лафчиева ще проведе срещи в офиса на ГЕРБ в район „Източен” на ул. „Коста Паница” №5. От 17.30 часа приемни там ще има Емил Русинов.\r\n***\r\nОт 10.30 часа в в кабинета на Управителя в сградата на Комплексния онкологичен център в Русе ще се проведе пресконференция по повод успешния край на благотворителната кампания за закупуване на нов дефибрилатор.\r\n***\r\nВ корпус 2, зала 203 на Русенския университет „Ангел Кънчев“ ще се проведе семинар за запознаване с GDPR и неговите изисквания.\r\n*** \r\nОт 10.30 часа в Градска градина ще се проведе инициативата „Красотата на четенето в досег с родната природа” – ученици от I „б” клас на СУ „Николай Катранов” четат разкази и стихове. \r\n*** \r\nОт  17.00 часа в Художествена галерия „Николай Павлович“ ще се проведепредставяне на антология „Щедрост“. Автор, съставител и превод Иван Антонов. В книгата са включени творби на автора, на поети и писатели от  Русия  и негови посвещения към тях.\r\n***\r\nОт 19.30 часа в зала 2 на Родопския драматичен театър „Николай Хайтов“ ще бъде представена отново знаменитата творба на Антон  Павлович Чехов „Три сестри”. \r\n***\r\nОт 10.30 часа в залата на УМБАЛ „Проф. д-р Стоян Киркович” ще се проведе пресконференция във връзка с откриването на кабинет на регионалния консултант по урология проф. д-р Димитър Шишков. \r\n***\r\nОт 11.00 часа в Регионалния пресклуб на БТА ще се проведе пресконференция на Държавна опера Стара Загора.\r\n***\r\nОт 10.00 часа в зала 203 на общината ще бъде даден брифинг. \r\n***\r\nОт 16.00 часа в залата „Нова българска драма“ на ДКТ „Васил Друмев“  ще бъде дадена пресконференция.", "date": "2018.05.15", "title": "Предстоящи събития в страната за 16 май (Агенция „Фокус“)"}
{"url": "http://www.focus-news.net/news/2018/05/15/2522044/pregled-na-mezhdunarodnite-novini-do-18-chasa-agentsiya-fokus.html", "text": "Турция, Иран и Русия са постигнали споразумение да проведат следващата среща на високо ниво за Сирия в турския черноморски курорт Сочи през юли 2018 година, пише електронното издание на турския ежедневник Yeni Safak.\r\nРешението дойде по време на деветия кръг от преговорите в казахстанската столица Астана за Сирия.\r\nПрез последния ден на разговорите в Казахстан, зам-министърът на външните работи на страната-домакин Ерджан Ашикбаев прочете съвместно изявление на трите страни.\r\nВсички те са се съгласили да продължат действието на зоните за деескалация и режима на примирие в Сирия, се казва в документа.\r\nСпоред изявлението, третата среща на „Работната група за освобождаване на задържаните/отвлечените и предаването на телата, както и идентифицирането на изчезналите хора от представителите на трите страни-гаранти, с участието на представители на ООН и експерти от Червения кръст и Червения полумесец“ ще се проведе в Анкара през юни 2018 година.\r\nТурция, Русия и Иран в изявлението отново потвърдиха своя ангажимент към суверенитета, независимостта, единството и териториалната цялост на Сирия, като същевременно запазиха режима за прекратяване на огъня и зоните за деескалация, обяснява турското издание.\r\nПодчертавайки важността на възстановяването на \"нормалния и мирен живот\" на сирийците и осигуряването на \"бърз, безопасен и безпрепятствен хуманитарен достъп за предоставяне на необходимата медицинска помощ и хуманитарна помощ\", в изявлението се подчертава и необходимостта от създаване на \"условия за безопасно и доброволно връщане на бежанците и вътрешно разселените лица до първоначалното им местоживеене, както и свободното движение на местното население\".\r\nТам се подчертава още \"решимостта в борбата с тероризма в Сирия, за да се премахнат в крайна сметка „Ислямска държава“, „Фронта ан Нусра“ и всички други лица, групи, предприятия и субекти, свързани с „Ал Кайда“ или „Ислямска държава“, определени от Съвета за сигурност на ООН\".\r\nВ съвместното изявление се приветства свикването на втората среща на работната група за задържаните, отвлечените и предаването на телата.\r\nСтраните-гаранти, чрез съвместния документ, потвърдиха необходимостта от \"продължаване на съвместните усилия за изграждане на доверие между враждуващите страни в Сирия\".Женевски процес\r\nДокато в резолюцията на Съвета за сигурност на ООН, приета единодушно в края на 2015 г., се призоваваше за трайно прекратяване на огъня и за жизнеспособно политическо разрешение в разбитата от войната Сирия, съвместното изявление призова за продължаване на политическия диалог.\r\nТрите страни \"в това отношение се съгласиха да проведат съвместни консултации на своите високопоставени представители със специалния пратеник на генералния секретар на ООН за Сирия, както и със сирийските партии, за да създадат условия, които да улеснят започването на работата на Конституционния комитет в Женева, колкото е възможно по-скоро и редовно да провеждат такива срещи \", се добавя още там.\r\n*** Президентът на Украйна Петро Порошенко смята, че построяването на Кримския мост свидетелства за пренебрежението на Русия към международното право, предава ТАСС.\r\nВ специално заявление, публикувано във вторник по случай откриването на автомобилното движение на моста, Порошенко напомни, че Киев вече се е обърнал към Арбитражния трибунал на службата на ООН по морското право с ходатайство за защита на суверенните интереси на страната. „Украйна и в бъдеще последователно ще защитава своите позиции“, отбеляза държавният глава.\r\nТой също изрази съжаление, че в построяването на моста са участвали представители на европейския бизнес.\r\nТАСС припомня, че във вторник президентът на Русия Владимир Путин даде начало на работата на автомобилната част на Кримския мост, преминавайки по него зад волана на „КамАЗ“ начело на колона строителна техника.\r\n***„Съюзът на ромите“ на Амди Байрам стана част от управляващата коалиция в Македония, оглавявана от Социалдемократическия съюз на Македония (СДСМ). Премиерът на страната Зоран Заев заяви, че фракцията няма да получи министерско кресло, но ще получи други постове. Той не пожела да разкрие как ще бъдат разпределени министерствата в новия състав на правителството, предава македонската информационна агенция „Макфакс“.\r\n\"Досега сме постигнали споразумение с БЕСА на Африм Гаши, с ДПА (Демократическата партия на албанците) и със „Съюза на ромите“ на Амди Байрам, който е действаше самостоятелно, но подкрепяше политиките на правителството. Продължавам да разговарям и с други субекти. Няма да споменавам имената, защото органите и институциите на страната трябва да взимат решенията. Веднага, след като бъде готово, ще бъде съобщено от самите партии, които номинират кандидатите\", заяви Заев и добави, че за него, преди всичко, е най-важно с какви личности работи.\r\nОчаква се Заев да формализира предложенията най-късно до края на седмицата, за да ги изпрати в парламента. Също така, министър-председателят очаква новото правителство да обсъди в края на месеца долните ешелони, т.е. директорските места.\r\nТой не пожела да разкрие кои министри от СДСМ ще бъдат сменени. \"Не бих искал да съобщавам, защото процесът на вземане на решения все още е в ход. Щом имената станат известни, веднага ще ги споделя с обществеността. \"\r\n***Посланикът на Турция в Израел е пристигнал в Анкара във вторник за консултации във връзка със смъртта на десетки палестинци край границата на Ивицата Газа във вторник, предава Anadolu Agency.\r\nСамолетът на Кемал Окем се е приземил в 13:05 часа на международно летище Есенбога в Анкара.\r\nВ понеделник вицепремиерът на Турция Бекир Боздаг заяви, че турското правителство е извикало посланиците си в Тел Авив и Вашингтон за консултации.\r\nВ същия ден, хиляди палестинци се появиха на източната граница на Ивицата Газа по случай 70-годишнината от „Катастрофата“ – създаването на Израел през 1948 година. Те протестираха също и срещу преместването на посолството на САЩ в Израел от Тел Авив в Ерусалим, което също се случи в понеделник.\r\nИзраелските сили за сигурност край границата отговориха на опитите за пробиване през граничната ограда с огън от снайпери, в резултат от което загинаха, според информацията на Министерството на здравеопазването на Палестина, около 60 души, а още хиляди бяха ранени.\r\n***Министър-председателят на Испания Мариано Рахой със сигурност ще пропусне срещата на върха Европейски съюз – Западни Балкани на 17 май в София заради позицията на страната му по отношение на независимостта на Косово, предава белградското радио „Б-92“.\r\nМедията припомня, че Испания не признава едностранно обявената независимост на най-младата балканска държава.\r\n„Беше ясно от самото начало, че испанският премиер Мариано Рахой не желае да присъства заради позицията му за статута на Косово“, съобщи „Танюг“ във вторник, като се позова на високопоставен европейски чиновник.\r\nВсе пак Мадрид ще бъде представен на срещата от дипломати с по-нисък ранг, е заявил още източникът.\r\nОт друга страна, говорителят на българското председателство на Съвета на ЕС Геновева Червенкова във вторник заяви, че „участието на Косово (на срещата) ще бъде на основата на изискванията на протокола“.\r\nРадио „Свободна Европа“ цитира думите на Червенкова, че Рахой „ще пристигне в България във вторник“.\r\nСрещата на върха ЕС – Западни Балкани ще се проведе в четвъртък, 17 май и според по-раншните информации, Рахой не е отхвърлил възможността да присъства на неформална вечеря в София един ден по-рано.\r\nВ края на април, припомня „Б-92“, Мадрид поиска съвместната декларация в края на срещата да бъде подписана само от страните-членки, а не и от кандидатите за членство и потенциалните кандидати. Целта е да се избегне подписването на документ от испанския премиер, на който стои подписа на представители на територия, която се е самообявила за държава – т.е. на Косово.\r\nВ края на март Рахой каза на българския си колега Бойко Борисов, чиято страна в момента е ротационен председател на Съвета на ЕС, че той „ще има проблеми с Балканската среща в София“ и „заплаши да не участва заради Косово“.\r\nПрез януари, в навечерието на обявяването на новата стратегия на ЕС за разширение в региона на Западните Балкани, Испания изпрати неофициално писмо до Брюксел с цел да блокира споменаването на Косово в този контекст, както и на термина „Балканската шесторка“ – тъй като в него Косово се третира като държава.\r\n*** Президентът на Русия Владимир Путин откри автомобилната част на Кримския мост, като го премина по цялата му дължина, тръгвайки от Таманския п-ов, зад волана на камион „КамАЗ“, а зад него следваше колона от строителна техника, предава ТАСС.\r\nВ състава на колоната бяха  35 самосвали, кранове, циментовози, цистерни и друга техника, използвана при строителството на моста.\r\nНа другия край на 19-километровия мост, в Крим, Путин взе участие в митинга-концерт по случай откриването на съоръжението. Пред строителите, инженерите и работниците ще излязат звездите на руската естрада – Лариса Долина, Дмитрий Билан, Валерия, Пелагея, Зара, Олег Глазманов, Григорий Лепс и др.\r\nНа концерта руският президент заяви, че смята деня на откриването на Кримския мост за исторически. „Чудото стана!“ – възкликна Путин.\r\n„Искрено ви поздравявам с този забележителен, празничен и в пълния смисъл на думата – исторически ден! Исторически, защото в различни исторически епохи, дори по царско време, хората са мечтали да построят този мост, след това към идеята се връщат през 30-те години на миналия век, през 40-е, 50-е и ето, най-накрая, благодарение на вашия труд и талант този проект, това чудо, бе завършено“, обърна се руският държавен глава към строителите.\r\nДвижението на леки автомобили и граждански транспорт от двете страни ще бъде пуснато в сряда, 16 май.\r\n*** Великобритания призова за „независимо разследване\" на насилието на границата между Израел и Ивицата Газа, след като САЩ блокираха изявление на Съвета за сигурност на ООН, в което се призовава за провеждането на такова, предава AFP.\r\n„Обединеното кралство подкрепя независимо разследване на случилото се\", заяви пред парламента Алистър Бърт, министър, отговарящ за отношенията в Близкия изток.\r\nС подобна позиция излязоха и в Берлин. „Нашето мнение е, че независима комисия за разследване може да изясни инцидентите с насилие и кървавите нарушения в граничния район\", заяви говорителят на правителството на ФРГ Щефан Зайберт.", "date": "2018.05.15", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/05/15/2522057/institutat-za-moderna-politika-provede-obuchenie-na-visshata-administratsiya.html", "text": "Повече то 70 представители на министерства, държавни и изпълнителни агенции, органите на финансовия контрол и други структури на изпълнителната власт, както и на Държавната агенция \"Национална сигурност\" и Държавна агенция \"Разузнаване\" взеха участие в обучителен семинар, организиран от Института за модерна политика. Темата на семинара беше \"Новите изисквания към администрацията според промените в правната уредба на конфликта на интереси\". Това съобщиха от Института за модерна политика. Семинарът беше открит от основателя на Института за модерна политика и доктор по конституционно право Борислав Цеков. Основен лектор беше д-р Николай Николов, който беще член и изпълняващ длъжността председател на специализирания държавен орган за установяване на конфликт на интереси в периода 2011-2018 г., който е автор на научни монографии и научно-практически коментари в областта на гражданската конфискация и конфликта на интереси.\r\nУчастниците бяха запознати с юридическите тънкости при декларирането и установяването на конфликт на интереси. Разгледани бяха многобройни практически казуси, с които се сблъскват държавните институции при прилагането на новата законодателна уредба.", "date": "2018.05.15", "title": "Институтът за модерна политика проведе обучение на висшата администрация"}
{"url": "http://www.focus-news.net/news/2018/05/15/2522056/mvr-silna-gramotevichna-burya-s-gradushka-se-razrazi-v-oblastite-vratsa-i-pleven-nyama-danni-za-postradali.html", "text": "Гръмотевична буря със силен вятър и градушка се разрази следобед, около 15.30 часа на територията на област Враца, в района на община Бяла Слатина. Това съобщиха от пресцентъра на МВР. В оперативния център на пожарната служба са получени около 20 сигнала за паднали дървета, електрически стълбове и покриви. Екипите на ПБЗН извършват дейности по отстраняване на последствията. За момента няма данни за пострадали граждани. Обстановката се нормализира. \r\nНа територията на област Плевен гръмотевична буря със силен вятър и градушка, към 17.00 часа засегна община Плевен. В регионалната дирекция на пожарната са получени около 70 сигнала за паднали дървета, електрически стълбове и покриви. Мобилизирани са всички екипи на пожарната в различни дейности за отстраняване на последствията. \r\nСъздадена е организация при необходимост да бъдат изпратени допълнителни сили и средства от съседни области.", "date": "2018.05.15", "title": "МВР: Силна гръмотевична буря с градушка се разрази в областите Враца и Плевен, няма данни за пострадали"}
{"url": "http://www.focus-news.net/news/2018/05/15/2522035/afp-aleksey-navalni-e-osaden-da-prekara-30-dni-v-aresta-zaradi-organizirane-na-nerazresheni-protesti-v-moskva.html", "text": "Руският опозиционен  политик Алексей Навален е осъден да прекара 30 дни в ареста заради организиране на протести преди четвъртото встъпване в длъжност на президента Владимир Путин, предава AFP.\r\nСъдия Дмитрий Гордеев от Тверская окръжен съд в Москва постанови, че Навални е виновен за организирането на „неразрешени протести\". Отделно той е изправен пред обвинение в незачитане на полицейски заповеди.Тереза Герова", "date": "2018.05.15", "title": "AFP: Алексей Навални е осъден да прекара 30 дни в ареста заради организиране на „неразрешени протести“ в Москва"}
{"url": "http://www.focus-news.net/news/2018/05/15/2522058/sofiya-vavezhda-se-vremenna-organizatsiya-na-dvizhenieto-za-otbelyazvane-na-spasov-den-den-na-shofyora-i-provezhdane-na-eko-rali-balgariya-na-19-may.html", "text": "Въвежда се временна организация на движението в София за отбелязване на Спасов ден – Ден на шофьора, и провеждане на Еко Рали България на 19 май 2018 г. Това съобщиха от пресцентъра на Столична община.\r\nОт 07.00 до 14.30 часа на 19 май .2018 г. се забранява престоят и паркирането на северната дъга на пл. „Св. Ал. Невски”, с изключение на автомобилите на участниците в мероприятието. \r\nОт 09.30 часа до приключване на мероприятието на 19 май 2018 г. се забранява влизането на пътни превозни средства в двете посоки по ул. “Оборище” между ул. “Г. С. Раковски” и ул. „15-ти ноември”, с изключение на участниците в мероприятието, само при необходимост и по преценка на отдел „Пътна полиция” при СДВР.                     \r\nСтолична дирекция на вътрешните работи осигурява постове за контрол и регулиране на движението.", "date": "2018.05.15", "title": "София: Въвежда се временна организация на движението за отбелязване на Спасов ден – Ден на шофьора, и провеждане на Еко Рали България на 19 май"}
{"url": "http://www.focus-news.net/news/2018/05/15/2522060/glavniyat-zam-pomoshtnik-darzhaven-sekretar-na-sasht-elizabet-milard-sreshtata-na-varha-v-sofiya-e-istoricheska-i-shte-vleze-v-uchebnitsite.html", "text": "Срещата на върха ЕС-Западни Балкани в София е историческа и ще влезе в учебниците. Приветствам лидерската роля на българското правителство за европейската перспектива за региона. С тези думи главният заместник-помощник държавен секретар в Бюрото за Европа и Евразия в Държавния департамент на САЩ Елизабет Милард се обърна към вицепремиера и министър на външните работи Екатерина Захариева. \r\nЗахариева прие Милард, която е на работно посещение в София. Това съобщиха от Министерството на външните работи.  \r\n„Фактът, че успяхме да организираме тази Среща на върха в София, вече е успех. Много е важно по време на разговорите страните да оставят проблемите помежду си и да имаме конструктивен и пълноценен диалог. Стабилността на Балканите е важна за стабилността за света. Интеграцията на страните от региона в евроатлантическите структури е дългосрочен приоритет на българската външна политика“, заяви Захариева по повод предстоящата Среща на върха за Западните Балкани в София. „Очакваме това събитие да потвърди отново европейската перспектива за страните от региона и да насърчи осъществяването на необходимите реформи“, подчерта още външният ни министър. \r\nПо време на разговора бяха обсъдени и двустранни въпроси в областта на сигурността,  отбраната и енергийната диверсификация. Захариева и Милард се обединиха около тезата, че България и САЩ ще продължат активното укрепване на сътрудничеството в тези и други области от взаимен интерес. \r\nВ рамките на дискусията бяха обсъдени и усилията за присъединяването на страната ни към Организацията за икономическо сътрудничество и развитие (ОИСР). „България е добър партньор на организацията от много години и мисля, че е време да започнат преговорите по присъединителния процес към ОИСР във възможно най-кратък период“, обясни  Екатерина Захариева.   \r\nТова е втората среща на българския вицепремиер и зам.-пом. държавен секретар Милард. Първата бе през септември м.г. в Ню Йорк.", "date": "2018.05.15", "title": "Главният зам.-помощник държавен секретар на САЩ Елизабет Милард: Срещата на върха в София е историческа и ще влезе в учебниците"}
{"url": "http://www.focus-news.net/news/2018/05/15/2522061/sofiya-vavezhda-se-vremenna-organizatsiya-na-dvizhenieto-vav-vrazka-s-rekonstruktsiya-na-toploprovodni-otkloneniya-po-ul-sv-sv-kiril-i-metodiy.html", "text": "Въвежда се временна организация на движението в София във връзка с реконструкция на топлопроводни отклонения по ул. „Св. Св. Кирил и Методий” между ул. „Веслец“ и  ул. „Сердика“. Това съобщиха от пресцентъра на Столична община.\r\nОт 28 май 2018 г. до 24 юни 2018 г. се забранява влизането на пътни превозни средства по ул. „Св. Св. Кирил и Методий” между ул. „Веслец“ и  ул. „Сердика“.", "date": "2018.05.15", "title": "София: Въвежда се временна организация на движението във връзка с реконструкция на топлопроводни отклонения по ул. „Св. Св. Кирил и Методий”"}
{"url": "http://www.focus-news.net/news/2018/05/15/2522059/afp-noviyat-katalunski-lider-poiska-sreshta-s-premiera-na-ispaniya.html", "text": "Новоизбраният лидер на Каталуния Ким Тора във вторник поиска среща с премиера на Испания Мариано Рахой, докато се подготвя да формира ново регионално правителство, което ще продължи борбата за отделяне от Мадрид, предава AFP.\r\n„Рахой моля те, избери времето и мястото“, заяви Тора от Берлин, където е на посещение при бившия каталунски лидер Карлес Пучдемон, който бе отстранен от Мадрид заради това, че обяви независимост на автономната област и който посочи новият лидер за свой наследник.\r\nПревод и редакция:", "date": "2018.05.15", "title": "AFP: Новият каталунски лидер поиска среща с премиера на Испания"}
{"url": "http://www.focus-news.net/news/2018/05/15/2522063/shumen-shte-proveryavat-povtorno-izpravnostta-na-patnata-markirovka-v-oblastta.html", "text": "Ще проверяват повторно изправността на пътната маркировка в област Шумен. Товаказа по време на заседанието на Областната транспортна комисия инсп. Мирослав Миронов от сектор „Пътна полиция“ в ОДМВР-Шумен, предаде репортер на Радио „Фокус“-Шумен. Той посочи, че информацията от първата проверка вече е обобщена и изпратена към ГД „Национална Полиция“ и от там  до главния прокурор Сотир Царацов. Предстои втора последваща проверка, като до 31 август пешеходните пътеки и пътната маркировка трябва да приведени в съответствие с нормативната уредба. Областната транспортна комисия реши в периода от 15 юли до 20 август комисия, назначена от областния управител на Шумен да провери маркировката. Успоредно ще бъде извършена проверка и за нерегламентирани сметища. Представителите на общините на територията на област Шумен докладваха  за извършените дейности за подобряване състоянието на пътната маркировка и пешеходните пътеки в и извън населените места, в изпълнение на решенията на Областна комисия по безопасност на движението по пътищата от 26 февруари. \r\nРаботи се по опресняване на пешеходните пътеки. В община Никола Козлево  се бави поставянето на надпис „Погледни“, заради липса на шаблон. Разглеждат оферти за поставяне на пътни знаци и изкуствени неравности, като ще бъдат монтирани гумени такива. В община Каолиново са заявили необходимите пътни  знаци и доставката им се очаква до края на месец май, ще бъдат готови и с опресняване на пешеходните пътеки.  В община Хитрино работят по освежаване на пешеходната маркировка, предстои да поръчат и пътни знаци. Във Върбица предстои рехабилитация на пътя  Станянци-Крайгорци, а за зебра на ул. „Тича“ в село  Сушина има изготен и съгласуван проект, тече процедура за избор на изпълнител. В община Нови пазар са предприети стъпки за закупуване на пътни знаци. След провеждане на обществена поръчка се очаква до началото на месец септември пешеходните пътеки да бъдат направени. В ход е обществена поръчка за избор на изпълнител за рехабалитиция на част от уличната мрежа, като  в тези участъци ще се направи хоризонтална маркировка и ще се постави вертикалната сигнализация след приключвмане на дейностите. В община Смядово предстои да бъдат монтирани пътни знаци, пешеходните пътеки имат надпис „Погледни“, но е сбъркан цветът - вместо в бяло, надписът е направен в червено.\r\nСред мерките за обезопасяване на кръстовището за Дибич по пътя Шумен-Карнобат са ограничаване на скоростта до 60 км/ час и преместване на автобусната спирка. Те бяха приети на днешното заседание на Областната транспортна комисия. Целта е осигуряване на безопасно преминаване в посочения пътен участък. Миналата година през месец август тежка катастрофа в района отне живота на трима души, сред които дете. До 15 май трябва да бъдат поставени двата нови пътни знака, които ще намалеят с 10 км/час сега съществуващото ограничение от 70 км/час, а в срок до средата на месец юни трябва да бъде преместена и автобусната спирка. Сега съществуващият спирков заслон край селото, по статут не е нито държавна, нито общинска собственост, посочи Петко Шаренков. Новата спирка ще бъде изградена в рамките на селото, след жп линията. Непосредствено до съществуващата спирка се е образувал нерегламентиран вход-изход на селскостопански път, ползван от земеделска техника. До 15 юни той ще бъде затворен, като за целта бъдат монтирани  ограничителни системи.\r\nИвелина ИВАНОВА", "date": "2018.05.15", "title": "Шумен: Ще проверяват повторно изправността на пътната маркировка в областта"}
{"url": "http://www.focus-news.net/news/2018/05/15/2522066/komandvaneto-na-suhopatnite-voyski-e-domakin-na-konferentsiya-ot-evropeyskata-initsiativa-za-obedinyavane-i-spodelyane-v-oblastta-na-voenno-planinskata-podgotovka.html", "text": "Командването на Сухопътните войски на Българската армия е домакин на конференция от Европейската инициатива за обединяване и споделяне в областта на военно-планинската подготовка “EU Pooling & Sharing Mountain Training Initiative“. Тя се провежда в периода 15 – 17 май 2018 г. съвместно с Командването за водене на бойни действия в планинско- гориста местност (MW COMMAND) на Австрийските Сухопътни войски. Това съобщиха от пресцентъра на Министерствоto на отбраната.\r\nФорумът е част от календара на Българското председателство на Съвета на ЕС.  В него участват 60 представители от 14 държави, Центъра за изследване, изграждане и усъвършенстване на способности на НАТО за „Планинска война” (NATO MW COE) в Република Словения и Центъра за изследване, изграждане и усъвършенстване на способности за „Операции в екстремни зимни условия” (COE CWO) в Кралство Норвегия. Във фокуса на дискусиите ще бъдат въпроси, свързани с подготовката и повишаването на бойните способности на военнослужещите за действия във високопланински, включително тежки зимни условия на висока надморска височина.\r\nЕвропейската инициатива за обединяване и споделяне в областта на военно-планинската подготовка “EU Pooling & Sharing Mountain Training Initiative” датира от 2012 г., но официалното начало е поставено на 9 юни 2015 г. на тържествена церемония, проведена в района на   6-та планинска пехотна бригада на Австрийските въоръжени сили в град Хохфилцен. Тогава официално е подписан Меморандум за разбирателство между федералния министър на отбраната на Република Австрия и министрите на отбраната на девет страни, между които и Република България, за сътрудничество в областта на обединяване и споделяне, като част от Общата политика за сигурност и отбрана на Европейския съюз (ОПСО). \t\r\nБългария става част от тази инициатива, която поставя началото на нови взаимоотношения между страните от Европейския съюз за подготовка и справяне с новите предизвикателства, свързани с възможните дейности и опасности, произтичащи от планината и най-вече защитата на държавните граници в трудно достъпните планински райони.", "date": "2018.05.15", "title": "Командването на Сухопътните войски е домакин на конференция от Европейската инициатива за обединяване и споделяне в областта на военно-планинската подготовка"}
{"url": "http://www.focus-news.net/news/2018/05/15/2522064/rekonstruktsiya-v-pravitelstvoto-na-zoran-zaev-obzor.html", "text": "Правителството на македонския министър-председател Зоран Заев ще бъде разширено с министри от „Демократична партия на албанците“ (ДПА) на Мендух Тачи, „Съюз на Ромите“ на Амди Байрам и скопското крило на Беса на Африм Гаши. Тетовското крило на партията, водено от Билал Касами, официално прекрати преговорите за влизане в правителството. Обявено бе и увеличение на парламентарно мнозинство с общо петима депутати, двама от ДПА и трима от Беса.\r\nНа ДПА бе предложено да посочи от редиците си министър без портфейл, отговарящ за икономиката и чуждестранните инвестиции, както и заместник-министър на транспорта и съобщенията. \r\nОт Тетово Тачи обяви, че има „конкретно и коректно\" предложение от премиера Заев за влизане в правителството. „Мисля, че няма да му бъде трудно на Централното събрание да реши, изхождайки от конструктивното поведение на ДПА по време на политическата криза и конструктивния подход на новото правителство за реформи и особено за интеграционните процеси, за които имаме точна информация, че ще има положителен напредък и затова - надявам се, че Централното събрание ще вземе положително решение\", заявиТачи.\r\nЗа кадровите решения той посочи, че ДПА ще получи министерски пост -  министър без портфейл, отговарящ за икономиката и чуждестранни инвестиции, и заместник-министър на транспорта и съобщенията. Конкретни имена за постовете бяха съобщени след края на срещата в Тетово:  партията на Мендух Тачи номинира професора по икономика от Тетовския университет Бардил Даути за министър без портфейл, отговарящ за икономиката и чуждестранните инвестиции, и д-р Митасим Бекири за заместник-министър на транспорта. \r\nДаути е бивш депутат, но подаде оставка, след като се кандидатира за кмет на Тетово. Той дойде на мястото на Рамиз Мерко, избран за кмет на Струга. Бекири е професор по наказателно право. Новият заместник-министър на транспорта е кадър от „Алианс за албанците“ на д-р Зиядин Села, който напусна правителството.\r\nОчаква се по-късно скопското крило на Беса начело с Гаши да заседава във връзка с предложението на Заев за ресора култура или образование и един заместник. Към момента и на двете ведомства са поверени на членове на СДСМ.\r\nАмди Байрам няма да получи министерски пост, а функция в долните ешелони на изпълнителната власт.\r\nСлед спекулациите за влизането на Беса и ДПА в правителството на Зоран Заев (СДСМ), от управляващата в Скопие коалиция разкриха пред медии, че Зекирия Ибрахими от Беса ще замени Роберт Алагозовски на поста министър на културата. По-късно обаче членът на Централното ръководство на скопското крило на Беса на Африм Гаши заяви, че няма да приеме поста на министър дори и да бъде предложен за него. „Ние все още не сме стигнали до този етап, но няма да бъда министър, дори и да ми предложат\", категоричен бе Ибрахими.\r\nЗаев обяви на няколко пъти реконструкцията на правителството. Той преговаря с партиите за увеличаване на парламентарното мнозинство, аргументирайки се с необходимостта от по-широка подкрепа за инициираните реформи. Мнозина анализатори обаче са на мнение, че разширяването на управляващото мнозинство няма да доведе до ново качество на работата на правителството.\r\n„Имайки предвид профилите на всички политически партии, които са вътре, тяхната предистория и предходните им вражди, смятам, че това няма да бъде функционална правителствена коалиция, няма да донесе нещо ново по отношение на резултатите, които биха били добре дошли за гражданите, а ще бъде само математическа операция\", коментира анализаторът Джелал Незири Незири пред македонската редакция на  Същевременно той подчерта, че броят на депутатите от управляващото мнозинство няма да бъде определящ за реформите, защото за повечето от тях ще се изисква квалифицирано мнозинство, както и консенсус с опозицията. Тереза Герова", "date": "2018.05.15", "title": "Реконструкция в правителството на Зоран Заев (ОБЗОР)"}
{"url": "http://www.focus-news.net/news/2018/05/15/2522065/sport-fifa-organizira-klubno-svetovno-parvenstvo-ot-2021-godina.html", "text": "ФИФА създава ново първенство на най-силните клубни отбори от Европа и света, като първото му издание трябва да е през 2021 година. То ще се провежда на всеки четири години и ще противопоставя най-популярните отбори в най-престижните първенства. Половината клубове ще бъдат европейски, четири или пет ще са южноамерикански, а по два ще са от Африка, Северна Америка и Азия. Отборите ще бъдат разпределени в осем групи по три отбора, но само първият ще продължава към елиминациите. Смята се, че първото издание на първенството ще бъде в Китай.", "date": "2018.05.15", "title": "Спорт: ФИФА организира клубно Световно първенство от 2021 година"}
{"url": "http://www.focus-news.net/news/2018/05/15/2522067/ruse-edin-chovek-e-postradal-pri-katastrofa-mezhdu-tovaren-i-lek-avtomobil-na-patya-ruse-byala-dvizhenieto-v-uchastaka-e-zatrudneno.html", "text": "Един човек е пострадал при катастрофа между товарен и лек автомобил на пътя Русе-Бяла, движението в участъка е затруднено. Това съобщиха от пресцентъра на МВР. \r\nНа пътя Русе – Бяла, към 18.00 часа след местността Мойсеев баир, на около 16 км от Русе е възникнал пътен инцидент между товарен и лек автомобил.  По първоначални данни, пострадал е шофьорът на леката кола. Товарният автомобил се е преобърнал извън пътя. Екипи на пожарната от Русе са пристигнали на място, за да обезопасят слаб теч на дизелово гориво от тежкия камион. При инцидента не е възникнал пожар.  \r\nСлед оглед на място от екип на \"Пътна полиция\", при необходимост ще бъде организиран обходен маршрут.", "date": "2018.05.15", "title": "Русе: Един човек е пострадал при катастрофа между товарен и лек автомобил на пътя Русе-Бяла, движението в участъка е затруднено"}
{"url": "http://www.focus-news.net/news/2018/05/15/2522055/anadolu-agency-turtsiya-pomoli-poslanikat-na-izrael-da-napusne-stranata.html", "text": "Във вторник Турция помоли посланикът на Израел да напусне страната заради безогледното насилие и убийствата, извършени от израелските войници край източната граница на Ивицата Газа, съобщиха дипломатически източници пред Anadolu Agency.\r\nМинистерството на външните работи на Турция привика посланик Ейтан Наех и му заяви, че ще бъде „уместно“ да се върне в своята страна „за малко“, според неназования източник на „Анадолската агенция“.\r\nМедията припомня, че според здравното министерство на Ивицата Газа, най-малко 60 палестинци са загинали, а още хиляди са били ранени от израелските сили за сигурност в понеделник, когато хиляди жители на анклава се стекоха на източната му граница, за да вземат участие в протестите по случай 70-ата годишнина от „Катастрофата“ – основаването на Израел и преместването на посолството на САЩ в страната от Тел Авив в Ерусалим.\r\nОт началото на протестните акции на 30 март, повече от 90 палестински демонстранти бяха убити от израелските силите за сигурност, пише „Анадолската агенция“. Кулминацията на демонстрациите трябва да е във вторник, когато Израел отбелязва 70-ата годишнина от основаването си.\r\nМиналата седмица правителството на Израел заяви, че граничните демонстрации на палестинците са „враждебен акт“, за който не важат международните хуманитарни норми.\r\nПревод и редакция:", "date": "2018.05.15", "title": "Anadolu Agency: Турция помоли посланикът на Израел да напусне страната"}
{"url": "http://www.focus-news.net/news/2018/05/15/2522068/veliko-tarnovo-ogranicheno-e-dvizhenieto-v-uchastak-ot-patya-mezhdu-selata-stefan-stambolovo-i-obedinenie.html", "text": "Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. От Областно пътно управление – Велико Търново съобщиха за Радио „Фокус“ – Велико Търново, че обходният маршрут е през село Полски Сеновец и град Полски Тръмбеш. Ремонтите трябва да приключат до края на юни. Условията за пътуване в областта са нормални. Времето е ясно и слънчево, настилките сухи. Температурата на въздуха е 28 градуса. Движението в края на работния ден е интензивно. Допълнително въведени ограничения в региона няма. Прохода на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите все пак да карат внимателно. В едната лента се осъществява движението в участък от пътя между Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 5-ти юли.\r\nЛуиза ТРАНЧЕВА", "date": "2018.05.15", "title": "Велико Търново: Ограничено е движението в участък от пътя между селата Стефан Стамболово и Обединение"}
{"url": "http://www.focus-news.net/news/2018/05/15/2522050/evrodeputatat-andrey-novakov-beshe-napraveno-vsichko-vazmozhno-za-zashtitata-na-balgarskiya-interes-po-paketa-mobilnost-ostava-malko-do-palen-uspeh.html", "text": "Искам да уверя всички, които попадат в обхвата на този бъдещ пакет „Мобилност“, че към момента не само, че всичко възможно беше направено, за да бъде защитен техният интерес, но дори и отвъд това. Това каза за Агенция „Фокус“ евродепутатът от ГЕРБ/ЕНП Андрей Новаков по повод промените в пакета „Мобилност“ на ЕК, срещу които протестират българските превозвачи. „Няма да спрем дотук, продължаваме в тази посока. Считам, че съвсем скоро ще имаме резултати“, изтъкна той. „Имаме прогрес, остава малко, така че да достигнем до пълен успех“, заяви Андрей Новаков. „Успях да направя всичко възможно да защитим българския интерес в ЕП“, посочи евродепутатът. „По важни за България червени линии, които не биваше да допускаме да бъдат преминати, през февруари успях да внеса поправки за изменение и допълнение в пакета „Мобилност“, обясни Андрей Новаков. „Имаме време до 24 май, когато Комисията по транспорт ще гласува това досие, да наложим, колкото се може повече от тези схващания“, допълни той. „Много пъти имахме срещи с превозвачите, въпреки, че има повече от 100 съюза и сдружения, успяхме да съберем и да обобщим позициите им. Разговарях и с еврокомисаря Виолета Булц няколко пъти по темата“, каза още евродепутатът.\r\nБиляна ИВАНОВА", "date": "2018.05.15", "title": "Евродепутатът Андрей Новаков: Беше направено всичко възможно за защитата на българския интерес по пакета „Мобилност“- остава малко до пълен успех"}
{"url": "http://www.focus-news.net/news/2018/05/15/2522069/otgovornikat-za-vanshnata-politika-na-nova-demokratsiya-promyana-na-konstitutsiyata-predi-ratifikatsiya-na-eventualen-dogovor-za-imeto.html", "text": "Конституционната промяна трябва не само да се предвиди, но и да се приложи на практика преди ратификацията на договора, заяви отговорникът за външната политика на най-голямата гръцка опозиционна партия Нова Демокрация Йоргос Кумуцакос, цитиран от скопското електронно издание „Локално“.\r\n„Задължителна предпоставка и основна гаранция за окончателното разрешаване на въпроса за името е промяна на тяхната Конституция. Промяна, която не само трябва да се предвиди, но и да бъде приложена на практика преди ратификацията на какъвто и да е договор“, заяви Кумуцакос, цитиран от кореспондента на МИА в Атина.\r\nПревод и редакция:", "date": "2018.05.15", "title": "Отговорникът за външната политика на Нова Демокрация: Промяна на Конституцията преди ратификация на евентуален договор за името"}
{"url": "http://www.focus-news.net/news/2018/05/15/2522052/evrodeputatat-andrey-novakov-veche-shteshe-da-ima-sdelka-po-paketa-mobilnost-v-ushtarb-na-balgariya-ako-ne-byaha-usiliyata-na-premiera-boyko-borisov.html", "text": "Ако не бяха усилията персонално на премиера Бойко Борисов и на министър Ивайло Московски вече щеше да има сделка по това досие и щеше да е в ущърб на България. Това каза за Агенция „Фокус“ евродепутатът от ГЕРБ/ЕНП Андрей Новаков по повод промените в пакета „Мобилност“ на ЕК срещу които протестират българските превозвачи. „Това, което се прави, е подвиг. Не е лесно да се опълчиш на сдружение от държави като Германия, Франция, Италия, Австрия и Испания, и въпреки това да имаме такъв успех“, изтъкна той. „Длъжен съм да подчертая, че през последната 1 година имаше координирани усилия, видя се личният ангажимент на премиера Бойко Борисов, усилията на министър Ивайло Московски“, посочи евродепутатът. „Отказвам да повярвам, че в този му вид пакетът „Мобилност“ ще бъде приет. Най-вече, защото в него има изключително недомислени норми“, коментира Андрей Новаков. „Няма орган, който да контролира дали един шофьор на всеки 3 седмици се е прибрал в дома. Никой не може да даде дефиниция за дом. Това противоречи с дълъг списък от регламенти, гарантиращи свободното придвижване“, заяви той. „Едно от предложенията за 72 часа, след които да бъде прилагана Директивата за командировани работници също е неприложимо. В големи държави като Германия и Франция е невъзможно да достигнеш до адрес, да излезеш за 72 часа, особено когато има ограничение за движение“, поясни евродепутатът. „Преборихме се за това договорите на самите шофьори да не бъдат превеждани на повече от 20 езика и да бъдат носени в кабината. Това е почти сигурно, че ще отпадне“, каза още Андрей Новаков.\r\nБиляна ИВАНОВА", "date": "2018.05.15", "title": "Евродепутатът Андрей Новаков: Вече щеше да има сделка по пакета „Мобилност“ в ущърб на България, ако не бяха усилията на премиера Бойко Борисов"}
{"url": "http://www.focus-news.net/news/2018/05/15/2522070/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът е слабо натоварен. Няма образували се колони от чакащи автомобили. Пътят в посока граничния пункт е сух, няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.05.15", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/05/15/2522071/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик-Пловдив, предаде репортер на Радио „Фокус“ – Пазарджик. Движат се много товарни автомобили и в двете посоки.  Пътните настилки са сухи. Патрул на \"Пътна полиция\" е разположен на изхода на града в посока Пловдив. Въведени са скоростни ограничения по трасето на разклоните за селата Мало Конаре, Говедаре и Цалапица.\r\nАлбена ЖИЛЕКОВА", "date": "2018.05.15", "title": "Пазарджик: Натоварено е движението по пътя Пазарджик-Пловдив"}
{"url": "http://www.focus-news.net/news/2018/05/15/2522074/temata-balgariya-v-balkanskite-medii-otkazat-na-bpts-za-savmestno-chestvane-na-1000-godishninata-ot-osnovaneto-na-ohridskata-arhiepiskopiya-i-dvama-postradali-balgari-pri-katastrofa-v-makedoniya-agentsiya-fokus.html", "text": "Представители на Българската православна църква няма да участват в отбелязването на 1000-годишнината от основаването на Охридската архиепископия, което ще се състои на 27 и 28 май в Охрид, предава скопският телевизионен канал „Сител“.\r\nТова реши Светият синод на Българската православна църква на заседание във връзка с поканата от предстоятеля на Македонската православна църква-Охридска архиепископия до българския патриарх Неофит и до държавния връх на България за съвместно отбелязване на 1000-годишнината от основаването на Охридската архиепископия. \r\nВ подкрепа на участие в честването в Охрид се изказаха петима епископи, осем се противопоставиха.\r\n*** Светият синод на Българската православна църква не прие поканата на македонския архиепископ Стефан за съвместно отбелязване на 1000-годишнината от основаването на Охридската архиепископия, предава Sputnik в сръбската си редакция. \r\nПредставители на Българската православна църква няма да участват в честването на хилядолетието от основаването Охридската архиепископия, което ще се проведе на 27 и 28 май в Охрид, се казва в изявление на Светия синод на Българската православна църква.\r\nРешението на Светия Синод на БПЦ е взето в рамките на заседание, свикано след поканата на предстоятеля на Македонската православна църква - Охридската архиепископия Стефан към български патриарх Неофит и националното ръководство  македонците и българите да отбележат заедно годишнината. \r\nВ подкрепа на участие в честването в Охрид се изказаха петима епископи, осем се противопоставиха.\r\n*** Двама българи са пострадали при автомобилна катастрофа на пътя Градско-Прилеп в Македония, съобщава местната информационна агенция „Макфакс“. При инцидента, който се е случил в понеделник, мотоциклет „Сузуки\" с български регистрационни номера, управляван от 43-годишния П.Г. от България, с неговия спътник М.Т. (33 г.), е загубил контрол и е излязъл от пътя. \r\nШофьорът и спътникът му са били прехвърлени в болница в Прилеп за оказване на медицинска помощ. Управлявалият мотоциклета е получил тежки телесни повреди и по-късно е бил прехвърлен за лечение в Скопие. Спътникът му също е получил наранявания, но не се привежда информация за състоянието му.\r\n***", "date": "2018.05.15", "title": "Темата България в балканските медии – отказът на БПЦ за съвместно честване на 1000-годишнината от основането на Охридската архиепископия  и двама пострадали българи при катастрофа в Македония (Агенция „Фокус“)"}
{"url": "http://www.focus-news.net/news/2018/05/15/2522072/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е с разкъсана облачност и добра видимост. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През деня не са получавани сигнали за инциденти по пътищата в областта.\r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е интензивен. По-натоварено е движението по централните улици и кръстовищата в града, където се образуват и частични колони от изчакващи автомобили.\r\nНели ГЕРГЬОВСКА", "date": "2018.05.15", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2018/05/15/2522073/krasimir-uzunov-balgariya-napravi-mnogo-za-tova-da-se-govori-za-problemite-na-zapadnite-balkani.html", "text": "Страната ни направи много за това да се говори за проблемите на Западните Балкани. Това каза президентът на Агенция и Радио „Фокус“ Красимир Узунов в предаването „Още от деня“ по БНТ. „За 6 месеца, за едно Председателство, е много трудно да се намери решение на тези проблеми“, заяви той. „Привличането на вниманието към Западните Балкани започна от бежанската вълна. Отвори се Балканският маршрут. Това притесни западно-европейските държави“, обясни Красимир Узунов. „Македония е умален модел на Балканите, всички етноси стоят върху едни 30 хил. кв. км“, коментира той. „Ако Македония и Гърция не намерят решение, Македония ще стане в същото положение като Босна и Херцеговина“, посочи Красимир Узунов и допълни, че там има заплаха от тероризъм и конфликти. „Проблем на Балканите е и този между Косово и Сърбия. От 14 спорни въпроса между Македония и Гърция 10 са решени“, каза още той.", "date": "2018.05.15", "title": "Красимир Узунов: България направи много за това да се говори за проблемите на Западните Балкани"}
{"url": "http://www.focus-news.net/news/2018/05/15/2522075/balgarskoto-predsedatelstvo-na-saveta-na-es-e-domakin-na-konferentsiya-za-borba-s-antisemitizma.html", "text": "Българското председателство на Съвета на Европейския съюз, заедно с Европейския еврейски конгрес, организира в Брюксел конференция за обсъждане на най-добрите практики в борбата срещу антисемитизма и за очертаване на пътища за преодоляване на съществуващите предизвикателства свързани с него. Това съобщиха от пресцентъра на Министерството на външните работи. Събитието се провежда малко преди първата годишнина от Резолюцията на Европейския парламент от 1 юни 2017 г. относно борбата с антисемитизма.   \r\nОсновната цел на конференцията е да помогне на страните от Съюза да се учат една от друга на най-добрите практики и да разработят помежду си стратегии за по-добро прилагане на препоръките от Резолюцията.   \r\nПред участниците в конференцията заместник-министър Георг Георгиев, който е и Национален координатор за борба с антисемитизма, изтъкна, че укрепването на ангажимента на ЕС да се бори срещу всички форми на нетолерантност, ксенофобия и езика на омразата е на първо място в дневния ред на нашето Председателство. \"Считаме, че активното участие в дискусиите на конференцията на еврейските организации и общности е полезна практическа стъпка в тази посока. Също така вярваме, че повишаването на статута на България в Международния алианс за възпоменание на Холокоста и нашата амбиция да се присъединим към него като пълноправен член в близко бъдеще, придава допълнителна стойност към усилията на Председателството.\", допълни българският заместник-министър. \r\nУчастниците в конференцията - представители на институциите на Европейския съюз, националните правителства и водещи еврейски организации - проведоха дискусии по две основни теми, организирани в два отделни панела. \r\nНяколко държави членки на Съюза и страни кандидатски за членство, които са назначили национални координатори за борба с антисемитизма и са приели работната дефиниция от Резолюцията, обсъдиха с участниците диалога между националните координатори и еврейските организации. Основните цели на дискусията от панела бяха да се идентифицират начините за подобряване на сътрудничеството, чрез които да се борят по-ефективно срещу антисемитизма.   \r\nВъв втория панел участващите национални координатори представиха своята работа досега и споделиха най-добрите си практики, а презентациите, които представиха им послужиха като основа за последваща размяна на идеи по стратегиите за борба с настоящите предизвикателства.", "date": "2018.05.15", "title": "Българското председателство на Съвета на ЕС е домакин на конференция за борба с антисемитизма"}
{"url": "http://www.focus-news.net/news/2018/05/15/2522062/mtits-balgariya-shte-prodalzhi-da-zashtitava-posledovatelnata-si-pozitsiya-za-zashtita-na-interesite-na-transportnite-ni-kompanii-po-paketa-mobilnost.html", "text": "Във връзка с твърдения, че страната ни не е защитавала правата на българските превозвачи при обсъжданията на пакета „Мобилност“, сме длъжни в интерес на истината да представим кратка хронология на процеса по пакета \"Мобилност\" досега. На 31 май 2017 г. Европейската комисия представи на всички държави – членки Пакет за мобилност 1. Българската страна незабавно изрази своята ясна, категорична и недвусмислена позиция, която беше одобрена от Министерския съвет по предложение на министъра на транспорта, информационните технологии и съобщенията. Това съобщиха от пресцентъра на Министерството на транспорта, информационните технологии и съобщенията. Позицията на България беше представена по време на заседанието на Съвета на министрите по транспорт в Люксембург на 8 юни 2017 г., където беше изразено мнението, че предвидените разпоредби относно прилагането на директивата за командироване на работници на международния транспорт е мярка, която създава неравнопоставеност за транспортните оператори относно достъпа до Единния европейски пазар. Предвидените изменения относно каботажните дейности нямат добавена стойност и са в разрез със заложените цели в Бялата книга за транспорта. Налице е липса на цялостна визия и хоризонтален подход относно предвидените разпоредби за място на ползване на седмичната почивка, защото това ще доведе до финансови загуби за сектора, поради липсата на достатъчен брой обезопасени паркинги по трансевропейската транспортна мрежа. Тази позиция е изразена още преди България да поеме председателството на Съвета на Европейския съюз и е следвана и защитавана на всички следващи Съвети, като категорично ще продължи да бъде отстоявана и защитавана и занапред. На Съвета на министрите в Брюксел на 5 декември 2017 г. няма промяна в изразената от българската държава позиция, като отново се подчертава, че пакетът за мобилност следва да се основава на справедливи решения, които отчитат необходимостта от упражняването на основната свобода за предоставяне на услуги. На същия Съвет са проведени и двустранни срещи с министрите на Германия, Швеция, Франция, Великобритания и Естония, на които отново категорично е заявена българската позиция за защита на интересите на българските транспортни оператори. Среща бе проведена и с комисаря по транспорт Виолета Булц. В рамковата позиция за досието, свързано с директивата за командироване на работници на международния транспорт, като „червена линия“ (такава, която не можем да прескочим) изрично е посочено, че България не желае налагането на рестриктивен режим относно ползването на седмична почивка от водачите. По аналогичен начин са заложени „червени линии“ и за другите текстове, които засягат директивата за командироването и могат да поставят българските транспортни предприятия в изключително неблагоприятно положение. На 27 юни 2017 г. Министерството на транспорта, информационните технологии и съобщенията организира среща в Европейския парламент с участието на българските евродепутати от всички политически сили. Там отново беше потвърдена българската позиция. Приоритетите на българското председателство на Съвета на Европейския съюз през 2018 г. в областта на транспорта, информационните технологии и съобщенията бяха представени от министъра на транспорта, информационните технологии и съобщенията на редовно заседание на Комисията по транспорт, информационни технологии и съобщения в Народното събрание на 11 октомври 2017 г. В изказването си пред постоянната комисия в Народното събрание министър Московски отново ясно и категорично е изразил българската позиция – „четиринадесет държави сме заявили категорично, че няма да го пуснем“ (предложенията по първия автомобилен пакет в частта им за защита интересите на българските транспортни оператори). Това са само част от документите, които доказват последователната позиция на нашата държава за защита на интересите на българските транспортни компании. Българската страна никога не е изразявала или защитавала теза за включване в приложното поле на законодателството от първия автомобилен пакет на текстове, които да създадат и най-малката възможност за това, българският транспортен сектор да бъде поставен в неравностойно положение. Напротив, винаги е отделяно и обръщано специално внимание и са предприемани действия за преодоляване на фрагментирането, протекционизма и прекомерната бюрокрация на пазара на Европейския съюз. Припомняме, че още през декември 2015 г. по време на заседание на Съвета на Европейския съюз по транспорт, телекомуникации и енергетика – формат „Транспорт“, което се проведе в Брюксел, министър Ивайло Московски защити правата на българските превозвачи пред транспортните министри на ЕС, по отношение на рестриктивни практики, въведени от някои от държавите в ЕС. Тези практики бяха свързани с  ограничения за използването на нормалната седмична почивка в кабината на превозното средство и изисквания за заплащането на водачите, съобразено с държавата през която преминават. При изготвянето на Пакета за мобилност 1 тези дискриминационни практики бяха заложени като изискване за всички държави.", "date": "2018.05.15", "title": "МТИТС: България ще продължи да защитава последователната си позиция за защита на интересите на транспортните ни компании по пакета „Мобилност“"}
{"url": "http://www.focus-news.net/news/2018/05/15/2522076/blagoevgrad-v-toto-izdanie-na-litera-ekspo2018-be-ofitsialno-otkrito-v-grada.html", "text": "Заместник- кметът по култура и хуманитарни дейности на Община Благоевград Христина Шопова и председателят на  Асоциация за култура и книжовност Венка Рагина откриха V издание на изложението на книгата в Благоевград „Литера Експо“ 2018. Това съобщиха от пресцентъра на общината. „За мен е чест да дам старт на 5 юбилейно издание на Литера Експо. Станаха 5 години. Когато нещо е хубаво и намери своето място в града ни, ние полагаме усилия да го запазим и продължим. Тук е мястото да благодаря на Асоциация за книжовност  и култура, Регионална библиотека „Димитър Талев“, на всички, които се включват с много сърце и желание това да продължава и да го има. Всяка година търсим ново място и пространство, за да усетим къде благоевградският читател най- лесно ще заяви своята любов към книгата. За първи път имаме автори от Македония и Сърбия. Имате възможност да купите книга за любим човек или да поведете детето си към света на книгите. Всички знаем колко е важно да четем, но за нашите деца ние сме примера и колкото повече им показваме добрите примери, те ще ги следват. Благоевград Ви прие и ще се разширяваме и в бъдеще. Книгите са част от „Пролетен фестивал на изкуствата“ в Благоевград, имат своето място тук и ние ще продължаваме да се борим за това, децата да четат“, каза в приветствието си  Христина Шопова. Председателят на  Асоциация за култура и книжовност Венка Рагина благодари Община Благоевград за съдействието, усилията и отличната работа. Откриването на изложението продължи с богата музикална програма, в която взеха участие възпитаници от Център за личностно и творческо развитие на децата на Благоевград и представители от различни танцови клубове от Благоевград. По време на официалното откриване бе представена и програмата на изложението и срещите с авторите по дни и часове. 20 издателства разположиха новите си издания на книжни щандове в общо 7 шатри. Стотици жители и гости на областния център застанаха пред щандовете за да открият своите любими заглавия и с интерес разглеждаха подредените книги. Шатрите ще останат пред мол „Ларго“ до 19 май. През това време пл. „България“ ще бъде книжарница на открито.", "date": "2018.05.15", "title": "Благоевград: V-тото издание на „Литера Експо“2018 бе официално открито в града"}
{"url": "http://www.focus-news.net/news/2018/05/15/2522077/tsvetan-tsvetanov-vav-vidin-pravitelstvoto-spazva-striktno-angazhimenta-si-za-stroitelstvoto-na-patya-vidin-botevgrad.html", "text": "Правителството много стриктно спазва ангажимента си за строителството за пътя Видин-Ботевград, който е залегнал в нашата програма, съобщиха от пресцентъра на ПП ГЕРБ. Поемам ангажимент да запозная министър Нанков с въпросите, които вие поставяте за пътната инфраструктура в областта и до месец той да посети област Видин, за да представи пред кметовете и обществеността какво ще направи правителството в тази секторна политика. С тези думи председателят на ПГ на ГЕРБ и заместник-председател на партията Цветан Цветанов се обърна към кметове от област Видин по време на среща в сградата на Община Видин.\r\n„Винаги съм бил съпричастен с проблемите на Северозападна България“, обясни Цветан Цветанов.\r\nЗаместник-председателят на ГЕРБ коментира, че е много важно министрите да посещават общините, за да се запознават с техните проблеми от първа ръка. „Много по-различно е. Тук усещаш пулса на събитията“, посочи той. Председателят на ПГ на ГЕРБ съобщи, че е предложил на кметовете в писмена форма да запознаят ресорните министри със своите проблеми и заедно да потърсят начини за тяхното разрешаване. По думите му е много важно всички народни представители от Видин да обединят усилия и заедно да работят за доброто бъдеще на региона.\r\nОт своя страна кметовете подчертаха, че никога не е имало такава координация и взаимодействие между местната власт и правителство и това трябва да продължи, защото е в полза на всички граждани.", "date": "2018.05.15", "title": "Цветан Цветанов във Видин: Правителството спазва стриктно ангажимента си за строителството на пътя Видин-Ботевград"}
{"url": "http://www.focus-news.net/news/2018/05/15/2522078/blagoevgrad-na-gkpp-kulata-trafikat-na-tovarni-avtomobili-e-intenziven.html", "text": "На ГКПП \"Кулата\" трафикът на товарни автомобили е интензивен. Това съобщиха за Радио \"Фокус\" – Пирин от \"Гранична полиция\". Нормално натоварен е трафикът на ГКПП \"Илинден\", както и на останалите пунктове на българо-гръцката граница.\r\nЛора КАЛЧЕВА", "date": "2018.05.15", "title": "Благоевград: На ГКПП \"Кулата\" трафикът на товарни автомобили е интензивен"}
{"url": "http://www.focus-news.net/news/2018/05/15/2522079/krasimir-uzunov-chlenkite-na-es-sa-ulisani-ot-mnogo-vatreshni-problemi-ottuk-mozhe-da-doyde-zabavyaneto-za-prisaedinyavane-na-stranite-ot-zapadnite-balkani.html", "text": "Европейските страни са улисани от много вътрешни проблеми, оттук може да дойде забавянето за присъединяване на страните от Западните Балкани. Това каза президентът на Агенция и Радио „Фокус“ Красимир Узунов в предаването „Още от деня“ по БНТ. „Присъединяването на страните от Западните Балкани към ЕС трудно ще бъде прокарано и на вътрешни референдуми. Например, на един референдум в Холандия - как ще бъде прокарано влизането на Македония в ЕС“, коментира той. В отговор на въпрос Китай може ли да измести Европа за страните от Западните Балкани Красимир Узунов посочи: „Към настоящия момент според мен не. Като махнем Република Сръбска, която категорично е проруска и Сърбия в частта НАТО, всички останали правителства са проевропейски и търсят реализация за страните си в Европа“. Попитан какво следва след срещата ЕС-Западни Балкани на 17 май той обясни: „Оттук нататък всичко зависи как ще го предадем на Австрийското председателство и дали Западни Балкани ще влезе сред приоритетите им“.", "date": "2018.05.15", "title": "Красимир Узунов: Членките на ЕС са улисани от много вътрешни проблеми - оттук може да дойде забавянето за присъединяване на страните от Западните Балкани"}
{"url": "http://www.focus-news.net/news/2018/05/15/2522084/burgas-na-turisticheski-kompleks-akve-kalide-nay-malkite-posetiteli-se-uchat-da-pravyat-trakiyski-tatosi-i-suveniri-ot-rakita.html", "text": "Чрез различни активности най-малките посетители на туристически комплекс „Акве Калиде“ всяка неделя ще се  запознават  с различно изкуство в рамките на инициативата Арт-И-Факти. Това съобщиха от пресцентъра на Община Бургас. На 20 май от 11:00 до 13:00 ч. децата ще могат да видят и научат какви татуировки са били на мода по времето на траките. Малчуганите  ще  могат сами да декорират ръцете си в тракийски стил, само че с къна. Домакините от Акве Калиде са предвидили и занимания, чрез които да обучат най-малките посетители на комплекса в традиционни техники за плетене на изделия от ракита. Те не само ще могат да си изплетат украса за бутилка, но и да си налеят минерална вода от „извора“. Арт-И-Факти се организира на открито, в градината на ТК „Акве Калиде“, сред приятната обстановка на зеленина и фонтани. Арт ателиетата включват детски творчески занимания, заедно с опознаване на историята. Таксата от 3лв. за едно и 4лв. за две занимания, е с включено посещение на музея и 3D мапинг.", "date": "2018.05.15", "title": "Бургас: На туристически комплекс „Акве Калиде“ най-малките посетители се учат да правят тракийски татоси и сувенири от ракита"}
{"url": "http://www.focus-news.net/news/2018/05/15/2522081/sv-sinod-1000-godishninata-ot-osnovavaneto-na-balgarskata-ohridska-arhiepiskopiya-shte-bade-otbelyazana-v-patriarsheskata-katedrala-sv-aleksandar-nevski.html", "text": "На редовното си заседание от 14 май Св. Синод на БПЦ-БП взе решение за отбелязване на 1000- годишнината от основаването на Българската Охридска архиепископия на 10 юни с отслужване на архиерейска св. литургия в Патриаршеската катедрала \"Св. Александър Невски\". Това съобщи Светият Синод на интернет страницата си. Във връзка с бележитата годишнина ще бъде изготвено извънредно Патриаршеско и Синодално послание.", "date": "2018.05.15", "title": "Св. Синод: 1000- годишнината от основаването на Българската Охридска архиепископия ще бъде отбелязана в Патриаршеската катедрала  „Св. Александър Невски“"}
{"url": "http://www.focus-news.net/news/2018/05/15/2522085/adelina-stefanova-hram-vavedenie-bogorodichno-blagoevgrad-ot-nachaloto-na-godinata-imame-okolo-70-tsarkovni-braka.html", "text": "От началото на годината имаме около 70 църковни брака. Това каза за Радио „Фокус“-Пирин Аделина Стефанова, уредник в храм „Въведение Богородично“ в Благоевград. „В това число се включват венчавки, които са въз основа на граждански бракове, които са сключени в чужбина. Хора, които идвайки си в България за празниците, извършват венчанието и събират приятели и роднини на тържество, само с венчавка, но гражданският брак е извършен извън страната. Аз съм силно разтревожена, защото българинът е традиционалист. Българинът иска да построи къща, да има работа, да купи кола, да осигури храна и покрив над главата на своето семейство. Българинът е човек, който иска да има семейство. Ние обичаме своите битовизми, обичаме вечер да седнем пред телевизора със семейството. Обичаме да отидем на църква, да отидем на тържество, на кръщене, на рожден ден. Обичаме традициите и празниците си“, каза още Стефанова. Тя подчерта, че не трябва да забравяме, че законите в България все още не са решени и дете, което е родено извън брака има родители и то е получило признание от бащата, но детето е родено извън брак. „Нека да помислим какво бихме оставили на нашите деца, какъв пример бихме дали, защото един ден като станат родител и техните деца да станат родители- ще искат да имат законово семейство, а сега прекрачваме тези граници“, каза Стефанова.\r\nТя посочи също, че през последните години рязко намалява броят на църковните бракове в Благоевград и подчерта, че от църквата са изключително зависими от ритуалната зала в града. „Знаете, че в България все още важи закона, че не може да има венчание без извършване на граждански брак. Ние сме зависими от Ритуална зала - Благоевград. Всички, които минават през нея не идват за венчавка в нашата църква, защото имаме храм в кварталите  „Еленово“ и „Струмско“, каза Стефанова. Тя подчерта, че има извършени граждански бракове в чужбина и подлежат само на венчание. „Почти се придържаме към бройката от ритуалната зала, която за съжаление през последните години трагично намаля. Много робува българина на модата и когато през последните пет- шест години е на мода да живеят на семейни начала, дори деца да се раждат в извънбрачна среда, българинът робува на това и го поддържа. Мисля, че задълженията и отговорността е много по- малка и по- неглижирано може да се получи цялото съжителство между един мъж и една жена, когато няма сключен граждански брак и няма законови процедури. През последните години както гражданските бракове, така и венчавките намаляха драстично“, каза Стефанова.\r\nЛора КАЛЧЕВА", "date": "2018.05.15", "title": "Аделина Стефанова, храм „Въведение Богородично“-Благоевград: От началото на годината имаме около 70 църковни брака"}
{"url": "http://www.focus-news.net/news/2018/05/15/2522082/afp-sasht-vavezhdat-sanktsii-sreshtu-avtomobilniya-i-aviatsionniya-sektori-na-iran.html", "text": "САЩ ще възобновят действието на санкциите срещу Иран поетапно и ще започнат от автомобилния и авиационния сектори, съобщи неназован източник на AFP от френското правителство във вторник.\r\nСледват енергийния и финансовия сектори, като компаниите ще бъдат наказвани ако продължат да правят бизнес с Иран. Всичко това се случва, след като САЩ излязоха от ядрената сделка с Техеран.\r\nВъзобновяването на първия пакет санкции ще влезе в сила на 6 август, твърди източникът на френската агенция, като добавя, че следващият пакет – срещу енергийния сектор, в който влизат петрол, природен газ и петро-химикали, ще последва на 4 ноември.\r\n„Ще бъде включено задължение за намаляване на вноса на ирански суров петрол, с други думи, ще бъдат наложени санкции върху всички търговски операции и транзакции на енергийния сектор на Иран“, е заявил източникът.\r\nПревод и редакция:", "date": "2018.05.15", "title": "AFP: САЩ въвеждат санкции срещу автомобилния и авиационния сектори на Иран"}
{"url": "http://www.focus-news.net/news/2018/05/15/2522083/veliko-tarnovo-kmetat-na-svishtov-gencho-genchev-pozdravi-abiturientite-ot-grada.html", "text": "Лекият пролетен дъжд не попречи на бъдещите абитуриенти от випуск 2018 да се съберат пред сградата на Община Свищов, където кметът Генчо Генчев поднесе своите искрени поздравления към тях. Той и ресорният заместник-кмет Анелия Димитрова приветстваха младите хора за успешното завършване на средното им образование и им пожелаха да продължат да учат, и да се развиват, съобщиха от пресцентъра на Община Свищов. Кметът Генчев ги насърчи да имат смели мечти, които да следват с упоритост и отговорност. Той пожела на младите хора успех в живота и никога да не забравят своето училище, и своите учители. От името на общинското ръководство, Генчо Генчев подари на всички зрелостници по една значка, на която е изписано: „Аз обичам Свищов!“, като им пожела весели и незабравими мигове на абитуриентския бал.", "date": "2018.05.15", "title": "Велико Търново: Кметът на Свищов Генчо Генчев поздрави абитуриентите от града"}
{"url": "http://www.focus-news.net/news/2018/05/15/2522080/varna-mlada-zhena-s-dzhip-e-prichinila-verizhnata-katastrofa-v-grada.html", "text": "Млада жена, управляваща джип, е причинила тежката верижна катастрофа, която стана този следобед на кръстовището на булевардите „Сливница“ и „Христо Смирненски“ във Варна. Това съобщи за Радио „Фокус“ – Варна кметът на район „Младост“ Христо Христов, който бе на мястото на инцидента. По информация на пожарникари и очевидци жената, която е возела малко дете в колата, се е движела с изключително висока скорост. Жената е идвала от търговските центрове на бул. „Христо Смирненски“, но не е успяла да вземе десния завой на бул. „Сливница“. След като губи контрол над автомобила, тя прескача в съседното платно на насрещно движещите се и удря една кола. Впоследствие джипът отскача и блъска още четири коли. По информация на Христо Христов към момента няма данни за други пострадали освен четиримата, за които по-рано беше съобщено, че са отведени в болница.\r\nДиана СТОЕВА", "date": "2018.05.15", "title": "Варна: Млада жена с джип е причинила верижната катастрофа в града"}
{"url": "http://www.focus-news.net/news/2018/05/15/2522093/obreden-dom-kyustendil-edna-ot-predpochitanite-dati-za-sklyuchvane-na-grazhdanski-brak-tazi-godina-e-18-avgust.html", "text": "Една от предпочитаните дати за сключване на граждански брак тази година е 18 август. Това каза пред Радио „Фокус” – Кюстендил Камелия Асенова, директор на Общинско предприятие „Обреден дом” – Кюстендил. По думите й датата 18.08.2018 година е предпочитана от кандидат-младоженците поради наличието на повторяемост в цифрите. По думите й от началото на годината до момента има 67 сключени граждански брака, а на този етап са подадени други 64 заявления с период до края на годината. За 2017 година на територията на Община Кюстендил са сключени общо 194 граждански брака, а 23 двойки са предпочели ритуалът да се състои извън залата на Обредния дом. За последните две години най-предпочитаното място за изнесен сватбен ритуал е Късноантичната и средновековна крепост „Хисарлъка”, която е реставриран паметник на културата от национално значение. „Статистиката сочи, че през 2016 година са имали 176 сватби, а през 2015 година броят е бил 185. Специално за Кюстендил може да се каже, че няма драстична промяна в цифрите за последните години”, каза Камелия Асенова. По думите й най-предпочитаните месеци за сключване на граждански брак са летните месеци.\r\nВенцеслав ИЛЧЕВ", "date": "2018.05.15", "title": "„Обреден дом” – Кюстендил: Една от предпочитаните дати за сключване на граждански брак тази година е 18 август"}
{"url": "http://www.focus-news.net/news/2018/05/15/2522088/namalyavat-sklyuchenite-prez-nastoyashtata-godina-grazhdanski-brakove-na-teritoriyata-na-obshtina-veliko-tarnovo.html", "text": "Намаляват сключените през настоящата година граждански бракове в старопрестолната община. Броят им към 14 май е 26. Това каза за Радио „Фокус“ – Велико Търново Методи Петров, управител на Общинско предприятие „Обредни дейности”. Той направи сравнение на първото тримесечие на тази година със същия период на миналата и по думите му намалението с 10 сватби. „Но всичко това е много относително и според мен то не е проблем, защото от тук нататък имаме много заявки за сватбени тържества“, поясни управителят на Обредни дейности. Той допълни, че основният процент от гражданските бракове се сключва в Ритуалната зала на Община Велико Търново. В същото време има предпочитания  и към изнесените ритуали, които се изпълняват в заведенията и ресторантите. По-малко са ритуалите в обектите, стопанисвани от Регионалния исторически музей. „За тази година няма проведена такава церемония. Съществен интерес има към ВИП площадката за спектакъла „Звук и Светлина“. Ритуали на историческите крепости Царевец и Трапезица не са правени. Според мен причината е основно в таксата, която младоженците трябва да платят. Тя е в размер на 1000 лева“, каза още Методи Петров. Промяна в останалите цени за сватбени ритуали няма. Гражданският брак в Общината струва 120 лв., изнесеният ритуал – 240 лв., а този в местата, стопанисвани от Историческия музей – 360 лв.\r\nЛуиза ТРАНЧЕВА", "date": "2018.05.15", "title": "Намаляват сключените през настоящата година граждански бракове на територията на община Велико Търново"}
{"url": "http://www.focus-news.net/news/2018/05/15/2522087/pernik-nov-trenirovachen-mini-kompleks-po-futbol-shte-bade-izgraden-v-mestnostta-ladovitsa-v-kv-iztok.html", "text": "Нов тренировъчен мини комплекс по футбол ще бъде изграден в местността „Ладовица“ в пернишкия кв. „Изток“. Това съобщиха от пресцентъра на Община Перник. Безвъзмездно право на строеж е дадено на Българския футболен съюз за срок от 20 години. Игрището ще е разположено на терен от 4 дка. Решението беше взето днес от Общинския съвет след внесена докладна записка от кмета Вяра Церовска.  \r\n„ За изграждането на този комплекс бяха водени разговори с председателя на БФС Борислав Михайлов, който  обеща да направи изграждане на  тренировъчно игрище за футбол в Перник. Комплексът ще бъде съвременно  съоръжение, каквито  вече  има в Пазарджик и в кв. „Надежда“ в столицата. Предвиждат се  паркоместа , облагородява се целия терен, за да се ползва безплатно от спортуващите в град Перник“, сподели кметът Вяра Церовска.", "date": "2018.05.15", "title": "Перник: Нов тренировъчен мини комплекс по футбол ще бъде изграден в местността „Ладовица“ в кв. „Изток“"}
{"url": "http://www.focus-news.net/news/2018/05/15/2522092/ispanskiyat-premier-mariano-rahoy-vinagi-shte-podkrepyame-balgarskiya-premier-boyko-borisov-v-osashtestvyavaneto-na-kohezionnata-politika.html", "text": "Испания винаги ще подкрепя българския министър-председател, в качеството на председателстващ Съвета на ЕС, в осъществяването на кохезионната политика. Това каза испанският премиер Мариано Рахой на брифинг след срещата с премиера Бойко Борисов, предаде репортер на агенция „Фокус“. „Тази политика трябва да продължава да бъде основна в процеса на европейска интеграция и в процеса на социална кохезия на континента“, заяви той. „България в момента упражнява 6-месечното Председателство на Съвета на ЕС. Поздравявам българският министър-председател, а чрез него и всички български граждани, за успехите, които постигате и за начина, по който се засягат много важни за всички европейци въпроси“, посочи испанският премиер. „В Испания, както и други европейски страни, сме много удовлетворени от усилията на българското правителство“, изтъкна той. „С Бойко Борисов работим в името на общите ни проекти за интеграция“, коментира Мариано Рахой. „Отделихме специално внимание на европейски въпроси. С българския премиер сме на едно мнение, че в момента се намираме в ключов момент. И двамата сме убедени, че проектите, които в момента се осъществяват, ще бъдат от голямо значение за гражданите ни“, обяви той. „Ще работим за по-добра интеграция. Само заедно ще можем да се справим с предизвикателствата на времето и да отговорим на притесненията и проблемите на европейските граждани“, каза още той.", "date": "2018.05.15", "title": "Испанският премиер Мариано Рахой: Винаги ще подкрепяме българския премиер Бойко Борисов в осъществяването на кохезионната политика"}
{"url": "http://www.focus-news.net/news/2018/05/15/2522091/tsvetan-tsvetanov-gerb-tarsim-zaedno-resheniya-na-problemite-koito-tryabva-da-dadem-na-horata-ot-naselenite-mesta.html", "text": "Предизборните обещания за пътя Видин – Ботевград, поети от ГЕРБ се изпълняват от правителството. Това каза пред журналисти във Видин заместник председателят на ГЕРБ и председател на парламентарната група на партията Цветан Цветанов, предаде репортер на Радио „Фокус“ – Видин. След срещата си с  кметове от Видинска област, които също присъстваха на пресконференцията той  заяви, че поставените от тях проблеми ще бъдат обобщени и представени на министрите от правителството за да получат отговор и решение. „При срещата си с кметовете ние не разговаряме от партийни позиции, ние търсим заедно решения на проблемите, които трябва да дадем на хората от населените места. Всички кметове се интересуват се интересуват от кохезионните програми“, заяви Цветан Цветанов.  \r\nТой посочи, че през последната година са преведени от държавата  повече целеви средства на общините за да могат да изпълнят предвидените си дейности и да се получи необходимото финансово оздравяване. Като пример той посочи Община Видин, която през 2015 г. е имала 21 млн. лв. задължения и само за 2-3 години е успяла да намали задълженията си чрез прилагането на финансово оздравителен план. „Община Видин е получила безвъзмездно безлихвен кредит за 6 млн.лв. за да може да продължи финансовото стабилизиране. С добрите икономически показатели, които има държавата ни и след като приключи процедурата по въвеждането на ТОЛ –системата ще има възможност да се събере по-голям финансов ресурс за пътната инфраструктура “, допълни Цветан Цветанов. Той допълни, че годишно от бюджета се отделят за пътната инфраструктура около 320 млн.лв., а с ТОЛ-системата събраните средства ще бъдат около 1,5 млрд.лв. Зам.председателят на  ГЕРБ Цветан Цветанов ще вземе тази вечер участие в предизборно събрание в село Раковица, Община Макреш. На 20 май в общината ще се проведат частични избори за кмет на Община Макреш.\r\nАнна ЛОЗАНОВА", "date": "2018.05.15", "title": "Цветан Цветанов, ГЕРБ: Търсим заедно решения на проблемите, които трябва да дадем на хората от населените места"}
{"url": "http://www.focus-news.net/news/2018/05/15/2522094/stara-zagora-v-dnite-na-praznik-na-rozata-2018-kazanlak-shte-bade-domakin-na-ix-mezhdunaroden-konkurs-po-lyutierstvo.html", "text": "Особено място в програмата на Празник на розата 2018 заема Деветият международен конкурс по лютиерство. Това каза за Радио „Фокус“ Сребра Касева, началник – кабинет на кмета. Тя поясни, че в него ще вземат участие лютиери от три континента, със струнни музикални инструменти от цял свят и жури от международна величина. „За първи път този конкурс напуска пределите на Италия, на побратимения ни град Кремона“, каза Касева.\r\nВ дните на конкурса в Казанлък ще бъде председателят на Националната асоциация на италианските лютиери Гуадиеро Николини, който ще бъде почетен гост на празника. Оценяването на инструментите ще започне от 29 май. На този етап заявки за участие в лютиерския конкурс има за над 110 музикални струнни инструмента. На 1 юни от 19.00 часа в Музея на розата ще се състои класически концерт на квартет „Класика арт“, а на 2 юни от 18.00 часа ще започне церемонията по награждаването на инструментите, като победителите в конкурса, ако имат възможност, ще присъстват в Казанлък. С наградените инструменти ще бъде подредена изложба.\r\nСлавяна ГАЙДАРОВА", "date": "2018.05.15", "title": "Стара Загора: В дните на Празник на розата 2018 Казанлък ще бъде домакин на IX Международен конкурс по лютиерство"}
{"url": "http://www.focus-news.net/news/2018/05/15/2522095/riosv-ustanoveno-e-zamarsyavane-na-reka-maritsa-v-rayona-na-pazardzhik-ot-svinekompleks-kray-selo-apriltsi.html", "text": "Нерегламентирано изпускане на отпадъчни води в река Елшишка от свинекомплекс в с. Априлци е причинило замърсяване и промяна в цвета на водите на реките Елшишка, Тополница и Марица, съобщи за Радио „Фокус“ – Пазарджик Цветана Чочева, експерт в РИОСВ - Пазарджик. Това установи проверката на експерти на РИОСВ-Пазарджик, Басейнова дирекция „Източнобеломорски район“  и Регионалната лаборатория към Изпълнителната агенция по околна среда след сигнал в късния следобед на 14 май от тел. 112, че река Марица, в района на Акумулаторния завод в Пазарджик е с черно-кафяво оцветяване. „Oглед на поречията на р. Марица, р. Тополница и р. Елшишка установи промяна в цвета, специфично запенване и локализира източника – свинекомплекс в с. Априлци. Проверката констатира изтичане на отпадъчни води от нерегламентирана връзка в река Елшишка през земно-насипните лагуни на свинекомплекса“, уточни Чочева. Тя допълни, че на отговорните лица са дадени предписания за незабавно преустановяване изтичането на отпадъчни води. За това нарушение РИОСВ-Пазарджик ще предприеме административно-наказателни мерки по Закона за опазване на околната среда. Взети са водни проби от три мониторингови точки по течението на реките Елшишка, Тополница и Марица. Резултатите ще бъдат публикувани на сайта на Басейнова дирекция „Източнобеломорски район“.\r\nАлбена ЖИЛЕКОВА", "date": "2018.05.15", "title": "РИОСВ: Установено е замърсяване на река Марица в района на Пазарджик от свинекомплекс край село Априлци"}
{"url": "http://www.focus-news.net/news/2018/05/15/2522096/kyustendil-obshtina-dupnitsa-nabira-dobrovoltsi-za-podpomagane-na-mezhdunarodnoto-sastezanie-po-koloezdene-za-26-i-27-may.html", "text": "Община Дупница набира доброволци за подпомагане на международното състезание по колоездене за 26 и 27 май. Това съобщи за Радио „Фокус” – Кюстендил Христо Апостолов, пресаташе на Община Дупница. По думите му състезанието ще бъде на територията на Дупница и Сапарева баня, а в него се очаква да се включат над 100 професионални колоездачи от България и чужбина. „Състезанието, което е и с награден фонд е за Купа „Долчини“ с подкрепата на Община Дупница и Община Сапарева баня. Днес предстои обучение-инструктаж на доброволците, като инструктажът ще се извърши от Любо Венков, управител на фирмата и главен организатор на инициативата. Целта е да се осигури безопасност на зрителите, професионалните състезатели и любителите. Няма възрастово ограничение за стюардите”, каза Христо Апостолов.\r\nВенцеслав ИЛЧЕВ", "date": "2018.05.15", "title": "Кюстендил: Община Дупница набира доброволци за подпомагане на международното състезание по колоездене за 26 и 27 май"}
{"url": "http://www.focus-news.net/news/2018/05/15/2522098/plovdiv-zhitelite-na-belashtitsa-izlizat-na-protest-sreshtu-razshiryavane-na-kamennata-kariera-kray-seloto.html", "text": "Жителите на Белащица излизат на протест срещу разширяване на каменната кариера край селото. Това съобщиха за Радио „Фокус“-Пловдив от Инициативния комитет на протестиращите. Мирният протест е насрочен за 10.00 часа на 19 май (събота) и се очаква да продължи до 11.30 часа на изхода на селото, в посока кариерата, на завоя пред хотел „Св. Георги“.\r\nХората се обявяват срещу внесеното инвестиционно намерение на „Холсим кариерни материали Пловдив“ АД за разширяване на площадката за добив на строителни материали – мрамори за трошен камък в източната част на т.нар. „Калоянови възвишения“ от находище „Белащица“, с още 50.534 дка. „Нова концесия в региона за още 25 години ще има катастрофални последствия за околната среда на цялата територия на Белащица и околните села, както и върху качеството на живот и здраве на сегашното и бъдещо поколение“, смятат местните.\r\nПриканват се жителите и кметовете на кметовете на селата Белащица, Брани поле, Брестник, Марково и Гълъбово да вземат активно участие в организирания протест.\r\nЦветана ТОНЧЕВА", "date": "2018.05.15", "title": "Пловдив: Жителите на Белащица излизат на протест срещу разширяване на каменната кариера край селото"}
{"url": "http://www.focus-news.net/news/2018/05/15/2522099/blagoevgrad-699-grazhdanski-braka-sa-sklyucheni-v-obshtinata-prez-2017-godina.html", "text": "699 граждански брака са сключени в Община Благоевград през 2017 година. Това каза за Радио ‘‘Фокус’’ – Пирин Рени Дончева, главен експерт „Гражданско състояние и регистрация“ в Община Благоевград. Тя уточни, че от тях 354 са сключени в чужбина, а тук са пресъставени, и съответно - 345 са сключени тук. Дончева посочи, че до този момент през 2018 година са сключени общо 230 брака, като от тях 143 са сключени в чужбина, а 87 – в Благоевград. По думите й през 2017 година броят на браковете е нараснал в сравнение с 2016 година, когато бракосъчетанията са били 608. \r\nТя посочи, че се наблюдава ръст в бракосъчетанията през последните  години, тъй като през 2013 те са били 410, през 2014 – 475, през 2015 – 600. Рени Дончева отбеляза, че все повече младоженци предпочитат изнесените церемонии. Експертът отбеляза, че повечето сватби са през летните месеци, като основно може да се каже, че пикът на сватбите започва през месец май. Любимо място за нестандартни сватбени ритуали на благоевградчани е градската градина, предпочитани са също градинките и парковете пред ресторантите, в които младоженците празнуват. От общината изразиха готовност да съдействат във всички нестандартни идеи на младоженците, решили да сключат брак и през новата 2017 година.\r\nНатали СТЕФАНОВА", "date": "2018.05.15", "title": "Благоевград: 699 граждански брака са сключени в Общината през 2017 година"}
{"url": "http://www.focus-news.net/news/2018/05/15/2522089/stefan-radev-kmet-na-sliven-prodalzhava-rabotata-po-proektite-ot-transportnata-infrastruktura-i-oblagorodyavaneto-na-gradskata-sreda.html", "text": "Два големи инфраструктурни проекта се реализират в момента в Сливен, съобщи пред Радио „Фокус“ – Сливен кметът Стефан Радев.\r\nАктивно се работи по  кръстовището „Розова градина“ и „пробива“ на ул. „Г.С.Раковски“. Тези два проекта трябва да са готови до края на годината.\r\nРаботи се по проектите от инвестиционната програма на Община Сливен, която се финансира от ОП „Региони в растеж“. Това са проектите за поречието на река Асеновска и облагородяването в кв. „Република“. Тези два проекта трябва да са готови в края на лятото.\r\nПродължават дейностите и по проекта за интегриран градски транспорт. Работи се по базата на превозвача и обръщалото на Дюлева река, стана ясно още от кмета. Престои започване на работа по проектите за спирките и велоалеите. По думите на кмета работата ще е в посока  здравословен начин на живот, по- малко замърсяване на въздуха и по-човешки вид на градската среда.\r\nПредстои да бъде избран изпълнител за ремонт на 4 детски градини по ОП „Региони в растеж“. Отделно Общината Сливен подготвя основен ремонт на Детска ясла№ 3. Общата стойност на ремонтите е над 5 млн. лева\r\nПродължава и санирането на многофамилни жилищни сгради. Предстои откриване на строителна площадка за санирането на 11-я пореден жилищен блок.", "date": "2018.05.15", "title": "Стефан Радев, кмет на Сливен: Продължава работата по проектите от транспортната инфраструктура и облагородяването на градската среда"}
{"url": "http://www.focus-news.net/news/2018/05/15/2522100/ispanskiyat-premier-mariano-rahoy-bez-nikakvo-samnenie-balgarskoto-evropredsedatelstvo-e-edno-ot-nay-uspeshnite.html", "text": "Без никакво съмнение Българското председателство на Съвета на ЕС е едно от най-успешните. Това каза испанският премиер Мариано Рахой на брифинг след срещата с премиера Бойко Борисов, предаде репортер на Агенция „Фокус“. „Темите, които са включени в европейския дневен ред, са от огромно значение за бъдещето на всички нас“, обяви той. „С Бойко Борисов говорихме за чудесното състояние, в което се намират отношенията ни. Хилядите българи, които живеят в Испания, са прекрасен пример за интеграция в испанското общество“, посочи испанският премиер. „Испания е на 8-мо място във взаимоотношенията си с България. Износът и вносът ни продължават да се увеличават. Търговските ни връзки са все по-интензивни. Ще продължим да работим, за да се запази тази тенденция и в бъдеще“, изтъкна той. „Испания и България са много ефикасни в борбата срещу организираната престъпност“, каза още Мариано Рахой.", "date": "2018.05.15", "title": "Испанският премиер Мариано Рахой: Без никакво съмнение Българското европредседателство е едно от най-успешните"}
{"url": "http://www.focus-news.net/news/2018/05/15/2522101/tass-predsedatelyat-na-moldovskiya-parlament-osadi-poluchavaneto-na-statut-na-nablyudatel-v-eaes-na-kishinev.html", "text": "Председателят на молдовския парламент Андриан Канду се изказа против статута на наблюдател при Евразийския икономически съюз (ЕАЕС), който беше предоставен на републиката по инициатива на президента на страната Игор Додон. Това се казва в разпространено във вторник заявление на говорителя, който е един от ръководителите на контролиращата парламента Демократическа партия на Молдова, предава ТАСС.\r\n„Игор Додон и Партията на социалистите на република Молдова са тези, които получиха статут на наблюдател, но определено не и Молдова. Европейският вектор е единственото стратегическо направление на развитие на нашата страна, което дава шанс на бъдещите поколения за прогрес и стабилност. Ето защо ние инициирахме внасяне на поправки в Конституцията, за да направим този курс необратим. Нито Игор Додон, нито който и да е друг държавен деятел не може да промени този курс без поддръжката на парламента“, цитира Канду пресслужбата на парламента.\r\nВ съобщението се отбелязва, че съгласно Конституцията на Молдова, парламентът утвърждава основните направления на външната политика.\r\nТАСС обяснява, че Молдова е получила статут на наблюдател в ЕАЕС в Сочи. Както е отбелязал присъстващият на заседанието Додон, устойчивото развитие на молдовската икономика е невъзможно без традиционните търговски връзки в ОНД (Общността на независимите държави), които, според неговите думи, са отслабнали през последните години. Президентът е обърнал внимание, че укрепването на връзките в рамките на общността и ЕАЕС се поддържа от огромното мнозинство молдовани.\r\nС критика за инициативата на молдовския президент във вторник излезе и ДПМ. Коментирайки заявлението й пред ТАСС, Додон напомни, че „държавният глава е избран в хода на общонационално гласуване, за разлика от управляващото мнозинство в парламента, което получилата на изборите само 19 от 101 места Демократическа партия е сформирала чрез съмнителни методи“.\r\nСпоред мнението на президента, демократите правят тези заявления „под натиска на Запада“. Също така той свързва критиката с предстоящите през есента в Молдова парламентарни избори.\r\nПревод и редакция:", "date": "2018.05.15", "title": "ТАСС: Председателят на молдовския парламент осъди получаването на статут на наблюдател в ЕАЕС на Кишинев"}
{"url": "http://www.focus-news.net/news/2018/05/15/2522086/georgi-georgiev-prevozvach-vavezhdaneto-na-novite-evropeyski-iziskvaniya-za-speditsiya-shte-unishtozhi-balgarskite-prevozvachi.html", "text": "Въвеждането на новите европейски изисквания за спедиция на територията на ЕС ще ощети българските превозвачи и ще унищожи бизнеса на тези, които имат малко камиони. Това заяви пред Радио „Фокус“ – Сливен Георги Георгиев, собственик на транспортна фирма. „Целта е чрез търгове да стане преразпределение на спедиторските маршрути и да бъдат облагодетелствани по – силните страни в ЕС“, заяви Георгиев. По думите му голяма част от българските шофьори ще загубят работа си в България и ще се пренасочат към по – големите чужди фирми. Относно изискването за нощувка извън камиона при по – дълъг престой, Георгиев коментира, че се нарушават договорните условия на всички спедиторски фирми. Шофьорът няма право да оставя без надзор товарния автомобил, а още една причина е че, не навсякъде има паркинги с обособени хотели или мотели. Това ще доведе до оскъпяване на услугите за превоз, и това ще изведе от пазара, много български фирми, счита още превозвачът. Според Георгиев, сливенските превозвачи изцяло подкрепят недоволството на своите колеги, но няма да протестират ефективно, тъй като не могат да си го позволят икономически.\r\nЛюдмила ЙОРГОВА", "date": "2018.05.15", "title": "Георги Георгиев, превозвач: Въвеждането на новите европейски изисквания за спедиция ще унищожи българските превозвачи"}
{"url": "http://www.focus-news.net/news/2018/05/15/2522103/stara-zagora-tri-shestviya-i-osem-rituala-rozober-i-rozovarene-predvizhda-programata-na-praznika-na-rozata-tazi-godina.html", "text": "Кулминацията на програмата в Празника на розата е на 1,2 и 3 юни, когато ще бъде тържественото коронясване на царица Роза, на което ще и бъде връчен ключът на Казанлък от кмета Галина Стоянова. Това каза за Радио „Фокус“ Сребра Касева, началник – кабинет на кмета. Тя поясни, че на коронясването в концертната програма ще вземат участие Любо Киров и Маргарита Хранова. На 2 юни след тържествената заря – проверка пред казанлъчани ще се представи ансамбъл „Българе“.\r\nВ неделния ден на 3 юни след празничния розобер в градините край Казанлък ще се състои празничното дефиле, което тази година е под надслов „Мъдростта на розата“. В него традиционно ще участват читалищни групи, състави, училища, детски градини. В шествието ще се включат и състави от други градове. Във фестивалната програма има и още две шествия. Едното е шествие на мажоретните състави на 25 май, след което ще се проведе и мажоретен фестивал. Ще има и шествие на розоберачките на 26 май с участието на танцьори – участници в националното надиграване „Тъпан бие, хоро се вие“. На 1 и 2 юни ще се състои и шествието „Пъстра фиеста“ с участието на състави, участници в Международния фолклорен фестивал. За фестивала има заявени участия от Гърция, Унгария, Китай, Италия, Сърбия, Румъния, Македония, Южна Корея и Алжир.\r\nЗа туристите е предвидено пресъздаване на ритуалите розобер и розоварене в осем населени места на общината. В програмата има много конкурси, изложби, цветен базар, традиционната Улица на занаятите, Фестивал на виното „ Розе“, спортни прояви тематично свързани с казанлъшката роза. \r\nСлавяна ГАЙДАРОВА", "date": "2018.05.15", "title": "Стара Загора: Три шествия и осем ритуала розобер и розоварене предвижда програмата на Празника на розата тази година"}
{"url": "http://www.focus-news.net/news/2018/05/15/2522097/premierat-boyko-borisov-izlizaneto-na-sasht-ot-yadrenoto-sporazumenie-bezpokoi-vsichki-i-zatova-shte-bade-tema-na-liderite-na-es-v-sofiya.html", "text": "Ядреното споразумение и излизането на САЩ от него ни безпокои всички. Утре затова го вдигаме като тема на Съвета. Действително може да предизвика много тежки сътресения впоследствие. Това каза на пресконференция министър-председателят Бойко Борисов след среща с премиера на Испания Мариано Рахой, предаде репортер на Агенция „Фокус“. „С Мариано Рахой приятелството ни датира доста отдавна, когато беше вътрешен министър, а аз - главен секретар.  Тогава ми даде червения кръст на испанската полиция – най-високия полицейски орден, на парада в Аликанте. Тогава Никола Саркози също беше вътрешен министър - далечни времена на нашата младост. Благодаря от името на народа затова, че оценявате председателството, защото то не е мое, а на България и на българите. Когато всички досега отчитат колко успешно се справяме, това е една добра визитна картичка за България“, заяви Борисов. Според него неслучайно, и в момента продължават службите да разкриват фабрики за нелегално производство на цигари, на наркотици, трафик на хора. „Едно перфектно полицейско сътрудничество по всички линии, включително и контраразузнавателните служби. \r\nИзползвахме времето да го информирам за това, което правим с колегите, по линия на „Брекзит“. Неслучайно и Тереза Мей пристига утре. И в Испания, и в България има много граждани на Великобритания. Нашите отношения с правителството в Лондон трябва да бъдат задължително добри и да намерим възможно най-добрия вариант за „Брекзит“, каза още Бойко Борисов.", "date": "2018.05.15", "title": "Премиерът Бойко Борисов: Излизането на САЩ от ядреното споразумение безпокои всички и затова ще бъде тема на лидерите на ЕС в София"}
{"url": "http://www.focus-news.net/news/2018/05/15/2522104/emsc-zemetresenie-s-magnitud-57-raztrese-regiona-na-ostrov-mayot-v-indiyskiya-okean.html", "text": "Земетресение с магнитуд 5.7 разтресе региона на френския остров Майот в Индийския океан, предава Източносредиземноморския сеизмологичен център (EMSC).\r\nЕпицентърът на труса е бил на дълбочина около 10 километра, а най-близкото населено място е отстоящият на 46 километра източно град Мамудзу на френския остров Майот.\r\nНе се съобщава за щети, ранени или опасност от цунами.\r\nПревод и редакция:", "date": "2018.05.15", "title": "EMSC: Земетресение с магнитуд 5.7 разтресе региона на остров Майот в Индийския океан"}
{"url": "http://www.focus-news.net/news/2018/05/15/2522102/tsvetan-tsvetanov-vav-vidin-balgariya-v-momenta-e-v-tsentara-na-evropeyskata-politika.html", "text": "България в момента е в центъра на европейската политика. Председателството навсякъде обединява партиите, показвайки доброто лице на ЕС и e в полза на страните си. Нека насочим енергията си тук, а не в противопоставянето си. Това каза на брифинг във Видин заместник – председателят на ГЕРБ и председател на ПГ на партията Цветан Цветанов, съобщиха от ПП ГЕРБ. \r\n„Моята молба към БСП е да бъдат по – градивни, по – позитивни и да обединим усилията си в полза на българските граждани. Противопоставянето и конфронтацията са пагубни и единствено могат да ни върнат назад. Много по – полезно ще бъде народните представители от всички партии да подкрепят правителството в неговите усилия да решава проблемите и защитава интересите на гражданите. Само тогава ще отговорим на очакванията на хората“, обясни Цветанов.\r\nТой подчерта, че е провел среща с кметове от областта и разговорът е бил за решенията и политиките на правителството, които са в интерес на българските граждани. „Всички заедно – кметовете, независимо от коя политическа сила са избрани, правителството и министрите, трябва да търсят решения на проблемите за всяко населено място. \r\nЦветан Цветанов посочи, че един от основните въпроси, повдигнати от местната власт, е състоянието на пътната инфраструктура. Той подчерта, че е приключила процедурата за ТОЛ-системата. „Годишно отделяме 320 млн. лв. за пътната инфраструктура. С въвеждането на ТОЛ-системата ще се акумулират около 1,5 млрд. лв. Така много по – бързо ще решим проблемите с пътищата, а това ще доведе до икономически растеж на регионите“, коментира той.\r\nВ отговор на журналистически въпрос дали рестартът на АЕЦ – Белене е пиар акция, както твърдят от опозицията, Цветанов бе категоричен, че целта на БСП е да се създаде напрежение в навечерието на изключително важната среща на високо равнище, която ще се проведе на 17 май в София. Той каза още, че БСП нямат право да се изказват по темата и загрижеността им всъщност е имитация. „Когато говорим за АЕЦ – Белене, ние говорим за възможността да започнат преговори с потенциални стратегически инвеститори. Но без държавни гаранции и без финансов ангажимент на държавата”, каза Цветанов. Той бе категоричен, че тези стъпки ще бъдат съобразени с европейската политика и с изискванията на ЕК. \r\nЗаместник – председателят на ГЕРБ и председател на ПГ на партията коментира и позицията на БСП относно усилията на правителството да защити българските превозвачи. „Приканвам ги в утрешния ден да бъдат активни и да поставят въпросите си на срещата на ПЕС и на своя лидер. В последната година правителството направи и прави много стъпки да защити българските превозвачи”, каза Цветанов. „Какво направиха БСП и президентът Радев по тази тема”, попита Цветанов и посочи, че единственото, което е запомнил от посещението на президента Радев във Франция е, че е бил втори пилот на самолета, с който е пътувал.", "date": "2018.05.15", "title": "Цветан Цветанов във Видин: България в момента е в центъра на европейската политика"}
{"url": "http://www.focus-news.net/news/2018/05/15/2522107/neli-dakova-istorik-dokumentalni-iztochnitsi-sochat-che-zhitelite-na-pleven-sa-se-narichali-pleventsi-i-plevnalii.html", "text": "Документални източници сочат, че жителите на Плевен са се наричали „плевенци“ и „плевналии“. Това каза ръководителят направление „Нова и най-нова история“ към Регионалния исторически музей – Плевен Нели Дакова в интервю за Агенция „Фокус“ по повод празника на Плевен, който се отбелязва на 15 май. По думите й в по-ново време името явно е модернизирано на „плевенчани“. „Но и сега се употребява името „плевналии“. Често съм чувала жители на други градове да ни наричат „плевналии“, както пък  ние наричаме жителите на Ловеч „ловчалии“, поясни Дакова. Тя обясни, че в постоянната експозиция на раздел „Нова и най-нова история“ в зала „Плевен след Освобождението“  посетителите могат да усетят атмосферата на Стария Плевен. Дакова уточни, че в тази експозиция са представени панорамни снимки на Плевен от края на ХІХ и началото на ХХ в., илюстриращи  архитектурния му облик по онова време, на главната улица „Александровска“ и застроените на нея нови модерни сгради. „Направена е възстановка на търговска улица с фасадни витрини и интериор на магазините, уреден е домашен битов кът, представящ европеизирането на жилищна уредба в новия градски дом“, каза още историкът. \r\nДеница КИТАНОВА", "date": "2018.05.15", "title": "Нели Дакова, историк: Документални източници сочат, че жителите на Плевен са се наричали „плевенци“ и „плевналии“"}
{"url": "http://www.focus-news.net/news/2018/05/15/2522105/premierat-boyko-borisov-ispaniya-podkrepya-balgariya-po-patya-ni-kam-shengen-i-evrozonata.html", "text": "Испания подкрепя България по пътя ни към Шенген и еврозоната. Това каза на пресконференция министър-председателят Бойко Борисов след среща с премиера на Испания Мариано Рахой, предаде репортер на Агенция „Фокус“. „Информирах го за това, което правим с еврокомисаря по транспорт. За това, че и транспортните ни фирми, и работници трябва да бъдат разглеждани под и с еднакъв аршин, особено в тези няколко параметъра – къде да спират ТИР-овете, 48-часовата почивка, застраховките на товарите, съответно това, което най-много ни притеснява – завръщането до дома на всеки три седмици. Като се има предвид къде е България, къде е Великобритания, Холандия или Германия, просто убива нашия бранш. Вчера работихме много с еврокомисаря по транспорт, тя остави своите сътрудници тук, днес са продължили“, заяви Борисов. Той уточни, че има текстове, които утре ще раздаде на всичките си колеги, за да може да се намери разумният компромис за българските превозвачи. „Така че предварително благодаря на всички колеги, че разбират нашия проблем и ще бъде разгледано“, добави той.\r\n„Запознах Мариано с това, която правим по Западните Балкани. Всъщност основната цел, което сме си поставили, е да превърнем Балканите в една строителна площадка и както Испания се промени коренно за 20 години, така и съответно Балканите да бъдат превърнати в едно добро място и за живеене, и за туризъм, и за бизнес. Коридорите 4, 8, 10, жп линии, дигитална инфраструктура, пристанища – нещо, към което мисля, че включително и Испания, която не признава Косово, подкрепя този наш процес и той ще е добре за цяла Европа“, добави премиерът. \r\n„Много българи живеят в Испания, много испански фирми има тук, испанското правителство полага всички грижи, нашите консули, да решават всеки един проблем, когато възникне. В двустранните отношения нямаме  нещо, което да разглеждаме в тях. България върви уверено по пътя си към Шенген и еврозоната, изпълняваме критериите, Испания ни подкрепя. В утрешния ден ще имаме доста теми. Преди няколко дни премиерът Йълдъръм беше в Мадрид при Мариано Рахой. Те ни подкрепиха много за срещата на ЕС и Турция“, заяви Борисов. „Работим в тези напрегнати времена да намалим и напрежението, което има, по възможност с решаването на проблемите в Киев и с Русия. Имаме огромни стокообороти и с тази страна“, каза още Бойко Борисов.", "date": "2018.05.15", "title": "Премиерът Бойко Борисов: Испания подкрепя България по пътя ни към Шенген и еврозоната"}
{"url": "http://www.focus-news.net/news/2018/05/15/2522109/sport-parvoto-poluvreme-na-macha-mezhdu-tsska-i-levski-zavarshi-naravno-11.html", "text": "Първото полувреме на петото Вечно дерби за този сезон между ЦСКА и Левски завърши наравно 1:1. „Червените“, за които мачът е без значение, откриха резултата с гол на Енрике в 20-ата минута, а сините, които се борят с Берое за третото място, което дава право на участие в бараж за излизане в европейските клубни турнири, изравниха с гол на Паулиньо в 34-ата минута", "date": "2018.05.15", "title": "Спорт: Първото полувреме на мача между ЦСКА и Левски завърши наравно 1:1"}
{"url": "http://www.focus-news.net/news/2018/05/15/2522108/premierat-boyko-borisov-v-nikakav-sluchay-az-ne-bih-slagal-znak-za-ravenstvo-mezhdu-kosovo-i-katalunya.html", "text": "В никакъв случай аз не бих слагал знак за равенство между Косово и Каталуня, но това си е решение на испанското правителство и на техния премиер. Това каза на пресконференция министър-председателят Бойко Борисов след среща с премиера на Испания Мариано Рахой, предаде репортер на Агенция „Фокус“. „Още преди месец говорихме в Брюксел и именно, за да не остане никакъв оттенък към България и нашето председателство, че има някакъв вид бойкот или нещо, което да накърни нашето желание за един траен мир – повярвайте ми, че единствената ни цел е траен мир и подобряване за условията за живот на Балканите“, заяви Борисов. По думите му това е добре за цяла Европа. \r\n„И утре е ден, нека да дойдат колегите, заедно ще бъдем и на срещата на ЕНП, на вечерята, така че ще имаме възможност и с останалите колеги да говорим. Факт е, че премиерът Рахой е два дни в България. Застъпва се със срещата и мисля, че от дипломатическа гледна точка и чисто приятелска, той изпълни ангажимента си и към мен, и към председателството, така че за това ти благодаря“, каза още Бойко Борисов.", "date": "2018.05.15", "title": "Премиерът Бойко Борисов: В никакъв случай аз не бих слагал знак за равенство между Косово и Каталуня"}
{"url": "http://www.focus-news.net/news/2018/05/15/2522090/redzhep-taiyp-erdogan-benyamin-netanyahu-ima-palestinska-krav-po-ratsete-si.html", "text": "Президентът на Турция Реджеп Таийп Ердоган заяви, че премиерът на Израел Бенямин Нетаняху има „палестинска кръв по ръцете си“, след безразборните убийства на израелските сили за сигурност на границата на Ивицата Газа, предава Anadolu Agency.\r\n„Нетаняху е премиер на държава, в която има апартейд и която е окупира земята на беззащитни хора от повече от 60 години в нарушение на резолюциите на ООН“, написа турският държавен глава в „Туитър“.\r\n„Той има палестинска кръв по ръцете си и не може да прикрие престъпленията си като напада Турция. Искате урок по хуманност? Прочетете десетте Божии заповеди“, добави още Ердоган.\r\nПревод и редакция:", "date": "2018.05.15", "title": "Реджеп Таийп Ердоган: Бенямин Нетаняху има палестинска кръв по ръцете си"}
{"url": "http://www.focus-news.net/news/2018/05/15/2522111/nimh-prez-noshtta-glavno-v-zapadna-balgariya-shte-ima-kratkotrayni-valezhi-pridruzheni-s-gramotevitsi-i-vremenno-usilvane-na-vyatara.html", "text": "След временното понижение в нощните часове, през деня атмосферното налягане отново ще се повиши и ще е близко до средното за месеца. През нощта, главно в Западна България ще има краткотрайни валежи, придружени с гръмотевици и временно усилване на вятъра. По-интензивни ще са явленията в северозападните райони на страната, където валежите ще са значителни по количество и са възможни градушки. До сутринта явленията ще отслабнат и през деня само на отделни места отново ще се развива купесто-дъждовна облачност и ще превали; ще има и слънчеви часове. Вятърът от северозапад ще се усили и с него за кратко в Северна България ще нахлуе малко по-хладен въздух; в югоизточните райони ще духа до умерен югозападен вятър. Температурите ще са близки и малко по-високи от обичайните - максималните ще са предимно между 23° и 28°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Евгения Егова. \r\nПо Черноморието ще преобладава слънчево време с временни увеличения на облачността. Само на отделни места е възможно краткотрайно да превали. Ще духа до умерен югоизточен вятър, който след обяд в южните райони ще се ориентира от югозапад. Максималните температури ще са 23-27°. Температурата на морската вода е 18-19°. Вълнението на морето ще е 2-3 бала.\r\nНад планините ще се развива купесто-дъждовна облачност и на много места ще има краткотрайни валежи с гръмотевици. Ще духа умерен до силен, само по най-високите части временно бурен югозападен вятър. Максималната температура на височина 1200 метра ще е около 16°, на 2000 метра – около 9°.\r\nИ през следващите дни въздушната маса над страната ще остане неустойчива. Ще има и слънчеви часове, но и развитие на купесто-дъждовна облачност, с краткотрайни превалявания, на места и с гръмотевични бури, възможни са и градушки. По-интензивни ще са явленията главно в часовете след обяд и през първата половина от нощта. По-голяма е вероятността за валежи в Западна и Централна България, а през нощта срещу четвъртък и в четвъртък - в източните райони. Температурите ще са близки и малко по-високи от обичайните - преобладаващите максимални ще са между 22° и 27°, минималните – между 10° и 15°.", "date": "2018.05.15", "title": "НИМХ: През нощта, главно в Западна България ще има краткотрайни валежи, придружени с гръмотевици и временно усилване на вятъра"}
{"url": "http://www.focus-news.net/news/2018/05/15/2522110/ispanskiyat-premier-mariano-rahoy-shte-podkrepim-finalnata-deklaratsiya-sled-sreshtata-na-17-may-no-beshe-vzeto-reshenie-da-ne-prisastvame.html", "text": "Финалната декларация след срещата е неутрална по отношение на въпросите, които ни безпокоят, благодаря за усилията на Бойко Борисов, защото ни дава възможност да я подкрепим. Това каза испанският премиер Мариано Рахой на брифинг след срещата с премиера Бойко Борисов за предстоящата среща между ЕС и Западните Балкани на 17 май, предаде репортер на агенция „Фокус“. „По отношение на присъствието ми на срещата на високо равнище мисля, че решението, което беше взето, да не се присъства, е най-съгласуваното с винаги заявяваното от няколко години насам“, заяви той. „Испания винаги е поддържала конструктивна позиция по отношение на Западните Балкани“, обяви Мариано Рахой. „Днес заявих на българския министър-председател Бойко Борисов, че ще подкрепя всички мерки, които допринасят за развитието и стабилността на региона“, заяви той. „Високо ценим усърдието, с което работи министър-председателят на България. Той винаги може да разчита на помощта на нашата държава“, каза още испанският премиер.", "date": "2018.05.15", "title": "Испанският премиер Мариано Рахой: Ще подкрепим финалната декларация след срещата на 17 май, но беше взето решение да не присъстваме"}
{"url": "http://www.focus-news.net/news/2018/05/15/2522112/vidin-izlozhba-na-narodnata-nosiya-ot-regiona-shte-bade-otkrita-na-18-may-mezhdunarodniya-den-na-muzeite.html", "text": "Изложба на народната носия от Видинско, Кулско и Белоградчишко ще бъде открита на 18 май, Международния ден на музеите, каза за Радио „Фокус“-Видин Десислава Божидарова, етнограф от Регионалния исторически музей във Видин. Тя посочи, че в самата изложба се разглеждат ризите, престилките, вълнениците на женското облекло. Представено е мъжкото и детското облекло. „Периодът, който обхващаме в тази изложба е от 19 до 20 век. Изложбата е подредена в музей „Кръстата казарма“ и е по проект към Министерството на културата. Със средства на музея са изработени витрините и подиумите“, обясни Десислава Божидарова. Носиите, моделите на шевиците и накитите  в изложбата са автентични. „Всички костюми са много цзенни, някои не са излагани досега и за това си заслужава да се видят. Много от костюмите са стари и си личи как с времето тъканта се разпада“, допълни етнографът. Тя обясни, че толкова ценни и стари национални носии вече не се срещат. „Читалищата си поръчаха нови костюми за съставите си, които дори не са реплика на облеклото от видинско“, каза Божидарова. Тя заяви, че националните костюми във фондовете на Регионалния исторически музей са събирани от етнографите Маргарита Николова, Нинко Заяков и от Васил Атанасов, събирал различни шевици.\r\nАнна ЛОЗАНОВА", "date": "2018.05.15", "title": "Видин: Изложба на народната носия от региона ще бъде открита на 18 май – Международния ден на музеите"}
{"url": "http://www.focus-news.net/news/2018/05/15/2522116/kyustendil-200-leva-shte-bade-taksata-za-razkrivane-na-punkt-za-izkupuvane-na-chereshi-v-bobov-dol.html", "text": "200 лева ще бъде таксата за разкриване на пункт за изкупуване на череши на територията на Община Бобов дол. Това съобщиха за Радио „Фокус” – Кюстендил от Общината. Вече е издадена заповед от страна на кмета на Община Бобов дол, чрез която кметовете и кметските наместници на селата са задължени предварително да определят местата за разкриване на пунктове за изкупуване на череши. Приемането на документи за разкриване на пунктове е без срок, но съгласно общинската наредба таксата е в размер на 200 лева. Въведено е изискване копие от разрешителното да бъде поставено на видно място в пункта, а лицата изкупуващи череши да бъдат снабдени с пълномощно, удостоверяващо, че изкупуват за сметка на юридическо или физическо лице, имащо право да осъществява тази дейност.\r\nВенцеслав ИЛЧЕВ", "date": "2018.05.15", "title": "Кюстендил: 200 лева ще бъде таксата за разкриване на пункт за изкупуване на череши в Бобов дол"}
{"url": "http://www.focus-news.net/news/2018/05/15/2522106/rabotna-grupa-kam-mtsp-shte-izgotvi-nov-zakon-za-horata-s-uvrezhdaniya.html", "text": "Работна група ще изготви изцяло нов проект на Закон за хората с увреждания. Това решиха по време на среща днес министърът на труда и социалната политика Бисер Петков, председателят на парламентарната комисия по здравеопазване д-р Даниела Дариткова, заместник-председателят на парламентарната комисия по труда и социалната политика Светлана Ангелова, представители на национално представителните организации на и за хората с увреждания и родители на деца с увреждания. Основната цел е новият нормативен акт да бъде синхронизиран с Конвенцията за правата на хората с увреждания, която беше ратифицирана от Народното събрание през 2012 г. Това съобщиха от пресцентъра на Министерството на труда и социалната политика.\r\nВ законопроекта ще бъде регламентирано правото на лична помощ за хората, които имат нужда от такава в ежедневните си дейности. Личната помощ ще бъде отпускана на база на социалната оценка на индивидуалните потребности, която по-добре ще отчита нуждите на хората. \r\nЗаконопроектът предвижда промяна на функциите на Агенцията за хората с увреждания. Участниците в дискусията се обединиха около предложенията да бъдат подсилени мерките, осигуряващи възможност за интегрирана работна среда за хората с увреждания. \r\n„Важно е още в етапа на подготовката да гледаме в една посока. Тръгваме по този път заедно. Надявам се заедно да изпълним задачата след няколко месеца“, обърна се министър Бисер Петков към участниците в срещата. \r\n„Новият закон ще касае всички хора с увреждания, затова искаме по-широк кръг от организации да бъдат включени в работната група. Само през диалога можем да постигнем добрите решения, които да удовлетворят желанията на хората с увреждания“, коментира Светлана Ангелова. Д-р Дариткова допълни, че е трудно да се постигне съгласие на 100%, но институциите имат амбицията да го направят. Двете парламентарни комисии изразиха подкрепата си към министър Петков и неговия екип за създаване на нов Закон за хората с увреждания. \r\nУчастниците в срещата се обединиха около извода, че е необходимо повече време за изработването на нов закон. Министър Петков увери, че желанието е законопроектът да бъде приет в рамките на тази година. Съставът на работната група ще бъде разширен с представители на родители на деца с увреждания.", "date": "2018.05.15", "title": "Работна група към МТСП ще изготви нов Закон за хората с увреждания"}
{"url": "http://www.focus-news.net/news/2018/05/15/2522114/ispanskiyat-premier-mariano-rahoy-pozitsiyata-mi-za-paketa-mobilnost-e-zashtitavanata-ot-balgarskiya-premier-boyko-borisov.html", "text": "Позицията ми е тази, която се защитава от българския премиер Бойко Борисов. Това каза испанският премиер Мариано Рахой на брифинг след срещата с премиера Бойко Борисов за мерките в пакета „Мобилност“, срещу които протестират българските превозвачи, предаде репортер на агенция „Фокус“. „Мисля, че това е в линия на това, от което се нуждаят превозвачите ни и на това, което се диктува от разума“, изтъкна той. „Това е директива, която в момента се обсъжда в ЕП. Има една част, която остана висяща. Не се постигна съгласие между членките на ЕС. Това е въпрос, който ме безпокои, за мен той е важен“, каза още Мариано Рахой.", "date": "2018.05.15", "title": "Испанският премиер Мариано Рахой: Позицията ми за пакета „Мобилност“ е защитаваната от българския премиер Бойко Борисов"}
{"url": "http://www.focus-news.net/news/2018/05/15/2522115/afp-premierat-na-ispaniya-se-saglasi-da-se-sreshtne-s-noviya-katalunski-lider.html", "text": "Премиерът на Испания Мариано Рахой заяви във вторник, че ще се срещне с новия каталунски лидер Ким Тора, но бе категоричен, че никога няма да има Каталунска република, както иска регионалният президент, предава AFP.\r\n„Ще се срещна с регионалния президент ако ме помоли... На разположение съм за разговори“, заяви Рахой пред репортерите в София, където е на посещение при българския си колега Бойко Борисов, след като Тора поиска среща, но добави, че няма да има независимост.", "date": "2018.05.15", "title": "AFP: Премиерът на Испания се съгласи да се срещне с новия каталунски лидер"}
{"url": "http://www.focus-news.net/news/2018/05/15/2522118/blagoevgrad-zapochna-beritbata-na-parvite-yagodi-v-dgs-rilski-manastir.html", "text": "Добра първа реколта от ягоди, отгледани в собствена градина, отчитат в „ДГС Рилски манастир”. Това съобщиха от пресцентъра на Югозападно държавно предприятие. Кампанията е в ход вече седмица, като до момента са събрани 500 кг. От ранна сутрин работници и служители на териториалното поделение на ЮЗДП са в горския разсадник „Герена” край с. Стоб, за да приберат плодовете на своя труд. През 2017 г., в опит да разнообразят дейностите и приходите от недървесни горски продукти, с доброволните усилия на целия колектив тук бяха засадени близо 3 декара с ягоди. За да бъдат осигурени максимално добри условия за плододаване, горските служители изградиха и система за капково напояване. „Ягодите са от сорта „Клери” – едри, вкусни и ароматни. Предназначени са за директна консумация. И най-важното – не са пръскани с препарати, които са вредни за здравето, използвани са биоторове”, казва директорът на „ДГС Рилски манастир” инж. Георги Кабзималски. Фирма от региона е осигурила изкупуването на ароматните плодове, които вече се предлагат по пазарите. До края на кампанията се очаква добивът да достигне 1500 кг, което е добър резултат за първа година на плододаване.", "date": "2018.05.15", "title": "Благоевград: Започна беритбата на първите ягоди в ДГС Рилски манастир"}
{"url": "http://www.focus-news.net/news/2018/05/15/2522117/rolyata-na-varhovnite-oditni-institutsii-za-prozrachnostta-v-publichniya-sektor-be-obsadena-na-konferentsiya-v-sofiya-obzor.html", "text": "Ролята на върховните одитни институции за засилване на отчетността, прозрачността и интегритета в публичния сектор бе обсъдена на провелата се в София конференция в рамките на Българското председателство на Съвета на Европейския Съюз. \r\nОрганизатор на форума е българската Сметна Палата, която бе представена от председателя ѝ Цветан Цветков, а приветствие към участниците отправиха министърът на Българското председателство Лиляна Павлова и народният представител и член на Комисията по бюджет и финанси Мария Илиева. \r\n„Целта на този форум е Върховните одитни институции (ВОИ) от страните-членки на ЕС и от страните, които кандидатстват за членство, да споделят своя опит и водещи практики по прилагането на принципите на доброто управление в публичния сектор – отчетност, прозрачност и интегритет. Управление, което е насочено към подобряване на живота на гражданите и оправдава тяхното доверие“, подчерта председателят на българската Сметна палата Цветан Цветков при откриването на форума. По думите му обменът на опит между европейските одитни институции и тези на Западните Балкани е важен процес за това да има по-добри правила и разходване на средствата. \r\nВ приветствието си министър Лиляна Павлова подчерта, че стабилността и доверието в администрацията, интегритета и върховенството на закона са невъзможни без одитните институции. Тя подчерта, че събитието е едно от важните в календара на Българското председателство на Съвета на ЕС именно заради активната роля, която сметните палати имат в интеграционния процес на Западните Балкани. \r\nБългарският парламент е особено заинтересован от добро взаимодействие със Сметната палата, защото тя му помага при вземането на законодателните решения и за упражняване на парламентарния контрол, посочи Мария Илиева, председател на Постоянно действащата подкомисия по отчетност на публичния сектор към Комисията по бюджет и финанси на 44-то Народно събрание. Тя поднесе приветствие от името на председателя на Комисията – Менда Стоянова. \r\nИзказване в рамките на форума направи и председателят на Европейската сметна палата Клаус-Хайнер Лене, който изведе на преден план необходимостта от доброто управление като основа на доверието на гражданите в техните институции. „Ето защо, като одитори ние трябва не само да разкриваме недостатъците, но и да обменяме и разпространяваме добри практики с оглед постигане на по-голяма управленска отговорност, прозрачност и почтеност във всички сфери на публичния сектор“, каза председателят на Европейската сметна палата Клаус-Хайнер Лене. \r\nНастоящата конференция бе посветена в голяма степен на въпроса за обмен на добри практики между ВОИ на държавите членки и на страните кандидатки, подчерта също той. „Европейската сметна палата е благодарна на председателя Цветан Цветков и на Сметната палата на Република България за предоставената възможност да се запознаем отблизо с вижданията и очакванията на страните в Западните Балкани“, посочи още председателят на Европейската сметна палата.\r\nИван ЛАЗАРОВ", "date": "2018.05.15", "title": "Ролята на върховните одитни институции за прозрачността в публичния сектор бе обсъдена на конференция в София (ОБЗОР)"}
{"url": "http://www.focus-news.net/news/2018/05/15/2522135/nimh-nay-mnogo-dazhd-e-valyalo-v-pleven-18-lkv-m-tam-e-padnala-i-gradushka.html", "text": "Най-много дъжд е валяло в Плевен – 18 л/кв. м, там е паднала и градушка. Това съобщиха за Агенция „Фокус“ от Националния институт по метеорология и хидрология (НИМХ) при БАН. В Кнежа са измерени 13 л/кв. м, а в Монтана – 11 л/кв. м.\r\nОт НИМХ предупредиха, че валежите ще продължат и през нощта.", "date": "2018.05.15", "title": "НИМХ: Най-много дъжд е валяло в Плевен – 18 л/кв. м, там е паднала и градушка"}
{"url": "http://www.focus-news.net/news/2018/05/15/2522134/plovdiv-sdruzhenieto-na-zhenite-voennosluzheshti-organizira-proleten-blagotvoritelen-bazar-detski-usmivki-na-20-may.html", "text": "Пролетен благотворителен базар „Детски усмивки” организира Сдружението на жените военнослужещи. Това съобщиха за Радио „Фокус”- Пловдив организаторите. Базарът е под патронажа на Пловдивския митрополит Николай. Инициативата е съвместна на военнослужещи и служители в Пловдивския гарнизон и с подкрепата на Областна администрация, Областна дирекция на МВР, Община Пловдив и Пловдивска митрополия. Целта е да се подпомогнат децата на загиналите при изпълнение на войнския си дълг, тежко пострадали и починали от заболявания военнослужещи от Пловдив. Благотворителният базар се организира на 20 май, от 10.00 до 14.00 часа, в зала „Борис Христов”- Пловдив.", "date": "2018.05.15", "title": "Пловдив: Сдружението на жените военнослужещи организира пролетен благотворителен базар „Детски усмивки“ на 20 май"}
{"url": "http://www.focus-news.net/news/2018/05/15/2522137/blagoevgrad-provede-se-19-tata-studentska-nauchna-konferentsiya-na-fakulteta-obshtestveno-zdrave-zdravni-grizhi-i-sport-na-yugozapadniya-universitet-neofit-rilski.html", "text": "19-тата Студентска научна конференция на факултета „Обществено здраве, здравни грижи и спорт“ се проведе в Университетския център „Бачиново“. Това съобщиха от пресцентъра на Югозападен университет „Неофит Рилски“- Благоевград. Форумът бе открит от доц. д-р Татяна Дзимбова – председател на Организационния комитет. „Студентската конференция се превърна в сериозен научен форум, който вълнува всички в нашия факултет – студенти и преподаватели. Броят на участията са ясно доказателство за ентусиазма на студентите и тяхното желание да се включват в съвместните научни изследвания с преподавателите. Участието на студентите в научни разработки им дава възможност да навлязат в практическото приложение на наученото в университета и да решават практически проблеми в професионалното направление, в което се обучават“, каза в обръщението си доц. д-р Татяна Дзимбова. Тя отбеляза, че отличната университетската инфраструктура, университетските и факултетски лаборатории и центрове, дават прекрасни възможности за развитие на експериментална и научноизследователската дейност. Доц. Дзимбова подчерта, че ръководството на ЮЗУ „Неофит Рилски“ дава възможност и приветства участието на всички студенти в изследователската работа, което им позволява да трупат собствен опит и да прилагат придобитите знанията. Тазгодишното издание на студентския научен форум протече в две секции „Здравеопазване и спорт“ и „Социални дейности и логопедия“, в които бяха представени 42 доклада. Участниците в конференцията представиха значими за тях и техните преподаватели научни изследвания, които показват напредъка в научноизследователската дейност на факултета „Обществено здраве, здравни грижи и спорт“.", "date": "2018.05.15", "title": "Благоевград: Проведе се 19-тата Студентска научна конференция на факултета „Обществено здраве, здравни грижи и спорт“ на Югозападния университет \"Неофит Рилски\""}
{"url": "http://www.focus-news.net/news/2018/05/15/2522138/sport-beroe-ostana-v-borbata-za-tretoto-myasto-sled-11-s-ludogorets.html", "text": "Берое и Лудорогец завършиха наравно 1:1 в мач от предпоследния кръг на сезона в Първа професионална лига, игран в Стара Загора и това остави домакините в борбата за третото място, което дава право на бараж за класиране за Лига Европа срещу седмия, с Лески, който днес загуби от ЦСКА с 2:3. Шампионът Лудогорец излезе с футболисти, които влизат сред титулярите по-рядко, но въпреки това поведе в резултата с гол на Денислав Александров в 65-ата минута, но Берое изравни две минути по-късно с попадение на Мартин Камбуров.", "date": "2018.05.15", "title": "Спорт: Берое остана в борбата за третото място след 1:1 с Лудогорец"}
{"url": "http://www.focus-news.net/news/2018/05/15/2522139/korneliya-ninova-za-dva-mesetsa-otkrihme-nad-10-novi-i-obnoveni-klubove-na-bsp-v-koito-priemame-novi-chlenove.html", "text": "През последните близо два месеца над десет пъти откриваме или нов клуб на БСП, или обновен, в които приемаме нови членове на партията. Това е показателно, че дори когато сме в опозиция, хората ни вярват, че си вършим работата и идват нови съмишленици”. Това заяви лидерът на БСП Корнелия Нинова по време на откриването на обновения клуб на партията в столичния квартал \"Люлин\" пред десетки симпатизанти и членове на левицата, съобщиха от пресцентъра на партията. Тя добави, че е лесно, когато си в управление да приемаш нови членове, но истинско, почтено и безкористно е, когато си в опозиция, да дойдат хората при теб. „Това ни радва и се дължи на всеки един от вас, че за година не отстъпихме от обещанията, които дадохме преди изборите. Въпреки изкушенията и опитите да купят част от нас с постове, ние устояхме”, добави Нинова. Пред препълнения клуб на БСП тя отчете свършеното от парламентарната група за една година. „31 закона внесоха нашите депутати в изпълнение на обещанията и на програмата ни. Това е една истинска алтернатива. Няма седмица да няма протест в страната. Не помня скоро да е имало толкова различни протести - на учители, лекари, полицаи, пожарникари, хора с увреждания, учени, еколози. Това означава, че много големи групи от обществото не одобряват това, което се случва в страната. Затова сме призвани да отговорим на очакванията на хората”, добави още тя. По думите ѝ БСП подкрепя приоритетите на европредседателството, но не може да се оставят хората в страната на произвола на съдбата. \r\nКорнелия Нинова съобщи, че до началото на юли ще бъде свикано Национално съвещание. На него левицата ще представи проект за бъдещето и визия за България, който ще предложи за обществено обсъждане. Ще се търсят предложения и подкрепа от различни професионални организации, граждански структури и други партии по най-важните за страната въпроси.\r\nПо време на откриването на обновения клуб Нинова връчи членски карти на новоприети членове на БСП.", "date": "2018.05.15", "title": "Корнелия Нинова: За два месеца открихме над 10 нови и обновени клубове на БСП, в които приемаме нови членове"}
{"url": "http://www.focus-news.net/news/2018/05/15/2522142/kyustendil-zelena-akademiya-ustoychivo-razvitie-na-biologichnite-resursi-shte-se-provede-v-grada-na-17-may.html", "text": "Зелена академия „Устойчиво развитие на биологичните ресурси” ще се проведе в Кюстендил. Това съобщиха за Радио „Фокус” – Кюстендил от Общинска служба „Земеделие” – Кюстендил. събитието е насрочено за 17 май от 9.30 часа в залата на „Научно технически институт” – Кюстендил. Програмата предвижда разнообразни теми, свързани с развитието на биологичното земеделие. Ще бъдат засегнати темите за подаване на заявления за подпомагане по оперативните програми, възможностите за подпомагане на млади фермери и безопасно приложение на продукти за растителна защита. Предвижда се и лекция на тема „Дронове в помощ на земеделието”, както и презентация за адаптиране на земеделското производство към климатичните промени. В програмата са включени и секции „Дом и градина”, „Гори и околна среда, както и състезание „зелени игри”.\r\nВенцеслав ИЛЧЕВ", "date": "2018.05.15", "title": "Кюстендил: Зелена академия „Устойчиво развитие на биологичните ресурси” ще се проведе в града на 17 май"}
{"url": "http://www.focus-news.net/news/2018/05/15/2522141/burgas-studenti-po-zdravni-grizhi-shte-rabotyat-v-bolnitsata-v-grada-dokato-sledvat.html", "text": "Студенти, които учат за медицински сестри, вече могат да работят в УМБАЛ Бургас, докато следват. Това съобщи за Радио „Фокус“-Бургас Юлия Андреева, говорител на УМБАЛ Бургас. Те ще бъдат назначавани на трудов договор като болногледачи и ще упражняват професията под надзора на квалифицирана медицинска сестра. „Съветът на директорите на болницата взе решение да създаде програма, която едновременно да реши два проблема – да даде възможност на бъдещите медицински сестри да облекчат финансово следването си и да запълни липсващите сестрински бройки“, посочи тя. „Както е известно, медицинските сестри не достигат в цялата страна и продължават да работят и след като се пенсионират. Проектът е изготвен съвместно с Факултета по обществено здраве и здравни грижи на Университет „Проф. д-р Асен Златаров“ в Бургас, но за работа в УМБАЛ Бургас могат да кандидатстват студенти и от други градове“, коментира Юлия Андреева. „Докато следват, студентите не могат да работят като пълноправни медицински сестри, защото още нямат нужното образование. Ние даваме възможност те едновременно да учат професията на теория и практика, да имат и трудов стаж. От това ще спечелят и пациентите, защото за всички дейности по обгрижване, за което сега медицинските ни сестри нямат време, ще отговарят болногледачите. Ще се съобразим изцяло с учебния график на студентите“, обясни директорът на УМБАЛ Бургас д-р Бойко Миразчийски.\r\nЯнислава КРЪСТЕВА", "date": "2018.05.15", "title": "Бургас: Студенти по здравни грижи ще работят в болницата в града, докато следват"}
{"url": "http://www.focus-news.net/news/2018/05/15/2522140/krasimir-uzunov-hubavo-bi-bilo-sreshtata-es-zapadni-balkani-da-zavarshi-ne-s-pozhelatelna-a-s-angazhirashta-deklaratsiya.html", "text": "Включването на Западните Балкани като приоритет на българското европредседателство помогна пред ЕС да бъдат откроени трите основни за региона проблема – бъдещото функциониране на Босна и Херцеговина, отношенията между Косово и Сърбия и казуса с името между Македония и Гърция. Това каза за вечерния блок „Това е България“ президентът на Агенция и Радио „Фокус“ Красимир Узунов. Той уточни, че най-голям напредък се наблюдава в отношенията по оста Гърция-Македония. „Стара хронична болест на ЕС е, че като декларация и пожелания е много добър, но прилагането и гарантирането на тези декларации става трудно“, коментира Красимир Узунов. „Среща на върха като тази в София утре, никога не е имало. Хубаво би било тя да завърши с декларация – ангажираща, а не пожелателна, и на която трудно можем да съберем подписите на 28+6 страни. Но поне да наложим терминологията Софийска декларация, защото е много важно България или български град да стане символ на едно определено решение“, коментира той. Според него в региона на Западните Балкани има толкова кризи и противоречия, които за Европа са неразбираеми. Той изтъкна, че ЕС е ангажиран със собствените си проблеми, но ако иска да се развива вместо да се капсулира и свежда към първообраза си, трябва да положи усилия в посока периферните си райони, каквито се явяват именно Западните Балкани.", "date": "2018.05.15", "title": "Красимир Узунов: Хубаво би било срещата ЕС- Западни Балкани да завърши не с пожелателна, а с ангажираща декларация"}
{"url": "http://www.focus-news.net/news/2018/05/15/2522113/premierat-boyko-borisov-nadyavam-se-zaradi-edinstvoto-na-es-da-se-napravi-kompromis-i-da-ne-se-udrya-prevozvacheskiyat-bransh-v-balgariya.html", "text": "Надявам се заради единството на ЕС, заради общата ни европейска политика, да не се правят такива изключения или да се направи компромис да не се удря един бранш, какъвто е превозваческият в България. Това каза на пресконференция министър-председателят Бойко Борисов след среща с премиера на Испания Мариано Рахой, предаде репортер на Агенция „Фокус“. „Многократни разговори са проведени. Големите държави с големите превозвачи с най-големите фирми в света просто искат да направят така, че да се намали конкуренцията, която има в наше лице. Най-лесният начин това да стане е като се поставят няколко на пръв поглед изглеждащи в полза и в името на шофьори – повече почивка в по-луксозни и удобни места и т.н.“, коментира Борисов. Според него, когато целият пакет се сложи на масата и когато на части са се разглеждали, по някои от тях са намирали съгласие, защото звучат логично. „Има ли някой против, че шофьорът, след като кара 1000 км или колкото е по закон, трябва да спре на охраняем паркинг, да има топла храна, напитки, баня, където да си почине и да продължи нататък? Кой здраво мислещ човек оттук ще каже „не, това не е така“. Само че детайлите след това променят цялата конфигурация. Той на хотел трябва да отиде, ако отиде – кой ще му пази ТИР-а? Застрахователят не поема за 1 млн. евро товар, ако някой го обере. С какво ще отиде до хотела и ще се върне? Колко ще му струва таксито, стаята? В България има много смели и безкомпромисни хора като нашия лидер на опозицията“, допълни Борисов.\r\n„Надявам се заради единството на ЕС, заради общата ни европейска политика, да не се правят такива изключения или да се направи компромис да не се удря един бранш, какъвто е превозваческият в България. Не съм спрял, само не съм толкова гръмогласен, смел, брутален, който с пръст обяснява как ще разбие Германия, Франция и всички останали и ще ги изхвърли от ЕС, както много обичат да говорят. Много им пука какво ще кажат. Най-обичат някой да подскача. Оптимист съм, защото мисля, че по правилния начин, с такт, с диалог, се опитваме да свършим работа“, каза още българският премиер. \r\nПо думите му България е от държавите, спасили над 50 000 български евреи от нацизма и не е дала да се пролива кръв. „В същото време с Палестина сме в също толкова добри отношения. Стотици студенти и специалисти са завършили в България и работят там. Не може това да ни е безразлично. Това, което става в Близкия Изток, прегрупирането на сили, спирането на ядрената програма, Иран, Сирия, Ирак, Либия, Йемен, Афганистан, всичко идва после на нашите граници и после в Европа като проблеми. Италия е седмата икономика и антисистемни партии дойдоха на власт именно заради мигрантската криза, която доведоха точно тези войни“, добави още Борисов.", "date": "2018.05.15", "title": "Премиерът Бойко Борисов: Надявам се заради единството на ЕС да се направи компромис и да не се удря превозваческият бранш в България"}
{"url": "http://www.focus-news.net/news/2018/05/15/2522146/predstoyashti-mezhdunarodni-sabitiya-za-16-may-agentsiya-fokus.html", "text": "Среща на върха между лидерите на Западните Балкани.\r\n*** Германският канцлер Ангела Меркел ще изнесе реч пред Бундестага относно бюджетната политика на правителството.\r\n*** Президентът на Гватемала Джими Моралес ще присъства на откриването на новото посолство на страната в Йерусалим.\r\n*** Арабската лига ще проведе извънредни разговори, за да обсъди решението на САЩ да премести посолството си в Йерусалим.\r\n***", "date": "2018.05.15", "title": "Предстоящи международни събития за 16 май (Агенция \"Фокус\")"}
{"url": "http://www.focus-news.net/news/2018/05/15/2522145/malina-nikolova-oblasten-upravitel-na-vratsa-obyaveno-e-bedstveno-polozhenie-v-obshtina-byala-slatina-zaradi-obilnite-valezhi-kartinata-e-mnogo-strashna.html", "text": "Обявено е бедствено положение в община Бяла Слатина заради обилните валежи. Това каза за Агенция „Фокус“ областният управител на Враца Малина Николова във връзка с обилните валежи от днес. „В други населени места от областта не е обявявано бедствено положение, само в Бяла Слатина. Било е нещо стихийно за около 15 минути. Утре започва истинската оценка на щетите, защото днес община Бяла Слатина заедно с общинското предприятие „БКС“ основно са разчиствали улиците, за да могат да осигурят придвижването на хората и движението на транспортните средства“, заяви Николова. По думите ѝ е възстановено електрическото захранване на населените места на общината. \r\n„Утре до обяд трябва да възстановят и в самия град. Едно от училищата „Цани Гинчев“ е с паднал стълб. Утре ще бъдат възстановени този и още два паднали стълба. Учениците имат външно оценяване и е необходимо задължително електрическо захранване. Може и с акумулатор, ще се види по какъв начин. По частните домове има сериозни щети, много отнесени покриви, много паднали дървета от улиците вътре в дворовете“, допълни тя. Николова допълни, че основно по целия площад на Бяла Слатина всички дървета почти са долу на земята. „Много е страшна картината. Има доста паднали жици. Хората имат ток, но частично по някои домове и това училище няма електрозахранване. Ще бъде възстановено утре до обяд“, каза още Малина Николова.\r\nЛюба АЛЕКСИЕВА", "date": "2018.05.15", "title": "Малина Николова, областен управител на Враца: Обявено е бедствено положение в община Бяла Слатина заради обилните валежи, картината е много страшна"}
{"url": "http://www.focus-news.net/news/2018/05/15/2522144/veliko-tarnovo-izlozhbata-chudniyat-svyat-na-trakiykata-gostuva-e-etara-na-16-may.html", "text": "Изложбата „Чудният свят на тракийката“ на Регионален етнографски музей – Пловдив гостува в Етнографски музей на открито „Етър“. Експозицията разказва как жената е в основата на всички житейски кръговрати. Това съобщиха за Радио „Фокус“ – Велико Търново организаторите. Предметите, подредени в изложбата, представят света на жените в Тракия, техният микросвят, обреди  и обичаи, загатват за техните блянове и копнежи от люлката, до дълбоки старини. Експозицията  проследява най-важните етапи в живота на жената: раждане, моминство, годеж – сватба, майчинство, представя жената като баба. Във всеки един от тях има строго определени дейности, които тя изпълнява. „Посетителите могат да възродят детските си спомени, по-младите да си припомнят разказите на своите баби, а най-малката публика – да се запознае  с българските традиции“, допълват организаторите. Официалното откриване е в сряда на 16 май, от 11.30 часа, в Изложбената зала на ЕМО „Етър”.\r\nЛуиза ТРАНЧЕВА", "date": "2018.05.15", "title": "Велико Търново: Изложбата „Чудният свят на тракийката“ гостува е Етъра на 16 май"}
{"url": "http://www.focus-news.net/news/2018/05/15/2522148/plovdiv-tarsyat-se-dobrovoltsi-za-sazdavaneto-na-filmi-posveteni-na-grada.html", "text": "Търсят се доброволци за създаването на филми, посветени на Пловдив. Това съобщиха за Радио „Фокус”- Пловдив от Фондация „Пловдив 2019“. Доброволците ще се включат в създаването на 7 късометражни филма, част от програмата на Пловдив-Европейска столица на културата 2019. Филмите са вдъхновени и посветени на града на тепетата, а ролите, в които могат да се включват непрофесионалисти, любители, ученици и студенти с интерес към киноизкуството, навършили 18-годишна възраст, са разнообразни. Търсят се доброволни асистенти на режисьора, оператора, сценографа, организатори на терен и други. Всеки избран става пълноценна част от снимачния екип на даден филм и участва в организирането и заснемането на конкретно кинопроизведение, в чийто екип попада.\r\nРежисьорските екипи, които ще създадат филм за Пловдив са Петър Вълчанов и Кристина Грозева („Урок”, „Слава”), Николай Тодоров („Преди да заспя”), Павел Веснаков („Зевс”), Ралица Петрова (“Безбог”), Димитър Кутманов („Ecce homo”), Любомир Младенов („Ловен парк”, „Кораб в стая”), Христо Симеонов („Синът”). Снимките започват в Пловдив през месец юни. Създадените късометражни филми ще бъдат обединени в един пълнометражен омнибус филм, посветен на града, чиято премиера се очаква в началото на 2019 г.\r\nВсеки желаещ да се включи, е необходимо да изпрати кратко свое представяне, възраст, какъв опит и интереси в киното има и за коя позиция смята, че е най-подходящ до адрес kinoplovdiv@gmail.com. Организаторите ще се свързват поетапно с избрани кандидатстващи.\r\nКинопловдив е проект, част от програмата на Пловдив – Европейска столица на културата през 2019 г. Мисията му е да допринесе за развитието на филмовата творческа индустрия, като въвлече млади български режисьори и местни общности в общо кино преживяване. През 2018 и 2019 г. в Пловдив са предвидени поредица от режисьорски резиденции, майсторски класове, творчески работилници и срещи с публиката, както и създаването на омнибус от седем късометражни филма, вдъхновени от Пловдив и посветени на града.", "date": "2018.05.15", "title": "Пловдив: Търсят се доброволци за създаването на филми, посветени на града"}
{"url": "http://www.focus-news.net/news/2018/05/15/2522136/prevozvachite-izlizat-na-protest-na-17-may-obzor.html", "text": "Българските превозвачи ще излязат на мирен протест на 17 май – денят, когато се провежда Срещата на върха ЕС-Западни Балкани в столицата. Решението бе взето на Конференция с международно участие \"Европейското бъдеще на транспорта в Централна и Източна Европа\". Протестните действия целят да убедят западните лидери за размера на щетите в икономиката вследствие на готвените законодателни промени. Около 200 камиона и автобуси ще бъдат разположени в столицата, като се очаква да се включат по места и градовете Пловдив, Велико Търново, Враца, Видин, Русе, Благоевград, Сандански, Петрич и др.\r\nОт 10.00 до 17.00 часа автомобилно шествие на тежкотоварни камиони и автобуси ще премине по бул. „Цариградско шосе“ при отбивката към бул. \"Брюксел\" в лентите в посока София. При 4-ти км ще бъдат паркирани товарни автомобили, а след отбивката за кв. \"Дървеница\" до отбивката за бул.\"Ситняково\" ще бъде наредена протестна колона от автобуси. От 13.00 ч. до 17.00 ч. ще бъде проведено протестно шествие със сборен пункт пл. \"Македония\", по маршрута от ул. \"Алабин\" към Съдебната палата, вдясно по бул. \"Витоша\" до парковото пространство пред НДК, където протестиращите ще държат речи.\r\nНа конференцията стана ясно, че премиерът Бойко Борисов е поел ангажимент новоразписаните промени по текстовете на пакета за мобилност, с приемане от страна на бранша в България, и с компромиси от страна на ЕК лично да бъдат предадени на френския президент Еманюел Макрон, за да може той да въздейства, ако има желание. Решението, което е било прието, е да бъде задължение на компанията работодател да осигури възможността на превозвача да се прибере вкъщи, да отседне в база на компанията, или да прекара почивката си на предвидено от него място. Друга тема, която се оказва проблемна и така разписана в пакета за мобилност не дава възможност за почивка в кабината на пътното превозно средство. На конференцията стана ясно, че това, което като текст ще бъде прието е, че желанието на българските превозвачи и МТИТС е правилата да бъдат такива каквито са в момента, докато не бъдат осигурени такива охраняеми паркинги в цяла Европа. Московски заяви, че не иска българските превозвачи да напуснат страната ни, принудени от Европейско законодателство. Той сподели, че подкрепата от всяка една институцията в държавата е безпрецедентна и вярва, че ще се намери справедливо и балансирано решение на тези проблеми. По думите му, ако това не стане, резултатът няма да е добър – ще се завишат разходите на всички граждани, нашия транспорт ще стане до голяма степен неконкурентен и нищо чудно нашите шофьори в един момент да се окажат във френски и белгийски фирми.\r\nТемата стана повод и за поредни политически престрелки между ГЕРБ и БСП. Според БСП правителството е „проспало“ една година, за да вземе отношение по пакета за мобилност и да защити правата на българските превозвачи. ПГ на „БСП за България“ ще покани премиера Бойко Борисов в парламента да докладва за свършеното от кабинета в защита на превозвачите ни. От ГЕРБ отговориха, че българското правителство защитава превозвачите и от една година премиерът Борисов поставя въпроса с пакета за мобилност на всяка своя среща с всеки европейски лидер.", "date": "2018.05.15", "title": "Превозвачите излизат на протест на 17 май (ОБЗОР)"}
{"url": "http://www.focus-news.net/news/2018/05/15/2522151/the-new-york-times-v-izborite-v-irak-glasopodavatelite-byaha-osvobodeni-ot-problemite-na-vsekidnevieto-si.html", "text": "Преди четири години, иракчаните се обединиха в битка за освобождаване на своята страна от това, което мнозина виждаха като екзистенциална заплаха: „Ислямска държава“, която държеше близо 1/3 от територията на Ирак в захватката си, пише The New York Times.\r\nНа 12 и 13 май нацията проведе първите си избори от победата над екстремистката групировка в гласуване което беше необикновено с това, че включваше обикновени въпроси като корупция и безработица – не сигурност – като основните си теми.\r\nВ много начини забележително мирните избори в събота, 12 май, бяха ясна илюстрация на това, колко далеч е стигнала държавата от 2014 година насам, както и дълбочината на проблемите, които все още стоят.\r\nЗа разлика от избори през предишни години, тези бяха забележими заради липсата на сектантство, особено сред водещите Шиитски коалиции. Политически анализатори отдадоха това на промяна на общественото мнение – сектантството сега се вижда като главна причина за проливането на кръв и опустошението изстрадано от американската военна инвазия през 2003 година.\r\nВ държава пълна с оръжия и случайно насилие, изборният ден беше забележително тих без никакви сериозни инциденти. Шест члена на силите за сигурност загинаха, след като техните превозни средства удариха два експлозива в провинция Киркук. Правителството значително увеличи патрулиращите сили около изборните секции, дни преди да започне гласуването.\r\nКорупцията беше ключов въпрос за гласуващите като много иракчани изразиха желанието си да изритат старите лица и да доведат нови. Йонислав Дочев", "date": "2018.05.15", "title": "The New York Times: В изборите в Ирак гласоподавателите бяха освободени от проблемите на всекидневието си"}
{"url": "http://www.focus-news.net/news/2018/05/15/2522149/reuters-velikobritaniya-shte-publikuva-plana-si-za-brekzit-predi-sreshtata-na-varha-v-es-prez-yuni.html", "text": "Правителството на Великобритания ще публикува подробен план за бъдещите си отношения с Европейския съюз през следващия месец, съобщава Reuters.\r\nТака нареченият „Бял лист“ вероятно ще описва предложенията за бъдещото уреждане на митническия въпрос, както и уреждането на специфични сектори включително финансови услуги, селско стопанство и автомобилен сектор, заявиха двама представителя на правителството.\r\nДокументът, който се очаква да бъде повече от 100 страници, ще бъде публикуван преди срещата на върха между Европейските лидери на 28-29 юни.\r\nМинистърът за Брекзит на Великобритания Дейвид Дейвис заяви пред своите колеги в Кабинета, че този документ ще бъде най-значимата публикация върху отношенията с Европейския съюз от референдума за излизане през 2016 година насам. Йонислав Дочев", "date": "2018.05.15", "title": "Reuters: Великобритания ще публикува плана си за Брекзит преди срещата на върха в ЕС през юни"}
{"url": "http://www.focus-news.net/news/2018/05/15/2522147/evrodeputatat-petar-kurumbashev-nastroeniyata-v-komisiyata-po-transport-na-ep-ne-se-obrashtat-v-polza-na-balgarskite-prevozvachi-vapreki-usiliyata.html", "text": "Въпреки усилията, настроенията в Комисията по транспорт на ЕП не се обръщат в полза на българските превозвачи. Това каза за вечерния блок „Това е България“ на Радио „Фокус“ Петър Курумбашев, евродепутат от Групата на прогресивния алианс на социалистите и демократите. Според него България трябва да използва позицията си на европредседател за успешното приключване на преговорите по пакет „Мобилност“ на ЕК. „Битката тук върви по няколко линии: първо непрекъснати предложения към нашите шофьори от западни фирми; второ – масирани хайки по паркингите у нас; и на трето място – този пакет „Мобилност““, обясни евродепутатът. „Целите са две – едната е нашите превозвачески фирми да фалират, за да бъдат взети на Запад нашите шофьори, а втората цел е другата част компаниите да се пререгистрират от Източна в Западна Европа и нашите фирми да започнат да изплащат осигуровки на техните здравни каси и пенсионни фондове, вместо на нашите. Тук е мястото българското правителство да заяви, че това за България е червена линия“, заяви Петър Курумбашев. Той окуражи българските превозвачи да протестират не у нас, а пред Европейската комисия и Европейския парламент, където се намира адресатът на възраженията им. Курумбашев бе категоричен, че макар казусът да изглежда без перспектива в полза на българските превозвачи, позициите им трябва да бъдат отстоявани до последно.", "date": "2018.05.15", "title": "Евродепутатът Петър Курумбашев: Настроенията в Комисията по транспорт на ЕП не се обръщат в полза на българските превозвачи, въпреки усилията"}
{"url": "http://www.focus-news.net/news/2018/05/15/2522143/the-times-of-israel-izraelskata-armiya-e-neutralizirala-osem-ubiytsi-ot-hamas-opitali-da-proniknat-prez-ogradata-v-ponedelnik.html", "text": "Израелските войници са предотвратили опит за проникване на територията на еврейската държава от клетка от осем въоръжени мъже на „ХАМАС“ в северната част на Ивицата Газа по време на граничните сблъсъци в понеделник, съобщиха от Силите за отбрана на Израел (СОИ) във вторник, пише електронното издание The Times of Israel.\r\nВсички осем предполагаеми терористи са убити в хода на престрелка с войници от елитната израелска част „Маглан“, добавиха още военните.\r\nВ понеделник около 40 хиляди палестинци участваха в безредиците край граничната ограда на Ивицата Газа. По последните данни за сблъсъците на Министерството на здравеопазването на Палестина от вторник, поне 60 палестинци са загинали, а още 2771 са ранени в различна степен.\r\nВъв вторник Силите за отбрана на Израел съобщиха, че най-малко 24 от убитите от израелската армия палестинци са били идентифицирани като известни членове на терористични организации.\r\n„Повечето от убитите са последователи на терористичната групировка „ХАМАС“, а други са членове на „Палестинския ислямски джихад““, заявиха военните, цитирайки данните от съвместно разследване с разузнавателната служба Шин Бет.\r\nИзраелската армия настоява, че демонстрациите в понеделник, а и предшестващите ги протести, не са спонтанен народен бунт, а организирана от „ХАМАС“ военна операция за осъществяване на нападения срещу войници от СОИ и евентуално над мирни израелски граждани, под претенцията за невинни протести.\r\nАрмията посочи, че сблъсъците между воините от „Маглан“ и осемте последователи на „ХАМАС“ са доказателство за това. Според информацията, в ранния следобед на понеделник, военните „са получили информация за подготовка на членове на „ХАМАС“ да пробият граничната ограда“ в северната част на Ивицата Газа.\r\nЕкипът на елитната част, тренирана да действа във вражеска територия, е изпратена на мястото малко след 13 часа, разказват СОИ.\r\n„Там, осемте въоръжени терористи започнаха да мятат бомби и гранати по войниците и оградата“, обясняват от армията на Израел.\r\nЗапис от охранителна камера, заснела сблъсъка, показва как предполагаемите терористи се крият зад купчина горящи гуми. В момента, в който военните се приближават на джиповете си, към тях полетяват най-малко шест експлозива откъм границата.\r\n„За да ги отхвърлят от границата, войниците са използвали средства за разпръскване на бунтуващи се тълпи. В отговор, терористите от „ХАМАС“ са открили огън по тях“, се казва в заявлението на израелската армия.\r\nСпоред командира на елитната част „Маглан“, щом членовете на палестинската групировка са открили огън, останалите демонстранти в района бързо са избягали от района.\r\n„Масите се разпръснаха изцяло и затова дадох заповед да се открие огън“, заяви командирът, чието име не може да бъде разкрито.\r\n„Войниците действаха професионално, с голяма смелост и точност и предотвратиха сериозно нападение с огнестрелно оръжие срещу нашите военнослужещи“, продължи той.\r\nВ съобщението си, армията заявява, че планът на „ХАМАС“ е бил да „премине оградата под прикритието на мирните протести“ и да навлезе на израелска територия. Заключението изглежда се основава на намерените клещи за рязане на тел, пистолети, ръчни гранати и експлозиви.\r\nНе става ясно какво се е случило с телата на осемте предполагаеми терористи и СОИ са отказали да коментират този въпрос.\r\nВ миналото, израелските военни са взимали телата на заподозрените, за да ги използват като разменна монета в преговорите за връщането на телата на двама убити израелски войници, които в момента са скрити в района на Ивицата Газа от „ХАМАС“, обяснява израелското издание.\r\nСлед проваленото проникване, СОИ също бомбардираха позиции на палестинската групировка в северната част на анклава, като използваха танкове и самолети, съобщиха още в понеделник от израелската армия.\r\nВоенните съобщиха, че в понеделник е имало общо четири нападения с огнестрелно оръжие на палестинци срещу израелските войници, както и други четири атаки, за които са използвани самоделни експлозиви.\r\nПревод и редакция:", "date": "2018.05.15", "title": "The Times of Israel: Израелската армия е неутрализирала осем убийци от „ХАМАС“, опитали да проникнат през оградата в понеделник"}
{"url": "http://www.focus-news.net/news/2018/05/15/2522150/afp-sasht-napredvat-s-organizatsiyata-na-sreshtata-sas-severna-koreya.html", "text": "САЩ заявиха във вторник, че напредват с приготовленията за срещата на върха следващия месец между президента на САЩ Доналд Тръмп и лидера на Северна Корея Ким Чен-ун, съобщава AFP.\r\n„Продължаваме да планираме срещата“, заяви говорителката на Държавния департамент Хедър Науърт пред репортери, допълвайки че Вашингтон не е получил никакви индикации за промяна на позицията от Северна Корея.\r\nЮжнокорейската агенция „Yonhap“ съобщи, че Пхенян е поставил под въпрос срещата на 12 юни, заради съвместни военни учения между САЩ и Южна Корея. Йонислав Дочев", "date": "2018.05.15", "title": "AFP: САЩ напредват с организацията на срещата със Северна Корея"}
{"url": "http://www.focus-news.net/news/2018/05/15/2522152/the-hill-severna-koreya-predupredi-sasht-che-mozhe-da-se-otkazhe-ot-planiranata-sreshta-na-12-yuni.html", "text": "Северна Корея обяви във вторник, че планираната срещу между Ким Чен-ун и Доналд Тръмп през следващия месец е поставена под риск, заради двустранни военни учения между САЩ и Южна Корея, пише The Hill.\r\nСеверна Корея обяви, че прекратява разговорите си с Южна Корея и силно намекна чрез объркващо изявление от държавната агенция на страната, че военните учения сериозно са заплашили съдбата на историческата среща.\r\n„САЩ също ще трябва внимателно да обсъди съдбата на планираната срещу между Северна Корея и САЩ в светлината на тази провокативна военна врява създадена заедно с южнокорейските власти“, съобщи държавната агенция на Северна Корея в изявление предадено от агенция „Yonhap“ в Южна Корея.\r\nОт държавната агенция на Северна Корея заявиха, че ученията между военновъздушните сили на Южна Корея и САЩ са „международна военна провокация“, която цели да подрине последните дипломатически разговори. Йонислав Дочев", "date": "2018.05.15", "title": "The Hill: Северна Корея предупреди САЩ, че може да се откаже от планираната среща на 12 юни"}
