{"url": "http://www.focus-news.net/news/2018/05/08/2519519/varna-proleten-turnir-po-futbol-na-malki-vratichki-za-kupata-na-kmeta-se-provede-v-s-nevsha-obshtina-vetrino.html", "text": "Пролетен турнир по футбол на малки вратички „За купата на кмета“ се проведе в с. Невша, община Ветрино. Това съобщиха за Радио „Фокус“ – Варна от Община Ветрино. И тази година турнирът бе под патронажа на кмета на Общината д-р Димитър Димитров. Проявата е и част от спортния календар на община Ветрино.\r\nСпортният празник е бил открит от кмета на с. Невша Зоя Атанасова. В словото си тя е приветствала присъстващите. Гостите са били поздравени и от кмета на Общината д-р Димитър Димитров.\r\nЧетири отбора са премерили сили в тазгодишното издание на турнира. Оспорваните надпревари са продължили до късно следобед. Участниците са получили грамоти, купи, медали, както и парични награди. За поредна година са отличени най-добър вратар, както и голмайстор от турнира. Тази година са излъчени и два нови приза – „Мистър Турнир“ и „Ветеран на турнира“.\r\nМарияна ВАЛЕНТИНОВА", "date": "2018.05.08", "title": "Варна: Пролетен турнир по футбол на малки вратички „За купата на кмета“ се проведе в с. Невша, община Ветрино"}
{"url": "http://www.focus-news.net/news/2018/05/08/2519520/predstoyashti-mezhdunarodni-sabitiya-za-9-may-agentsiya-fokus.html", "text": "***На Червения площад в Москва ще се проведе военен парад по случай 73-ата годишнина от победата над Нацистка Германия\r\n***Премиерът на Израел Бенямин Нетаняху ще се срещне с руския президент Владимир Путин в Москва\r\n***Британският принц Чарлз и съпругата му Камила са на посещение в Атина\r\n***Среща на германския канцлер Ангела Меркел с президента на Косово Хашим Тачи\r\n***Германският канцлер Ангела Меркел ще приеме президента на Федерация Босна и Херцеговина Бакир Изетбегович, след което двамата ще проведат работна вечеря\r\n***Комисията по разузнаването на американския Сенат трябва да одобри Джина Хаспел за нов директор на Централното разузнавателно управление (ЦРУ)\r\n***", "date": "2018.05.08", "title": "Предстоящи международни събития за 9 май ( Агенция „Фокус“ )"}
{"url": "http://www.focus-news.net/news/2018/05/08/2519523/miroslav-iliev-agrometeorolog-ochakva-se-zavrazite-na-ovoshtnite-vidove-da-sa-po-malko-zaradi-po-hladniya-predhoden-mesets-april.html", "text": "Очаква се завръзите на овощните видове да са по-малко на брой, в резултат на по-хладния предходен месец април. Това заяви за Радио „Фокус” – Варна Мирослав Илиев, агрометеоролог от Националния институт по метеорология и хидрология (НИМХ) при Българската академия на науките (БАН), филиал Варна. Според него друга причина е по-малък брой пчели и други летящи насекоми, спомагащи за пълноценното опрашване и оплождане на цветовете. Мирослав Илиев подчерта, че условията на полето ще останат благоприятни за всички култури, като по-високите температури на обкръжаващата среда ще катализират процесите за натрупване на скорбяла, необходима за пълноценното им нарастване. „Времето ще е подходящо за изнасяне на разсад от домати, пипер, зеле и много други видове зеленчуци на открито, както и за разпръскване на инсектициди при есенници – ечемик, пшеница, рапица, за борба с насекоми вредители по тях. Месецът ще бъде благоприятен за работа на полето, без сериозни затруднения от метеорологичен характер“, отбеляза Мирослав Илиев.\r\nМарияна ВАЛЕНТИНОВА", "date": "2018.05.08", "title": "Мирослав Илиев, агрометеоролог: Очаква се завръзите на овощните видове да са по-малко заради по-хладния предходен месец април"}
{"url": "http://www.focus-news.net/news/2018/05/08/2519522/prodalzhava-izdirvaneto-na-alpinista-boyan-petrov-v-himalaite-obzor.html", "text": "На 8 май беше подновена акцията по спасяването на българския алпинист Боян Петров в Хималаите. Радостина Ненова – жената, с която той живее на семейни начала, съобщи, че трима шерпи са тръгнали да го търсят още рано сутринта. Около обяд те са стигнали до лагер 1 под връх Шиша Пангма , но българинът не е бил там. Тримата ще нощуват в района, като се очаква на следващия ден да продължат издирването към лагер 2. Ненова обясни, че за момента няма финансови проблеми относно спасителната операция. “Средствата са големи, но застраховката ще ги покрие, тъй като Боян има най-голямата възможна застраховка, която покрива и хеликоптер. Всичко е предвидено още с тръгването“, отбеляза тя, но посочи, че заради влошената метеорологична обстановка издирване с хеликоптер на този етап не е възможно.\r\nМинистерството на външните работи на България съобщи, че дипломатическите ни мисии в Пекин и Делхи продължават да са в постоянна връзка с четири министерства в Китай, Тибетската алпинистка асоциация и непалските власти с искане за интензивно издирване на Боян Петров. Получено е уверение от компетентните институции, че правят всичко възможно по случая и желаят да окажат максимално съдействие. По искане на МВнР по маршрута на българския алпинист е изпратен спасителен екип от шестима души, които са професионални спасители. Те са се изкачили на 6000 м. височина, но заради влошаване на времето временно са преустановили издирването. Очаква се на 9 май спасителните действия да бъдат продължени.„Фокус“ припомня: В посолството на Република България в Пекин на 6 май постъпи информация от Тибетската алпинистка асоциация, че българският алпинист Боян Петров е в неизвестност от 3 май 2018 г. Боян е участвал в експедиция в Хималаите заедно с още 10 души - 1 унгарец, 5 италианци и четирима водачи от непалски произход. Според получената информация неговата липса е била забелязана от участниците в експедицията в района на Шиша пангма на около 7500 м надморска височина. Веднага след това са изпратени трима души, за да го издирват. На 6 май сутринта, на 7350 м надморска височина са били открити палатката и спалния му чувал, без самия алпинист. Поради внезапно влошаване на метеорологичните условия в района тримата търсачи временно сa прекратили издирването. Организаторите на експедицията съобщиха в профила си във „Фейсбук“, че Боян е започнал да се катери към връх Шиша Пангма на 29 април и оттогава не се е връщал в базата.", "date": "2018.05.08", "title": "Продължава издирването на алпиниста Боян Петров в Хималаите (ОБЗОР)"}
{"url": "http://www.focus-news.net/news/2018/05/08/2519521/smolyan-obshtina-chepelare-podpisa-dogovor-za-sotsialen-proekt-shans-za-po-dobar-zhivot-v-obshtina-chepelare.html", "text": "Община Чепеларе подписа договор за предоставяне на безвъзмездна финансова помощ по оперативна програма „Развитие на човешките ресурси“ 2014-2020, приоритетна ос 2: “Намаляване на бедността и насърчаване на социалното включване“ процедура BG05M9OP001-2.010 „Развитие на социалното предприемачество“ за изпълнение на проект „Шанс за по-добър живот в община Чепеларе“, за който е осигурена безвъзмездна финансова помощ на стойност 390 506.48 лв. Това съобщиха от пресцентъра на Община Чепеларе.\r\nПроектът предвижда създаване на социално предприятие, организиране и провеждане на мотивационно обучение и психологическо подпомагане, организиране и провеждане на тренинг-обучения за социална и професионална интеграция на представители на уязвими групи, организиране и провеждане на професионално обучение за повишаване на професионалната квалификация или придобиване на нова по професия „Работник в озеленяването“, „Помощник в строителството“. Срокът за изпълнение на проекта е 17 месеца.\r\nОбщинското социалното предприятие ще осигурява заетост на 32 лица, като работници от следните целеви групи:\r\n– хора с увреждания с право на работа;\r\n– лица в неравностойно положение на пазара на труда и други социално изключени лица -безработни младежи до 29 годишна възраст; безработни младежи с трайни увреждания; безработни младежи от социални заведения, завършили образованието си; продължително безработни лица за период, по-дълъг от 12 месеца; безработни лица с трайни увреждания; безработни лица – самотни родители (осиновители) и/или майки (осиновителки) с деца до 5-годишна възраст; безработни лица, изтърпели наказание лишаване от свобода; безработни над 54-годишна възраст; безработни лица с основно или по-ниско образование и без професионална квалификация; други групи безработни лица – зависими, бездомни лица, лица без никакво образование и лица, пострадали от насилие.\r\nДругата добра новина е, че Община Чепеларе има одобрение на проект „Осигуряване на достъп до „Музей на родопския карст“ на хора с намалена подвижност, чрез поставяне на стълбищна платформа за инвалидни колички“. Проектът се финансира от Агенцията за хората с увреждания, а отпуснатата субсидия е одобрена на 100 % на обща стойност 34 892 лв.", "date": "2018.05.08", "title": "Смолян: Община Чепеларе подписа договор за социален проект „Шанс за по-добър живот в община Чепеларе“"}
{"url": "http://www.focus-news.net/news/2018/05/08/2519525/blagoevgrad-dve-novi-sotsialni-uslugi-se-razkrivat-v-obshtina-simitli.html", "text": "Две нови социални услуги се разкриват в община Симитли, съобщиха от пресцентъра на Общината. С две нови заповеди на Изпълнителния директор на Агенция за социално подпомагане от май месец се разкриват Център за социална рехабилитация и интеграция с капацитет 24 места и Център за обществена подкрепа с капацитет 20 места. Социалните услуги, които ще могат да ползват жителите на община Симитли ще бъдат почасови, индивидуално и групово, консултативни трудотерапевтични, обучителни и рехабилитационни дейности, които ще се предоставят от социални работници, логопед, психолози, трудотерапевти и рехабилитатори. Центърът за социална рехабилитация и интеграция се разкрива в сградата на бившия пансион в гр. Симитли, където доскоро се помещаваше „Център за интегрирани почасови социални услуги, предоставяни в домашна среда и в общността“, а Център за обществена подкрепа ще бъде в кв. „Ораново“ в една сграда заедно с Дневен център за пълнолетни лица с увреждания. Специализираните услуги ще могат да се предоставят и мобилно с цел по-широкото обхващане на целевите групи и предотвратяване процеса на социално изключване. Услугите на Центъра за социална рехабилитация и интеграция ще се ползват от деца и лица с различни форми на зависимост, жертви на различни форми на насилие и експлоатация; деца и лица с временни травми/здравословни проблеми, както и деца и лица с трайни увреждания с протоколи от ЛКК или ЕР на ТЕЛК, РЕЛК, НЕЛК и родители/близки на клиентите. Центърът за обществена подкрепа ще могат да посещават семейства, при които има риск от изоставяне или настаняване на детето в специализирана институция. Семейства, чиито деца са настанени в специализирана институция или в друго семейство – приемно или при роднини и близки; кандидати за или вече одобрени приемни семейства; кандидати за или вече одобрени осиновители; семейства, които не могат да се справят с проблемите и търсят професионална подкрепа за отглеждане и възпитание на детето; деца от специализирани институции, на които предстои извеждане от институцията; деца от общността, за работа по превенция на рисковото поведение. Заявления за услугите ще се подават на място в Центровете, където социалните работници ще ви информират за услугите, които могат да се ползват и необходимите документи или в Дирекция ,,Социално подпомагане’’ по местоживеене. Екипът от специалисти ще има за цел да подкрепя индивидуалното развитие, поддържане и придобиване на нови способности и самостоятелност на възрастните и децата от различни рискови целеви групи чрез целенасочени дейности за интеграция и превенция. Община Симитли винаги е водена от мотото, че всеки е в правото си да живее живота си пълноценно, достойно и независимо.", "date": "2018.05.08", "title": "Благоевград: Две нови социални услуги се разкриват в община Симитли"}
{"url": "http://www.focus-news.net/news/2018/05/08/2519528/plovdiv-aktsii-po-postavyane-na-peyki-i-koshcheta-za-otpadatsi-zapochva-v-rayon-severen.html", "text": "Акции по поставяне на пейки и кошчета за отпадъци започва в район „Северен”. Това съобщи за Радио „Фокус”- Пловдив районният кмет Ральо Ралев. Съоръженията се поставят на места по преценка на районната администрация, както и по заявления от жителите на район „Северен”, основно по булеварди, улици, градинки, междублокови пространства, детски площадки и места със завишен човекопоток.\r\nЖителите на района могат да конкретизират желаните от тях места за поставяне на пейка или кошче за отпадъци в деловодството на районната администрация или на обявения телефон 032 / 901 – 165 – отдел „Екология”.\r\n„Приканвам гражданите на района да бъдат по-активни и да посочват желаните от тях места за поставяне на новите съоръжения-пейки и кошчета, за да можем своевременно да реагираме и да ги удовлетворим”, каза районният кмет Ральо Ралев.", "date": "2018.05.08", "title": "Пловдив: Акции по поставяне на пейки и кошчета за отпадъци започва в район „Северен”"}
{"url": "http://www.focus-news.net/news/2018/05/08/2519527/ventseslava-genova-ruo-varna-v-128-obrazovatelni-institutsii-e-prilozhena-sistemata-za-ranno-identifitsirane-i-prosledyavane-na-uchenitsi-v-risk-ot-otpadane.html", "text": "В 128 образователни институции във Варненска област е приложена системата за ранно идентифициране и проследяване на ученици в риск от отпадане. Това каза в интервю за Радио „Фокус“ – Варна Венцеслава Генова, началник на Регионалното управление на образованието (РУО) във Варна. „В края на първия учебен срок отчетохме много добри резултати по изпълнение на Стратегията за намаляване дела на преждевременно напусналите образователната система чрез реализиране на политики за превенция. В образователните институции са приети и се изпълняват програма за превенция на ранното напускане на училище, както и програма за предоставяне на равни възможности за приобщаване на децата и учениците от уязвимите групи“, посочи Венцеслава Генова. В 90 образователни институции е осигурена педагогическа подкрепа при прехода между отделните етапи в образованието, каза още Венцеслава Генова. 7 420 деца и ученици са включени през първия учебен срок в допълнителни дейности за преодоляване на обучителните трудности. „Може би затова нямаме отпадане в края на срока на ученици поради слаб успех“, заяви Венцеслава Генова. За 13 868 ученици е осигурена целодневна организация на учебния ден. На 31 606 ученици от първи до седми клас и на децата в подготвителните групи са предоставени за безвъзмездно ползване учебници, учебни комплекти и познавателни книжки, като в част от училищата на Варна е осигурено ползване на електронни учебници с оглед олекотяване на ученически раници. 18 904 деца и ученици са участвали в инициативи, насочени към екологично образование и култура.\r\nМарияна ВАЛЕНТИНОВА", "date": "2018.05.08", "title": "Венцеслава Генова, РУО – Варна: В 128 образователни институции е приложена системата за ранно идентифициране и проследяване на ученици в риск от отпадане"}
{"url": "http://www.focus-news.net/news/2018/05/08/2519532/varna-s-tarzhestven-vodosvet-za-zdrave-i-blagodenstvie-i-kontsertna-programa-selo-nevsha-otbelyaza-svoya-praznik.html", "text": "В село Невша се проведе третото издание на празника на селото под надслов „Невша пее и танцува“. Стотици жители и гости на селото се събраха, за да уважат и отбележат заедно този ден. Това съобщиха от Община Ветрино.\r\nСред официалните гости на събитието бяха народният представител от ПП ГЕРБ Нели Петрова, Ралица Тодорова – народен представител в 41-то и 43-то Народно събрание, Саша Стоева – старши експерт в Регионалния експертно-консултантски и информационен център „Читалища“ – Варна, кметът на община Ветрино д-р Димитър Димитров, председателят на Общински съвет – Ветрино Даниела Николова, заместник-кметът на община Ветрино Ирина Маджарова, кметове, общински съветници и много други гости.\r\nПразникът започна с тържествен водосвет за здраве и благоденствие, отслужен от отец Георги Стоименов, след което кметът на с. Невша Зоя Атанасова приветства присъстващите в качеството си на домакин на събитието и благодари на всички, оказали съдействие за осъществяването му.\r\nСвоите поздравления към всички присъстващи отправи лично и кметът на община Ветрино д-р Димитър Димитров, както и народният представител от ПП ГЕРБ Нели Петрова.\r\nПразникът събра многолюдна публика и изпълни центъра на селото. Многобройни изпълнители и състави от Невша, Млада гвардия, Варна, Провадия и Блъсково бяха част от пъстрата празнична програма. Публиката имаше възможността да се наслади и на изпълненията на младата и талантлива изпълнителка Полина Живкова.\r\nКато за финал за доброто настроение на всички присъстващи се погрижи оркестър „Провадийско настроение“.\r\nПъстрата концертна програма подари много емоции. Безспорно този ден донесе много незабравими моменти и настроение на всички присъстващи.", "date": "2018.05.08", "title": "Варна: С тържествен водосвет за здраве и благоденствие и концертна програма село Невша отбеляза своя празник"}
{"url": "http://www.focus-news.net/news/2018/05/08/2519530/komisiyata-za-chez-otnovo-otlozhi-doklada-za-privatizatsiyata-i-planiranata-prodazhba-na-druzhestvoto-obzor.html", "text": "Временната комисия за установяване на фактите около приватизацията и продажбата на активите на ЧЕЗ в България трябваше да заседава за последно на 8 май, вторник, и да приеме доклад, който да обобщи събраната информация в хода на работата ѝ, но гласуването му бе отложено за четвъртък – 10 май. Аргументът за това беше създаването на работна група, в която да влиза по един представител от политическа сила и която да извърши корекции в доклада, така че да се стигне до единен консенсус по решенията и предложенията от него. Работната група ще бъде създадена на 9 май, а на следващия ден, когато изтича срокът на временната комисия, ще бъде проведено и последното заседание.\r\nПредседателят на комисията Жельо Бойчев коментира съдържанието на доклада, като подчерта, че целта на комисията е била да установи кой по същество е купувачът и какъв е източникът на финансовите средства, с които ще бъде придобито дружеството. Той определи като погазване на конституционните принципи на управление на страната това, че не комисията не ѝ е оказано пълно съдействие за получаване на информация относно финансирането на сделката. „Все още има много притеснения относно работата на българските институции по целия процес на продажбата на ЧЕЗ – как и по какъв начин се следи той и се контролира. Има редица въпроси, на които нямаме отговор – например как фирма с такъв мащаб и такъв обем на активи като „Инерком“ може да придобие такъв тип стратегическо предприятие“, коментира Бойчев.„Фокус“ припомня: Комисията за ЧЕЗ беше създадена на 17 март с мандат от един месец и на нея бяха изслушани становищата на министъра на енергетиката Теменужка Петкова, КЕВР, ДАНС, ДАР, КНСБ, КТ „Подкрепа“, Министерството на финансите и купувачът на дружеството „Инерком“. Срокът ѝ обаче беше удължен до 10 май с проекторешение, прието от Народното събрание. Решението бе аргументирано с необходимостта да бъдат изслушани още институции като БНБ, Министерството на енергетиката, Министерството на икономиката и др. \r\nЦветилена СИМЕОНОВА", "date": "2018.05.08", "title": "Комисията за ЧЕЗ отново отложи доклада за приватизацията и планираната продажба на дружеството (ОБЗОР)"}
{"url": "http://www.focus-news.net/news/2018/05/08/2519533/sport-grigor-dimitrov-zagubi-parviya-set-ot-milosh-raonich-v-madrid.html", "text": "Първата ракета на България Григор Димитров допусна пробив в 11-ия гейм и загуби първия сет с 5:7 от родения в Канада Милош Раонич в мач от втория кръг на турнира от сериите „Мастърс“ в Мадрид. Срещата трябваше да започне в 19:00 часа, но се забави заради валежите в испанската столица.", "date": "2018.05.08", "title": "Спорт: Григор Димитров загуби първия сет от Милош Раонич в Мадрид"}
{"url": "http://www.focus-news.net/news/2018/05/08/2519204/pernik-preskonferentsiya-za-sanirane-na-sgradata-na-obshtinata-i-oblastta-shte-se-provede-v-grada.html", "text": "Oт 13.00 часа в Заседателната зала на Община Перник ще се състои Начална пресконференция по проект \"Обновяване, саниране, ремонт и въвеждане на мерки за енергийна ефективност на сграда на Община Перник и Областна администрация\". Това съобщиха от пресцентъра на Общината. За ефективен старт на проекта и успешно начало на строително-ремонтните дейности в 14.00 часа пред сградата на общината ще се проведе и церемония за символична „Първа копка”. От 14.30 часа в Двореца на културата кметът Вяра Церовска ще се срещне с абитуриенти от випуск 2018 г.", "date": "2018.05.08", "title": "Перник: Пресконференция за саниране на сградата на общината и областта ще се проведе в града"}
{"url": "http://www.focus-news.net/news/2018/05/08/2519549/rusiya-dalboko-sme-razocharovani-ot-reshenieto-na-donald-tramp.html", "text": "От външното министерство на Русия обявиха, че Москва е дълбоко разочарована от решението на президента на САЩ Доналд Тръмп да изтегли страната си от ядреното споразумение с Иран, цитирани от AFP.\r\nВ изявление, от министерството заявиха, че са „дълбоко разочаровани от решението на американския президент Доналд Тръмп едностранно да откаже да спазва ангажиментите си по ядрената сделка с Иран“, допълвайки че действията на Вашингтон са „потъпкване на нормите на международното право“.  Йонислав Дочев", "date": "2018.05.08", "title": "Русия: Дълбоко сме разочаровани от решението на Доналд Тръмп"}
{"url": "http://www.focus-news.net/news/2018/05/08/2519174/balgari-byaha-blokirani-na-letishte-v-rim-zaradi-otmenen-polet-obzor.html", "text": "180 българи бяха блокирани на летище \"Чампино\" в Рим, след като самолет на авиопревозвача \"Райън еър\" отмени полета си за София поради гъста мъгла. След сигнал до външно министерство на място пристигна консулът на България в Рим. Посолството съдейства за осигуряване на алтернативен транспорт до България. От полета останаха около 70 души в по-голямата си част българи и малка група чужденци. 35 от блокираните ни сънародници бяха настанени в хотел в Рим. Авиокомпания \"Райън еър\" им е издала нови билети за полети на дати 10 и 11 май. Авиопревозвачът им гарантира само една нощувка. За да им заплати и останалите до датата на полета им, всеки ден трябва да се заявяват в листата на чакащите на гишето на \"Райън еър\" на летището. Така има вероятност някои от тях да заминат и по-рано. 8 от блокираните на летището тях тръгнаха към гара „Термини”, а оттам към Флоренция, за да търсят алтернативни варианти. Друга малка група се отправи към летище \"Фиумичино\", за да си закупи билети за други авиокомпании. Българското посолство прави опити да съдейства за намирането на бус на изгодна цена, който компактно да ги извозва българските до летището всяка сутрин до датите на полетите им, тъй като \"Райън еър\" не осигурява транспорт.\r\nБиляна ИВАНОВА", "date": "2018.05.08", "title": "Българи бяха блокирани на летище в Рим заради отменен полет (ОБЗОР)"}
{"url": "http://www.focus-news.net/news/2018/05/08/2519205/burgas-koloezdachi-ot-8-darzhavi-shte-se-sastezavat-v-memorial-dimitar-yankov-krag-ot-svetovnata-kupa-za-kadeti-startat-na-mezhdunarodnoto-sastezanie-e-v-slanchev-bryag.html", "text": "Колоездачи от осем държави ще участват в Международното колоездачно състезание „Мемориал Димитър Янков” - кръг от Световната купа за кадети. Това съобщиха от пресцентъра на „Слънчев бряг” АД. Съревнованието ще се проведе от 8 до 10 май на територията на най-големия ни курорт Слънчев бряг, в Несебър и по трасета в Бургаска област. Организатори са „Слънчев бряг хотел холдингс” АД, Община Несебър, Българският колоездачен съюз и Международният колоездачен съюз U.С.I. Ще се състезават 3 български отбора и отбори от Гърция, Румъния, Турция, Сърбия, Словакия, Молдова, Македония. \r\nСтартът е от 10.00 часа, пред хотел „Хризантема” в Слънчев бряг с пролог за определяне на първия водач, който ще облече жълтата фланелка, след което следват три състезателни етапа. След приключване на всеки етап, жълтата фланелка се облича на първия състезател в индивидуалното генерално класиране. Отборното класиране ще бъде съставено от времето на първите трима най-добри състезатели на всеки отбор.\r\nТази година е шестото издание на състезанието и за четвърти пореден път то е кръг от Световната купа за кадети. „Мемориал Димитър Янков” спечели този престиж с безупречна организация от българска страна и високо спортно ниво. \r\nМеждународното колоездачно състезание се превърна през годините не само в голям спортен празник и събитие, но все повече популяризира чрез спорта и българския туризъм. Атрактивното колоездачно състезание по алеите на Слънчев бряг и в Несебър, както и оспорваната надпревара, винаги са предизвиквали широк спортен отзвук и голям зрителски интерес. Главен съдия на състезанието тази година е белгиецът Ludo Smeyers от Международния колоездачен съюз - U.С.I\r\nМеждународното състезание „Мемориал Димитър Янков”, се провежда в памет на Димитър Янков- Почетен гражданин на гр. Несебър, общественик, туристически деятел и основател на Колоездачен клуб „Несебър”. КК „Несебър” вече 15 години развива колоездачния спорт с много успехи. По традиция, състезанието ще започне след поклонение пред мемориала на Димитър Янков в Несебър.", "date": "2018.05.08", "title": "Бургас: Колоездачи от 8 държави ще се състезават в „Мемориал Димитър Янков” - кръг от Световната купа за кадети, стартът на международното състезание е в Слънчев бряг"}
{"url": "http://www.focus-news.net/news/2018/05/08/2519167/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "От Белия дом обявиха в понеделник, че президентът Доналд Тръмп няма да бъде част от високопоставената делегация, която ще присъства на откриването на посолството на САЩ в Йерусалим, пише The Hill.\r\nЗаместник-министърът на външните работи Джон Съливан ще води делегацията на церемонията на 14 май по случай откриването на новото посолство на САЩ В Йерусалим.\r\nВ делегацията влизат още дъщерята на президента Иванка Тръмп и нейния съпруг Джаред Къшнър, които също са старши съветници на Доналд Тръмп. На Къшнър е поставена водеща задача за постигане на мирни отношения между Израел и Палестина.\r\nДжейсън Грийнблат, пратеникът на Тръмп за Близкия Изток, Стивън Мнучин, министър на финансите, и Дейвид Фридман, посланик на САЩ в Израел, също ще са част от делегацията.\r\n*** Бившият морски пехотинец Оливър Норт беше избран за президент на Националната асоциация на притежателите на огнестрелно оръжие в САЩ, пише The Washington Post.\r\nБордът на директорите на асоциацията избраха Норт за неин президент в понеделник.\r\n„Това са най-вълнуващите новини за нашите членове откакто Чарлтън Хестън стана президент на нашата асоциация“, заяви вицепрезидентът и главен изпълнителен директор на организацията Уейн Лапиер. „Оливър Норт е легендарен боец за американската свобода, надарен комуникатор и способен лидер. В тези времена, не мога да се сетя за по-подготвен човек да служи като наш президент.“\r\n„Оценявам, че бордът инициира процес, който ще ми даде няколко седмици, за да подредя задачите си и съм нетърпелив да започна новата си длъжност като новия президент на асоциацията“, заяви Оливър Норт в изявление.\r\n***Франция е започнала да се установява на окупираните от терористите от „Работническата партия на Кюрдистан“ (ПКК) територии в Източна Сирия. Зад военната мобилизация на Франция стоят ключови фигури от незаконния референдум за независимост на Кюрдистанското регионално правителство (КРП) в Ирак на 25 септември 2017 година – френският политик Бернар Кушнер и френският интелектуалец Бернар-Анри Леви, пише в материал на електронното издание на турския консервативен ежедневник Yeni Safak, представен без редакторска намеса.\r\nВ хода на незаконния референдум на 25 септември, иракчаните в контролираните от КРП райони, включително в спорните между Ербил и Багдад територии и историческият туркменски град Киркук, както и Мосул, да гласуват по въпроса дали да обявят независимост от централното правителство на Ирак. Нелегитимният плебисцит бе разкритикуван остро от повечето регионални и световни играчи, много от които предупредиха, че той може да стане причина за още по-сериозната дестабилизация на Близкия Изток.\r\nФранция започна военната си активизация в Сирия, след като президентът на САЩ Доналд Тръмп анонсира, че ще изтегли американските войници от страната съвсем скоро. Френските войници са разположени в Манбидж, Тел Абайд, Айн Исса и Дейр-ез-Зор.Посещение на френски фигури в Сирия\r\nБившият френски външен министър Кушнер и Леви, който е определян за френския Лорънс Арабски, са посетили Хасака и Ракка четири пъти за последните шест месеца.\r\nФранция в момента строи военни бази в Хасака, Манбидж,Табка, Тел Абайд й Айн Иса и наскоро оказа активна подкрепа на бойното поле на ПКК в Дейр-ез-Зор.Франция обеща за защитава ПКК\r\nДара Мустафа, представител на „Партията на Демократическия съюз“ (PYD) описа френската активност в района като удовлетворяваща. PYD е сирийската издънка на ПКК.\r\n„Обсъдихме много неща по време на срещите, които проведохме с Оланд, Макрон и Кушнер. Вярвам, че се разбираме. Нашите връзки с Франция са в добро състояние. Ще защитаваме тези земи от вътрешни и външни атаки заедно“, заяви Мустафа, официален дипломатически представител на PYD.\r\n През месец март френският президент Еманюел Макрон прие делегация от ПКК/PYD в Елисейския дворец и им обеща подкрепа в Северна Сирия.\r\n„Франция е отбелязвала много пъти, че е решена да защитава ценностите на Северна Сирия и Рожава. Франция разположи своите сили в широк район от Дерик, Дейр-ез-Зор, Манбидж до Кобане и подкрепя нашите формирования и технически, и военно. Те ще защитават този регион“, добави Мустафа в своето интервю пред BasNews.\r\nТой отбеляза също, че PYD са открили ново представителство на Автономната администрация на Рожава във Франция.\r\nПКК е в списъка на терористичните организации в Турция, Европейския съюз, САЩ и други.\r\n***12-и май е нещо повече от краен срок за американския президент Доналд Тръмп да се оттегли от ядрената сделка с Иран. Това също е и денят, в който иракчаните трябва да гласуват за нов парламент. И независимо от това, че изборите до голяма степен остават в сянката на решението на американския държавен глава, е трудно да се подцени значението на вота за Вашингтон и Техеран, пише израелското електронно издание The Jerusalem Post в материал, представен без редакторска намеса.\r\nИран се стреми да създаде про-иранско правителство в Ирак, за да се позиционира по-добре за ответен удар срещу САЩ, ако Тръмп отново наложи санкции. Победата над „Ислямска държава“ беше голям успех за подкрепяния от САЩ иракски премиер Хайдер ал Абади, но Иран работи за промяната на политическия баланс в своя полза и за да предизвика предсрочно напускане на американските сили в тази страна. Освен това Техеран иска да сложи край на стратегическото партньорство между Ирак и САЩ, както и да си осигури подкрепата на Багдад за регионалната си политика. Подобно развитие би подкопало стабилността в Ирак и би усилило допълнително Иран в Близкия Изток за сметка на Съединените щати.\r\nВлиянието на Вашингтон в региона се стопи, а това на Иран се разшири в Сирия, Ливан и до някъде в Йемен. Ирак е единствената страна, в която САЩ имаше частични успехи. Въпреки драматичната загуба на влияние в началото на управлението на американския президент Барак Обама, което бе ознаменувано от изтеглянето на американските сили през 2011 година, САЩ се завърнаха през 2014 година, когато оказаха мащабна подкрепа за борбата срещу „Ислямска държава“.\r\nДокато парламентарните избори в Ирак наближават, Иран интензифицира усилията си за създаване на далекоидущи политически партньорства в страната. На Тръмп все още му предстои да реши дали да остави САЩ в ядреното споразумение, или не. Но, неуспехът в постигане на споразумение до момента повишава вероятността Тръмп да прекрати отмяната на санкции срещу Техеран.\r\nИран може да отговори като рестартира ядрената си програма, но това е високорискова стратегия, която може да предизвика радикалните съветници на Тръмп да отидат към въздушни удари по оръжията и изследователските съоръжения в Иран. За да ги избегне, Иран може да потърси други начини за ответни действия.\r\nНапример, ако Иран успее да изгради лоялна политическа коалиция, която да вземе властта в Багдад, това ново правителство може да изгони американските военнослужещи от Ирак – нещо, което близките до Иран политически фигури в Ирак отдавна искат. Даже през март с малко мнозинство иракският парламент гласува призив към местното правителство да постави краен срок за изтеглянето на американските военнослужещи. Изненадващото гласуване, инициирано от про-иранска група депутати, беше демонстрация на политическото влияние на Иран в Ирак.\r\nПропорционалната изборна система в Ирак означава, че едва ли ще има едноличен победител след вота. Вместо това, след като резултатите бъдат обявени, няколко изборни коалиции ще се боричкат да съставят коалиция, която ще бъде достатъчно голяма, за да вземе властта. Двата най-големи блока най-вероятно ще бъдат „Насър“ („Победа“), оглавен от премиера Абади и „Фатах“ („Завоевание“), оглавяван от про-иранския бивш лидер на милиция Хади ал Амири.\r\nИран се стреми да убеди, между другото, основните иракски кюрдски политически партии, KDP и PUK, да подкрепят „Фатах“. Кюрдският регион в Ирак претърпя сериозно намаляване на приходите и политическата си тежест, тъй като през последния септември загуби контрола над богатите на петрол Киркук и други оспорвани територии за сметка на федерален държавен контрол след референдума за кюрдската независимост. Иран използва кюрдското разочарование от липсата на подкрепа от страна на САЩ за гласуването, като предложи на кюрдите нова политическа сделка с Багдад, според която „Фатах“ ще им направи отстъпки. Въпреки че тези усилия се ръководят от корпуса на Иранската революционна гвардия, която отговаря за разширяването на иранските мрежи на влияние в региона, други части на иранското правителство също подкрепят тази инициатива. Високопоставена иранска делегация пътува до кюрдската столица Ербил този месец за конференция, насочена към укрепване на търговските връзки между Иран и Кюрдистанския регион на Ирак. Посланието към кюрдските партии е ясно: пътят към икономическата жизненост и политическата автономия минава през Техеран, а не през Вашингтон.\r\nАко „Фатах“ успее да изгради инерция в усилията си да изгради управляваща коалиция, тя бързо може да привлече подкрепа от политически лидери, които искат да си осигурят министерска позиция. Иран дори може да убеди Абади да състави съюз с Фатах, за да остане министър-председател. При този сценарий иранците ще се опитат да гарантират, че Абади е просто фигурант в твърдо про-иранско правителство. Абади първо се присъедини към коалицията \"Фатах\" по-рано тази година, преди да промени решението си и да застане начело на отделна изборна коалиция.\r\nДори можем да видим малки групировки, подкрепяни от иранците, които се опитват да атакуват позиции на американските войски в Ирак. Тази тактика е широко използвана от Иран за подкопаване на Съединените щати след нахлуването в Ирак, а, подкрепяните от Иран милиции от време на време заплашват да се насочат към американските войски от 2014 г. Асабил Ах ал Хак, който е част от коалицията \"Фатах\", заплаши да атакува американските сили, които се ангажираха с освобождението на Мосул. Директното насочване към американските войски е рискована стратегия, която Иран може да избегне заради страх от отговор на иранска почва.\r\nПреждевременното изтегляне на американските сили от Ирак ще спре критичните усилия за възстановяване на иракските сили за сигурност. Това ще даде възможност на Иран да укрепи позицията на формированията от Народното опълчение, наскоро формализирана милиция, обект на значително иранско влияние. Продължаващото подкопаване на иракските национални сили за сигурност би могло да застраши стабилността на освободените в Ирак райони, където местното население често е държано под контрола на доминираните от шиити формирования.\r\nИран може също така да потърси иракската подкрепа за своя регионален дневен ред чрез засилване на участието на иракските милиции в гражданската война в Сирия, изолиране на Ирак от държавите от Персийския залив и пресичане на достъпа на Съединените щати до стратегическа опора в региона. В тези усилия Иран няма да срещне сериозна съпротива от съюзените със САЩ регионални сили. Макар че медиите отразиха подробно затоплянето на отношенията между Ирак и държавите от Персийския залив, тези нови връзки са съвсем плитки. Саудитска Арабия, Катар и Обединените арабски емирства създадоха много фанфари с посещенията си на високо ниво, но за разлика от Иран те не извършиха изморителната работа на място, необходима за изграждане на връзки на влияние в целия политически спектър.\r\nСъединените щати направиха големи усилия, за да възстановят пренебрегваните отношения между Багдад и Вашингтон и да възобновят поне на повърхностно ниво отношенията между Ирак и Съветът за сътрудничество в Персийския залив. Този рядък успех може да бъде подкопан от Иран, който вижда Ирак като място, където може да нанесе ответен удар.\r\n***", "date": "2018.05.08", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/05/08/2519529/bivsh-direktor-na-mosad-zashto-donald-tramp-shte-izliza-ot-sdelkata-s-iran-pri-polozhenie-che-sled-tova-shte-ni-tryabva-novo-sporazumenie.html", "text": "Очаквайки, че президента на САЩ Доналд Тръмп ще излезе от ядрената сделка с Иран във вторник, бившият директор на израелската разузнавателна служба \"Мосад\" Тамир Пардо по-рано през деня се запита какъв е смисълът от това, при положение, че в последствие ще трябва да се сключва ново споразумение с Техеран, пише израелското електронно издание The Jerusalem Post.\r\nПардо, в изказване пред Интердисциплинарната конференция Херцелия, заяви, че Иран „изцяло спазва ангажиментите си по сделката“.\r\n„И какво следва от тук нататък?“ – след излизането на САЩ от сделката, попита Пардо. „В края на краищата ще трябва да сключваме нова сделка“.\r\nThe Jerusalem Post е научил, че Пардо е на мнение, че ядрената сделка с Иран има много проблематични места, но вярва, че е по-добре да се остане в сделката, докато Техеран я изпълнява, от това да се излезе от нея – позиция, която споделят и Въоръжените сили на Израел.\r\nПо-нататък, бившият директор на Мосад атакува твърденията на Тръмп и премиера на Израел Бенямин Нетаняху, че сегашното споразумение е проблематично, защото Иран е излъгал, когато е казал, че спира да разработва ядрени оръжия.\r\n„Значи Иран е излъгал“, заяви той саркастично, като добави, че всички световни сили са лъгали, докато са разработвали ядрени оръжия.\r\n„Ние трябва да имаме предвид, че те ще излъжат – така че ще ни се наложи да ги подлагаме на мониторинг. Докато един ден, ние разбираме и те разбират, че това е било загуба на време. Мисля, че те са достигнали до този извод“, подчерта Пардо.\r\nПосочвайки ползите от споразумението, бившият директор на Мосад заяви, че „след подписването на ядрената сделка, Иран е започнал да се сражава с „Ислямска държава“ рамо до рамо със Запада и е внесъл важен принос в това отношение.\r\nСлед коментара му, че всички световни сили са лъгали, докато са разработвали ядрени оръжия, Пардо беше попитан дали Израел е лъгал, докато ги е разработвал, което предизвика мълчалива усмивка на лицето му.\r\nПовдигайки рамене, той отговори с достойнство: „Аз съм Мосад“, имайки предвид, че не може да обсъжда въпроса и само заяви саркастично, че „не е запознат“ с въпроси по отношение на предполагаемата ядрена програма на Израел.\r\nТамир Пардо оглавява Мосад от 2011-а до 2016-а година.\r\nПревод и редакция:", "date": "2018.05.08", "title": "Бивш директор на Мосад: Защо Доналд Тръмп ще излиза от сделката с Иран, при положение, че след това ще ни трябва ново споразумение"}
{"url": "http://www.focus-news.net/news/2018/05/08/2519168/predstoyashti-sabitiya-v-stranata-za-8-may-agentsiya-fokus.html", "text": "*** \r\nОт 09.30 часа в София хотел Балкан Асоциация на индустриалния капитал в България (АИКБ) и представители на държавата, висшите учебни заведения и заинтересовани страни ще обсъдят развитието на висшето образование на кръгла маса на тема „Бизнес и висше образование“. Участие в нея ще вземат заместник министър-председателят Валери Симеонов, министърът на образованието и науката Красимир Вълчев, прeдседателят на АИКБ Васил Велев. \r\n*** \r\nОт 10.00 до 12.00 часа в Информационния център на МО на ул. „Г. Раковски” 106 публична дискусия на тема „Да споделим Европа: Политици и граждани строят заедно бъдещето”. Дискусията ще бъде открита от министъра за Българското председателство на Съвета на ЕС Лиляна Павлова.\r\n*** \r\nОт 15.00 часа в МВнР Вицепремиерът и министър на външните работи Екатерина Захариева ще връчи най-високото отличие на Министерството на външните работи - „Златна лаврова клонка”, и грамота на представителя на УНИЦЕФ за България Мария Хесус Конде.\r\n*** \r\nОт 18.00 часа в Съюза на архитектите в столицата министърът на културата Боил Банов ще открие документална изложба „Страната на спасените евреи”. Експозицията съдържа секретни доклади, писма, телеграми на германските дипломати в София през Втората световна война, както и на представителите на Гестапо и висшия германски държавен апарат.\r\n*** \r\nОт 14.00 часа в зала „Запад“ на Народното събрание ще се проведе заседание на Временната комисия за установяване на всички факти и обстоятелства във връзка с приватизацията и планираната продажба на дружествата на ЧЕЗ Груп в България. На заседанието ще се проведе обсъждане и приемане на проект на доклад.\r\n*** \r\nОт 09.30 часа в заседателната зала на Висшия съдебен съвет (ВСС) (ул. „Eкзарх Йосиф“ № 12) ще се проведе заседание на Съдийската колега. \r\n*** \r\nОт 09.30 часа в Големия салон на БАН ще се проведе честването и научната конференция, посветени на големия български възрожденец Гаврил Кръстевич. \r\n*** \r\nОт 10.00 часа в зала „Тържествена“ на Университета по Библиотекознание и Информационни технологии (УниБИТ) в София, бул. Цариградско шосе № 119 ще се проведе конференция на тема „Сблъсъкът между консерватизма и либерализма – задава ли се нова Студена война“. Регистрацията започва от 09.00 часа. \r\n*** \r\nОт 10.30 до 11.15 часа на спирката на трамваи номера 20 и 22 - срещу Младежки театър Център за градска мобилност и Младежки театър „Николай Бинев“ стартират съвместна инициатива под надслов: “Спирка Младежки театър“. \r\n*** \r\nОт 10.30 часа в Пресклуба на БТА ще се проведе пресконференция за предстоящия Седми Национален събор на овцевъдите в България (11-13 май 2018 г.).\r\n*** \r\nОт 11.00 часа в Пресклуб България на Националния стадион, Асоциация за университетски спорт \"Академик\"(АУС) организира Пресконференция за предстоящата Национална Универсиада 2018. \r\n*** \r\nОт 11.00 часа в сградата на ул. „Париж” 1 в София на пресконференция Столична община ще представи проекта „Европа през младите в изкуството”. \r\n*** \r\nОт 11:00 до 14:00 часа пред Народен театър „Иван Вазов“ (до фонтана) ще се състои специално събитие за отбелязването на Световния ден за борба с овариалния карцином. Той се провежда на 8 май от 2013 г. насам с редица инициативи по света, като целта му е да повиши обществената чувствителност към заболяването, с което всяка година се диагностицират около 240 000 жени в световен мащаб. \r\n*** \r\nОт 12.00 часа в БТА ще се проведе пресконференция на Съюза на ветераните от войните на България и други неправителствени организаци, обединени в Национален инициативен  комитет за отбелязване на 9 май – Ден на победата над хитлерофашизма  и Ден на Европа и провеждане на шествие „Безсмъртен полк – България”.\r\n*** \r\nОт 15.00 до 16.00 часа народният представител от „БСП за България“ Румен Георгиев, заедно с председателя на БСП – Лозенец Николай Велчев ще бъдат на разположение на гражданите в постоянната приемна на Районния съвет на ул. \"Димитър Димов\" № 14. \r\n*** \r\nОт 15.00 до 17.00 часа, народният представител от „БСП за България“ Ирена Анастасова и общинският съветник Альоша Даков ще бъдат на разположение на софиянци в постоянната приемна на БСП – София на ул. \"Леге\" №10, етаж 1.\r\n*** \r\nОт 17.00 часа в Руския културно-информационен център (София, ул. Шипка 34) ще се състои закрита прожекция на премиерния художествен филм „Собибор“.\r\n*** \r\nОт 18.00 часа в „Литературен клуб „Перото“ ще бъде представено новото издание на излязлата от печат книга на проф. Камелия Николова „Българският театър след 1989 и новата британска драма”. \r\n*** \r\nОт 20.00 часа в зала 1 на НДК ще се проведе авторския концерт-спектакъл „Лудо Младо“ на певицата Деси Добрева. \r\n*** \r\nОт 14.00 до 16.00 часа в офиса на ПП ГЕРБ  на ул. „Георги Бенковски” №1, Даниела Димова, Иво Иванов, Калина Пеева и Людмила Колева ще се срещнат с граждани.\r\n*** \r\nОт 10.30 часа в хотел „Черно море“, зала „Варна“ ще се проведе тържество на БЧК по награждаване с отличия на свои активисти, доброволци и партньори по повод международния ден на Червения Кръст и Червения полумесец.\r\n*** \r\nОт 10.30 часа в пресклуба на БТА ще се състои пресконференция във връзка с предстоящото седмо издание на събора на овцевъдите в България. \r\n*** \r\nОт 15.30 часа в пресклуба на БТА ще се състои пресконференция във връзка с 11-та Световна конференция на малинопроизводителите, която се провежда в Арбанаси.\r\n*** \r\nОт 11.00 часа в ОУ „Св. Св. Кирил и Методий“ ще се проведе Фестивал „Децата на Европа“ . събитие по Проект „Европа за гражданите на Община Горна Оряховица“.\r\n*** \r\nОт 18.30 часа в НЧ „Напредък – 1869“ ще се проведе„Моите неизпратени писма” – концерт-спектакъл на Тони Димитрова под съпровод на Разградската филхармония и естраден бенд. Диригент – Левон Манукян.\r\n*** \r\nОт 20.00 часа в НЧ „Съединение – 1888“ ще започне VII-ми Национален преглед на селските любителски читалищни театри /от 8 до 13 май/.\r\n*** \r\nОт 13:00 часа, в Заседателната зала на Община Перник ще се състои Начална пресконференция по проект № BG16RFOP001-1.018-0005-C01 \"Обновяване, саниране, ремонт и въвеждане на мерки за енергийна ефективност на сграда на Община Перник и Областна администрация\". \r\n***\r\nОт 09.00 часа  в Окръжен съд в зала 10 ще се гледа делото срещу Николай Н. и Бренченс Й., обвинени в разпространението на високорисково наркотично вещество.\r\n***\r\nОт 10 часа, в Дома на културата „Борис Христов” ще се проведе форум на тема „Индустрията в Пловдивския регион, базирана на наука, иновации и образование“.\r\n***\r\nОт 10,00 часа, в пресклуба на БТА в Пловдив, бул.\"Шести септември\" 140 ще се проведе пресконференция по повод международната изложба „Изкуството на Джън-Шан-Жен\". \r\n***\r\nОт 11.00 часа в Окръжен съд в зала 5 ще се гледа делото срещу Нели К. и Фанка Д. \r\n***\r\nОт 11:30 в клуба на ВМРО Пловдив на бул. Марица 51,под моста на Герджика,евродепутатът Ангел Джамбазки,народният представител от ВМРО Александър Сиди и председателят на ВМРО-Пловдив Борислав Инчев,ще дадат пресконференция на тема Двойният стандарт и обявяване на кампания Доходен съюз.", "date": "2018.05.08", "title": "Предстоящи събития в страната за 8 май (Агенция „Фокус“)"}
{"url": "http://www.focus-news.net/news/2018/05/08/2519524/afp-hasan-rouhani-shte-otgovori-na-donald-tramp-vav-vtornik-vecherta.html", "text": "Президентът на Иран Хасан Роухани ще даде отговор на американския си колега Доналд Тръмп по местната държавна телевизия, веднага след като държавният глава на САЩ обяви решението си дали ще изтегли Вашингтон от ядрената сделка с Техеран, предава AFP.\r\n„Ако Доналд Тръмп се изкаже, президентът Роухани ще отговори още същата вечер“ по телевизията, заяви неназован ирански чиновник.\r\nСлужител в американската администрация е заявил по-рано пред „Франс прес“, че Тръмп ще анонсира излизането на САЩ от ядрената сделка между Иран и петте постоянни членки на Съвета за сигурност на ООН плюс Германия.\r\nПревод и редакция:", "date": "2018.05.08", "title": "AFP: Хасан Роухани ще отговори на Доналд Тръмп във вторник вечерта"}
{"url": "http://www.focus-news.net/news/2018/05/08/2519526/washington-examiner-kremal-predupredi-che-izlizane-na-sasht-ot-yadrenata-sdelka-s-iran-mozhe-da-sazdade-mnogo-seriozna-situatsiya.html", "text": "Кремъл предупреди във вторник, че „може да се създаде много сериозна ситуация“ ако САЩ излязат от ядрената сделка с Иран, пише американското издание Washington Examiner.\r\nГоворителят на руския президент Дмитрий Песков заяви също пред репортерите, че излизане на Вашингтон от СВПД (Съвместният всеобхватен план за действие) за иранската ядрена програма ще донесе „неизбежни драстични последици“.\r\nПесков уточни, че позицията на Русия „съвпада изцяло с позицията на лидерите от европейските столици, които също не са привърженици на отмяната на основополагащия документ“, според цитата на The Washington Post.\r\nКоментарите на говорителя на Кремъл идват само няколко часа преди президента на САЩ Доналд Тръмп да обяви дали Вашингтон ще остане в сделката или ще се оттегли от нея.\r\nАмериканското издание припомня, че американският държавен глава отдавна критикува СВПД и го определя като „най-лошата сделка договаряна някога“, като по време на предизборната си кампания обеща да го отмени. Споразумението бе договорено през 2015 година, докато в Белия Дом президент беше Барак Обама.\r\nСрокът, който президента сам си постави, за решение по казуса, изтича в събота, но в понеделник Тръмп обяви, че ще озвучи решението си в 22:00 българско време във вторник. На посещение при американския президент бяха президента на Франция Еманюел Макрон и германския канцлер Ангела Меркел, които застъпват позицията, че споразумението трябва да бъде запазено.\r\nВъпреки натиска от съюзниците, коментира Washington Examiner, се очаква Тръмп да изкара САЩ от сделката.\r\nПревод и редакция:", "date": "2018.05.08", "title": "Washington Examiner: Кремъл предупреди, че излизане на САЩ от ядрената сделка с Иран може да създаде „много сериозна ситуация“"}
{"url": "http://www.focus-news.net/news/2018/05/08/2519531/afp-donald-tramp-obyavi-che-sasht-izlizat-ot-yadrenata-sdelka-s-iran.html", "text": "Президентът на САЩ Доналд Тръмп обяви във вторник, че САЩ се оттеглят от международната ядрена сделка с Иран и заяви, че Вашингтон ще върне санкциите срещу Ислямската република, предава AFP.\r\n„Иранската сделка е дефектна в сърцевината си“, заяви Тръмп в телевизионно обръщение от Белия Дом. „Днес обявявам, че САЩ ще се оттеглят от ядрената сделка с Иран“.\r\nТой подчерта, че Техеран е водещият световен спонсор на тероризма и разкритикува влиянието му в региона на Близкия Изток.\r\nПревод и редакция:", "date": "2018.05.08", "title": "AFP: Доналд Тръмп обяви, че САЩ излизат от ядрената сделка с Иран"}
{"url": "http://www.focus-news.net/news/2018/05/08/2519170/reuters-pone-dvama-dushi-zaginaha-sled-katastrofa-s-vlakove-v-germaniya.html", "text": "Товарен влак и пътнически влак са се сблъскали в Южна Германия в понеделник, обяви железопътният оператор „Deutsche Bahn“, предава Reuters.\r\nМестните медии съобщават за двама загинали.\r\n„Deutsche Bahn“ заяви в изявление на своя уебсайт, че сблъсъкът се е случил в 21:20 местно време близо до гарата в Айхах на пътя между Инголщат и Аугсбург в германската провинция Бавария.\r\nПолицията обяви, че двама са загиналите и няколко са ранените. Йонислав Дочев", "date": "2018.05.08", "title": "Reuters: Поне двама души загинаха след катастрофа с влакове в Германия"}
{"url": "http://www.focus-news.net/news/2018/05/08/2519173/sputnik-rumanskiyat-prezident-prizova-za-ostavkata-na-premiera-na-stranata.html", "text": "Президентът на Румъния Клаус Йоханис настоя за оставката на министър-председателя на страната Виорика Дънчила, предава Sputnik.\r\nПрез април месец финансовото министерство на Румъния публикува доклад, в който се казваше че дефицитът на държавния бюджет е достигнал 4.46 млрд. леи (около 1,14 млрд. долара) в първото тримесечие на 2018 година.\r\n„Най-вече имаме незадоволително развитие на публичните финанси. Дънчила трябва да напусне, за да отвори място за отговорни и компетентни хора. В този контекст е очевидно, че Ливиу Драгнеа и неговите хора нямат друг избор, който може да доведе до правилно и ефективно управление“, заяви президентът Йоханис по време на брифинг в понеделник.\r\nСпоред президента, премиерът Дънчила не обръща достатъчно внимание на въпросите с инвестициите и управляващата Социалдемократическа партия се е провалила в решаването на съществуващите проблеми в страната.\r\nВ рамките на румънското законодателство, президент не може да освободи министър-председател. Това е възможно единствено от парламента на страната. Йонислав Дочев", "date": "2018.05.08", "title": "Sputnik: Румънският президент призова за оставката на премиера на страната"}
{"url": "http://www.focus-news.net/news/2018/05/08/2519172/the-new-york-times-prezidentat-na-italiya-predlozhi-sluzhebno-pravitelstvo.html", "text": "Президентът на Италия Серджо Матарела призова лидерите на политическите партии в страната да подкрепят неутрално служебно правителство по негов избор, пише The New York Times.\r\nЦелта на това правителство е да поеме управлението на страната, докато политическите партии осигурят стабилно парламентарно мнозинство и създадат управление или до следващите избори.\r\nГоворейки в двореца „Квиринал“ в понеделник след третия кръг на консултации с партийните лидери, Матарела нарече ситуацията „аномалия“ и разкритикува политиците, заради липсата им на прогрес.\r\n„Ще бъде прецедент в историята на републиката“, заяви той, че парламентът избран от италианците ще бъде разпуснат преди да започне работа и че в същото време е избрал кабинет и министър-председател.\r\nСерджо Матарела изясни, че Италия, която е изправена преди критични проблеми като еврото и мигрантските политики на ЕС, не може повече да чака политическите партии да постигнат договорка.\r\n„Нежеланието на всичките тях беше потвърдено тази сутрин“, заяви Матарела, добавяйки че няма „никаква възможност да се формира мнозинство и правителство.“ Йонислав Дочев", "date": "2018.05.08", "title": "The New York Times: Президентът на Италия предложи служебно правителство"}
{"url": "http://www.focus-news.net/news/2018/05/08/2519179/the-daily-express-emanyuel-makron-e-yadosan-tay-kato-angliyskiyat-ezik-shte-ostane-glavniyat-v-es-i-sled-brekzit.html", "text": "Френските политици, начело с президента си Еманюел Макрон, бяха разгневени след като Европейската комисия даде сигнал, че английският език ще остане основният в Брюксел след Брекзит, въпреки опитите на Макрон да направи френския език основен в ЕС, пише британският всекидневник The Daily Express.\r\nФинансирането за английския език ще бъде запазено, въпреки излизането на Великобритания от Европейския съюз през следващата година, се разкрива в нов проектобюджет.\r\nЕвропейската комисия заяви: „Преводни и тълковни услуги в английския език ще останат незасегнати.“\r\nВицепрезидентът на Европейския парламент Силви Гийом заяви: „След Брекзит, има голямо изкушение да се направи английският езика на общуване дори повече в бъдещето.“\r\n„Притеснява ме, защото не искам да се налага да говоря език без финес и чувствителност“, продължи френският политик.\r\nЕманюел Макрон наскоро заяви: „Ситуацията в момента е доста парадоксална. Английският език най-вероятно никога не е бил толкова налице в Брюксел, колкото по времето когато говорим за Брекзит. Тази доминация е неизбежна. Зависи от нас да изградим някакви правила, да бъдем в крак с времето и да направим френския езикът, с който човек ще има достъп до редица възможности.“\r\nМакрон настоява, че неговият план за налагане на френския език не е против използването на английски, а е повече за промотирането на мултиезичност. Йонислав Дочев", "date": "2018.05.08", "title": "The Daily Express: Еманюел Макрон е ядосан, тъй като английският език ще остане главният в ЕС и след Брекзит"}
{"url": "http://www.focus-news.net/news/2018/05/08/2519171/reuters-ministarat-na-finansite-na-sarbiya-podade-ostavka.html", "text": "Министърът на финансите на Сърбия Душан Вуйович подаде оставка в понеделник поради лични причини, съобщава сръбският всекидневник „Blic“, цитиран от Reuters.\r\nВуйович е изпратил оставката си на министър-председателя Ана Бърнабич обяснявайки причините си за напускане, пише вестникът, добавяйки че ще публикува писмото в хартиеното си издание във вторник.\r\nОчаква се Бърнабич да депозира оставката в парламента във вторник.\r\nНяма коментар от правителството по случая. Йонислав Дочев", "date": "2018.05.08", "title": "Reuters: Министърът на финансите на Сърбия подаде оставка"}
{"url": "http://www.focus-news.net/news/2018/05/08/2519181/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Очаква се президентът на САЩ Доналд Тръмп да отхвърли ядрената сделка с Иран, въпреки опитите в последния момент на външния министър на Великобритания Борис Джонсън да го разубеди, пише британският вестник The Times.\r\nДжонсън предупреди, че Западът може да бъде принуден да предприеме военни действия срещу Иран, ако Тръмп излезе от сделката.\r\nТой попита: „Какво ще стане, ако иранците тръгнат по пътя на ядреното въоръжаване? Сериозно ли твърдим, че ще бомбардираме съоръженията за ядрено обогатяване във Фордо и Натанц?“\r\nБорис Джонсън се срещна с външния министър на САЩ Майк Помпео и вицепрезидентът Майк Пенс, по време на разговори във Вашингтон. Въпреки това, източници близки до Джонсън а заявили, че очакват Тръмп да се изтегли от сделката с Иран.\r\n*** Френските политици, начело с президента си Еманюел Макрон, бяха разгневени след като Европейската комисия даде сигнал, че английският език ще остане основният в Брюксел след Брекзит, въпреки опитите на Макрон да направи френския език основен в ЕС, пише британският всекидневник The Daily Express.\r\nФинансирането за английския език ще бъде запазено, въпреки излизането на Великобритания от Европейския съюз през следващата година, се разкрива в нов проектобюджет.\r\nЕвропейската комисия заяви: „Преводни и тълковни услуги в английския език ще останат незасегнати.“\r\nВицепрезидентът на Европейския парламент Силви Гийом заяви: „След Брекзит, има голямо изкушение да се направи английският езика на общуване дори повече в бъдещето.“\r\n„Притеснява ме, защото не искам да се налага да говоря език без финес и чувствителност“, продължи френският политик.\r\nЕманюел Макрон наскоро заяви: „Ситуацията в момента е доста парадоксална. Английският език най-вероятно никога не е бил толкова налице в Брюксел, колкото по времето когато говорим за Брекзит. Тази доминация е неизбежна. Зависи от нас да изградим някакви правила, да бъдем в крак с времето и да направим френския езикът, с който човек ще има достъп до редица възможности.“\r\nМакрон настоява, че неговият план за налагане на френския език не е против използването на английски, а е повече за промотирането на мултиезичност.\r\n*** Министърът на външните работи на Великобритания Борис Джонсън открито призова министър-председателя Тереза Мей да се откаже от митническото споразумение, заявявайки че това е „луда система“, която би направила „много трудно извършването на свободни сделки“, пише британският вестник The Telegraph.\r\nОт кабинета за Брекзит на Тереза Мей потвърдиха, че са забавили решението си относно митническия съюз.\r\nКабинетът е разделен на това дали да се приеме митническо партньорство или митническа уговорка, която е предпочитаният вариант на Джонсън и настроените за Брекзит консерватори около него.\r\nСпоред Борис Джонсън идеята за митническо партньорство се проваля в оправдаването на очакванията, че Великобритания „ще си върне контрола“.\r\n„Това е нещо напълно неизпробвано и ще направи свободната търговия много, много трудна“, заяви Джонсън.\r\n***", "date": "2018.05.08", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/05/08/2519169/sputnik-izrael-obmislya-oryazvaneto-na-byudzheta-na-palestina.html", "text": "Парламентът на Израел прие на първо четене законопроект за намаляване на финансирането на Палестинската автономия , заяви министърът на отбраната Авигдор Либерман в понеделник, цитиран от Sputnik.\r\nНамаляването на финансирането ще бъде в рамките на стотици милиони долари, които се плащат на семействата на тези, които са убити, ранени или арестувани заради атаките върху израелски граждани.\r\nИзраелските власти оценяват годишните разходи на палестинското правителство за тези цели на 360 млн. долара или 7 процента от палестинския бюджет.\r\n„Спираме кранчето на Махмуд Абас. Тази лудост, в която превеждаме пари на палестинската автономия, които се изразходват в промотирането на терор срещу нас, ще бъде прекратена“, заяви Либерман в пост в социалната мрежа „Туитър“.\r\nЛиберман изрази надежда, че законопроектът ще бъде приет на следващите две четения. Йонислав Дочев", "date": "2018.05.08", "title": "Sputnik: Израел обмисля орязването на бюджета на Палестина"}
{"url": "http://www.focus-news.net/news/2018/05/08/2519184/alpinistat-boyan-petrov-e-v-neizvestnost-v-himalaite-obzor.html", "text": "На 6 май, в посолството на Република България в Пекин, е постъпила информация от Тибетската алпинистка асоциация, че българският алпинист Боян Петров е в неизвестност от 3 май 2018 г. Той е участник в експедиция в Хималаите заедно с още 10 души - 1 унгарец, 5 италианци и четирима водачи от непалски произход, целяща изчакване на осемхилядника Шиша Пангма. Каква е информацията до този момент?\r\nСпоред получената информация, липсата на Боян Петров била забелязана от участниците в експедицията в района на Шиша Пангма на около 7500 м надморска височина. Веднага след това са изпратени трима души, за да го издирват. На 6 май сутринта, на 7350 м надморска височина са били открити палатката и спалния му чувал, без самия алпинист. Поради внезапно влошаване на метеорологичните условия в района тримата търсачи временно са прекратили издирването. \r\nТибетската алпинистка асоциация е била информирана за случилото се на 6 май в 12.20 чaса местно време от лицето за връзка от района на Шиша Пангма. Експедицията е имала разрешение за влизане през Дзилун на 10 април 2018 г., изкачване на връх Шиша Пангма и напускане през Дзилун на 9 юни 2018 г. \r\nСлужители на Асоциацията поддържат връзка с ръководителя на експедицията, който ги е уведомил, че издирването на българския алпинист продължава. Позицията на организаторите на експедицията.\r\nНа „Фейсбук“ страницата на екипа на „Калифа“, организатор на Хималайска експедиция 2018, бе публикувано съобщение, според което Боян Петров е започнал да катери върха сам, след като много от другите алпинисти са се върнали заради лошото време. „Унгарският алпинист Давид Клайн, който също е на Шиша Пангма, следи събитията. Ако получим новини от него за българския алпинист, ще ви информираме на нашата „Фейсбук“ страница! До тогава продължаваме да се надяваме, че Боян Петров ще се завърне“, се посочва още в съобщението. Какво представлява върхът?\r\nШиша Пангма е връх в Хималаите и се намира на територията на Тибет, на няколко километра от границата с Непал. Върхът е най-ниският от 14-те осемхилядника с височина от 8013 м над морското равнище (в някои източници е отбелязан с височина 8027 или 8047 м). За изкачването му има няколко маршрута, а най-използваният от алпинистите е от северната страна, откъдето е тръгнал и Боян Петров. Кой е Боян Петров?\r\nБоян Петров е роден на 7 февруари 1973 г. в София в семейство на работещ в куклен театър баща и майка художник. Израства и живее в столичния квартал Княжево, в полите на Витоша. Увлича се от планината и дивата природа от дете. Завършва Софийския университет „Св. Климент Охридски“ през 1997 г. като магистър със специалност зоология и екология. Продължава кариерата си в Националния природонаучен музей при Българската академия на науките в София, понастоящем в Отдел Безгръбначни животни. Областите на научните му изследвания са прилепи, земноводни, влечуги и пещерна фауна, както и фауна на високите планини по света. Бил е координатор на Центъра за изследване и защита на прилепите към Национален природонаучен музей. Автор е на десетки експертни оценки, становища, инструкции, рецензии, отчети, научни и научно-популярни публикации и пътеписи. Работи като оценител на проекти в областта на биологичното разнообразие, управление и проучване на защитени територии и консултант на държавни институции, неправителствени организации, популярни списания и онлайн издания. Активно участва в кампании в подкрепа на опазването на защитените територии и биологичното разнообразие в България.\r\nСемеен, има две деца.\r\nНа два пъти боледува от рак и успява да се излекува. От 2000 г. има инсулинозависим диабет тип 1. През 2008 г. при катерене в Алпите пада и чупи крак. На слизане от връх Гашербрум II през 2009 г. пропада в ледникова цепнатина, от която бива изваден от група испански алпинисти. През 2013 г. претърпява катастрофа с мотор и получава ново счупване на крак. Въпреки това на следващата година прави рекордни изкачвания на Кангчендзьонга, Броуд Пик и К2 с пирони във възстановяващия се крайник. След слизането от К2 в базовия лагер получава диабетична хипогликемична криза, губи съзнание и успява да се възстанови с помощта на полски алпинисти. Подобна криза преодолява и при успешното изкачване на Нанга Парбат през 2016 г., където предварително инструктираните от него алпинисти Феран Латоре и Елиас Милеру му помагат бързо да се върне към нормално състояние.\r\nНа 23 август 2016 г. по време на екологичен мониторинг по трасето на бъдещата Автомагистрала „Струма“ в Кресненския пролом е ударен от преминаващ лек автомобил. Получава счупвания на ребрата и крайниците, черепно-мозъчна травма с хематом и бива хоспитализиран във Военномедицинска академия в София в тежко състояние с опасност за живота. В началото на ноември 2016 г. прави първия си лек преход след катастрофата, а в началото на декември подновява тренировъчните си изкачвания от Княжево до Копитото във Витоша.\r\nКъм 2017 г. той е българският височинен алпинист с най-много изкачени върхове над 8000 метра, общо 10 - Гашербрум-1 (8068), Канчендзьонга (8586), Броуд пик (8047), К2 (8611), Манаслу (8163), Анапурна (8091), Макалу (8463), Нанга Парбат (8126), Гашербрум-2 (8035) и Дхаулагири (8167).От българското МВнР уверяват, че посолствата на България в Пекин и в Делхи са в непрекъснат контакт с местните институции и следят отблизо случая. \r\nИван ЛАЗАРОВ", "date": "2018.05.08", "title": "Алпинистът Боян Петров е в неизвестност в Хималаите (ОБЗОР)"}
{"url": "http://www.focus-news.net/news/2018/05/08/2519185/pregled-na-mezhdunarodnite-novini-do-6-chasa-agentsiya-fokus.html", "text": "Масово сбиване на две групи българи в селището Траганос, Западен Пелопонес, доведе до намеса на полицията, след което има и задържани, предават гръцките медии.\r\nСпоред електронното издание \"Newsbomb.gr\"инцидентът е станал късно вечерта в петък, като участниците в него, видимо пияни, са били повече от 15 и са носели в ръцете си ножове, счупени бутилки и дори ютии.\r\nВ резултат на сбиването двама от българите са били ранени и настанени в местния медицински център.\r\nЗа предотвратяване на насилието се е наложила намесата на полицията от участъка в Илида, при която част от буйнстващите били арестувани. \r\nИзданието съобщава, че според местните жители, подобни инциденти са зачестили.\r\nЕлектронното издание \"Zougla\" пише, че сбиването е започнало при местен супермаркет, като едната група българи на излизане от магазина нападнала другата, а за потушаването на скандала са били привлечени допълнителни полицейски сили, водени от заместник-началника на полицията в Илида, Вангелис Анагностикас.\"Оnvolos.gr\" обобщава информацията за инцидента под заглавие \"Кървав епизод сред българите в Илида\", като твърди че животът на ранените е вън от опасност, а част от инициаторите на скандала са били задържани.\r\n*** Президентът на САЩ Доналд Тръмп ще обяви решението си относно сделката с Иран във вторник, 8 май, обяви той в пост в социалната мрежа „Туитър“.\r\n„Ще обявя решението си относно сделката с Иран утре от Белия дом в 14:00“, заяви Тръмп.\r\nСамият Доналд Тръмп си постави срок до 12 май, за да реши дали ще остане в сделката или ще се оттегли от нея.\r\n*** От Белия дом обявиха в понеделник, че президентът Доналд Тръмп няма да бъде част от високопоставената делегация, която ще присъства на откриването на посолството на САЩ в Йерусалим.\r\nЗаместник-министърът на външните работи Джон Съливан ще води делегацията на церемонията на 14 май по случай откриването на новото посолство на САЩ В Йерусалим.\r\nВ делегацията влизат още дъщерята на президента Иванка Тръмп и нейния съпруг Джаред Къшнър, които също са старши съветници на Доналд Тръмп. На Къшнър е поставена водеща задача за постигане на мирни отношения между Израел и Палестина.\r\nДжейсън Грийнблат, пратеникът на Тръмп за Близкия Изток, Стивън Мнучин, министър на финансите, и Дейвид Фридман, посланик на САЩ в Израел, също ще са част от делегацията.\r\n*** Парламентът на Израел прие на първо четене законопроект за намаляване на финансирането на Палестинската автономия , заяви министърът на отбраната Авигдор Либерман в понеделник.\r\nНамаляването на финансирането ще бъде в рамките на стотици милиони долари, които се плащат на семействата на тези, които са убити, ранени или арестувани заради атаките върху израелски граждани.\r\nИзраелските власти оценяват годишните разходи на палестинското правителство за тези цели на 360 млн. долара или 7 процента от палестинския бюджет.\r\n„Спираме кранчето на Махмуд Абас. Тази лудост, в която превеждаме пари на палестинската автономия, които се изразходват в промотирането на терор срещу нас, ще бъде прекратена“, заяви Либерман в пост в социалната мрежа „Туитър“.\r\nЛиберман изрази надежда, че законопроектът ще бъде приет на следващите две четения.\r\n*** Президентът на Италия Серджо Матарела призова лидерите на политическите партии в страната да подкрепят неутрално служебно правителство по негов избор.\r\nЦелта на това правителство е да поеме управлението на страната, докато политическите партии осигурят стабилно парламентарно мнозинство и създадат управление или до следващите избори.\r\nГоворейки в двореца „Квиринал“ в понеделник след третия кръг на консултации с партийните лидери, Матарела нарече ситуацията „аномалия“ и разкритикува политиците, заради липсата им на прогрес.\r\n„Ще бъде прецедент в историята на републиката“, заяви той, че парламентът избран от италианците ще бъде разпуснат преди да започне работа и че в същото време е избрал кабинет и министър-председател.\r\nСерджо Матарела изясни, че Италия, която е изправена преди критични проблеми като еврото и мигрантските политики на ЕС, не може повече да чака политическите партии да постигнат договорка.\r\n„Нежеланието на всичките тях беше потвърдено тази сутрин“, заяви Матарела, добавяйки че няма „никаква възможност да се формира мнозинство и правителство.“\r\n*** Френските политици, начело с президента си Еманюел Макрон, бяха разгневени след като Европейската комисия даде сигнал, че английският език ще остане основният в Брюксел след Брекзит, въпреки опитите на Макрон да направи френския език основен в ЕС.\r\nФинансирането за английския език ще бъде запазено, въпреки излизането на Великобритания от Европейския съюз през следващата година, се разкрива в нов проектобюджет.\r\nЕвропейската комисия заяви: „Преводни и тълковни услуги в английския език ще останат незасегнати.“\r\nВицепрезидентът на Европейския парламент Силви Гийом заяви: „След Брекзит, има голямо изкушение да се направи английският езика на общуване дори повече в бъдещето.“\r\n„Притеснява ме, защото не искам да се налага да говоря език без финес и чувствителност“, продължи френският политик.\r\nЕманюел Макрон наскоро заяви: „Ситуацията в момента е доста парадоксална. Английският език най-вероятно никога не е бил толкова налице в Брюксел, колкото по времето когато говорим за Брекзит. Тази доминация е неизбежна. Зависи от нас да изградим някакви правила, да бъдем в крак с времето и да направим френския езикът, с който човек ще има достъп до редица възможности.“\r\nМакрон настоява, че неговият план за налагане на френския език не е против използването на английски, а е повече за промотирането на мултиезичност.\r\n*** Президентът на Турция Реджеп Таийп Ердоган заяви в понеделник, че Западът „не може да понесе“ силната позиция на Турция на Балканите.\r\n„Западът реално не може да понесе позицията на Турция, най-вече на Балканите, както и стъпките, инициативите и усилията, които Турция предприема в региона“, заяви Ердоган в хода на съвместна пресконференция със сръбския си колега Александър Вучич в президентския комплекс в Анкара.\r\nТурският държавен глава заяви: „Независимо от това, дали Западът може да го понесе или не, ние интензивно правим каквото можем чрез TIKA (Турската агенция за сътрудничество и координация) на запад, на Балканите“. „Ние демонстрираме нашите усилия най-вече чрез възстановяването и реконтструкцията на историческите паметници. Ще продължим да го прави и в бъдеще.\r\n„Анадолската агенция“ уточнява, че TIKA е отговорна за реализацията на правителствените политики за развитие и съдействие извън границите на Турция. Тя предоставя помощ на над 40 страни из целия свят.\r\nОт своя страна, Вучич посочи, че „Турция е най-голямата сила и най-мощната държава на Балканите. Това, което мисли Турция е важно“.\r\nПонеделник е последният ден от двудневната визита на Вучич в Анкара. По-рано той посети мавзолея на Мустафа Кемал Ататюрк.\r\n***В понеделник вицепрезидентът на САЩ Майк Пенс ще анонсира нови санкции срещу Венецуела и ще призове за отмяна на предстоящите през май президентски избори в южноамериканската страна.\r\nПенс ще се изкаже пред Организацията на американските държави във Вашингтон, където ще анонсира новите санкции, свързани с търговията на дрога, заяви негов помощник.\r\nВицепрезидентът „ще анонсира нови мащабни санкции срещу Венецуела и ще призове за отмяна на фалшифицираните избори на (президента Николас) Мадуро“, е заявил неназован източник пред „Франс прес“.\r\n*** Министърът на външните работи на Турция Мевлют Чавушоглу смята, че възможна отмяна на споразумението за продажба на американски многоцелеви изтребители F-35 на Турция би била неприемлива. Той добави, че ако това се случи, Анкара ще отговори и обяви, че следващата седмица ще бъде на посещение в САЩ.\r\nСпоред мнението на Чавушоглу, е грешно и абсурдно САЩ да налагат санкции на Турция. „Ако предприемат подобна стъпка, в момент, когато се опитваме да оправим двустранните отношения, те със сигурност ще получат отговор от Турция. Защо трябва да стигаме до там. САЩ трябва да се откажат от това“, заяви турският външен министър.\r\n„Ние сме членове на НАТО. В същото време, докато се опитваме да поправим обтегнатите ни отношения, те ни заплашват и говорят за санкции. Ако това продължи ще последва съответен отговор“, подчерта Чавушоглу.С-400\r\n„Системите С-400, които или ще произведем тук, в нашата страна, или ще купим, не са заплаха за другите съюзници в НАТО. Ние също сме много чувствителни по този въпрос. Ние ще ги управляваме“, отново потвърди министърът.\r\nОсвен това, Чавушоглу спомена, че Турция е искала да купи системи „Пейтриът“ вместо С-400 и изрази учудване: „Защо САЩ не ни ги продадоха? Защо ги изнесоха извън нашите граници?“\r\nКакто заяви турският дипломат, страната трябва да защитава въздушното си пространство и спешно се нуждае от система за противовъздушна отбрана. „Ако не ми ги дадете, за ще си ги набавя от някой друг. Не само, че отказваш да ми ги продадеш, но също искаш и да се обяснявам защо съм го взел от другаде. Турция не е страна под ваше управление“, подчерта Чавушоглу.\r\n***", "date": "2018.05.08", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/05/08/2519180/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Исторически сложните отношения между Турция и Гърция днес преживяват пореден етап на остра конфронтация. До какво ще доведе ескалацията на стария конфликт и какво да се очаква от властите на съседните страни? Статията е публикувана от електронното издание на руското списание „Експерт“ , без редакторска намеса.Януарски маневри\r\nГръко-турските отношения се отличават със сложност и нестабилност от много десетилетия. Даже и съюзници в НАТО, Гърция и Турция се оказваха на ръба на война на три пъти – по време на кипърския конфликт през 1974 година, както и през март 1987 г. и януари 1996 г. – в следствие от многогодишните разногласия по въпроса за делимитацията на Егейския регион. От гледната точка на някои експерти, събитията през последните три месеца предизвикват опасения, че пълномащабната криза във взаимоотношенията между двете страни може да се повтори.\r\nДнешният етап на нарастване на напрежението в акваторията на Егейско море започна на 17 януари 2018 г., когато в близост до оспорваните от Турция необитаеми острови Имия (на тур. Кардак) (от гледната точка на Гърция, намиращи се в нейните териториални води) в хода на опасно маневриране турски корвет се сблъска с гръцки патрулен катер. 11 дни след този инцидент, гръцки кораб се опита да се приближи към островите, с министъра на отбраната на борда си, за да хвърли венец в памет на тримата гръцки военни, станали жертви на пограничния конфликт през 1996 година. Но турската брегова охрана осуети това. По-нататък събитията се развиха в градираща посока. В началото на февруари Гърция проведе учения на остров Кос, в непосредствена близост до турската граница, което възмути властите в Анкара. В средата на същия месец турски кораб протарани гръцки патрулен катер. В началото на март в Тракия двама гръцки военни, оказали се на турска територия (според версията на официална Атина – заради лошите климатични условия) бяха задържани от турски военен патрул. Едновременно нарасна броя на нарушенията на турските ВВС на гръцкото въздушно пространство, а на 12 април гръцки самолет, завръщащ се от операция по прихващане, падна в морето.Словесни дуели\r\nПограничните инциденти се съпровождат от взаимни нападки между гръцките и турските политици. На предложението на турския президент Реджеп Таийп Ердоган за размяна на задържаните гръцки военни за осемте турски военнослужещи, които намериха убежище в Гърция след неуспешния опит за военен преврат през юли 2016 г., канцеларията на гръцкия премиер Алексис Ципрас отвърна с категоричен отказ, позовавайки се на това, че „Гърция е правова държава, която има премиер, който знае и уважава гръцките закони, а не султан, който се меси в съдебните решения“.\r\nОще по остро се изказа министърът на отбраната Панос Каменос. В хода на своята неотдавнашна визита в Армения той заяви, че великодържавните амбиции на Турция не веднъж са я довеждали до военни поражения, както е станало през 1821 година, когато Гърция става независима от Османската империя. Главата на Турската Република, на свой ред, напомни за победата на Турция в битката при Сакария (1921 г.), след която въоръжените сили на Гърция, а след тях и гръцкото население, са били принудени да напуснат Мала Азия завинаги.Три години напрежение\r\nЕскалацията на напрежението не се случи изведнъж, причините се натрупваха вече няколко години. Двустранните отношения деградират от 2015 година, откакто Гърция се оказа в епицентъра на миграционната криза, която, от гледна точка на гръцкото експертно и политическо общество, е била провокирана от действията на турските власти, стремящи се да използват „миграционния лост“ за оказване на натиск над Европейския съюз чрез дестабилизация на неговите външни граници. В средата на 2016 година нов препъни камък се оказа споменатия отказ на Гърция да екстрадира турските военни, обвинени в подготовка на държавен преврат.\r\nПрез юли 2017 година взаимното недоверие между двете страни се усили в следствие на провала на поредния кръг от преговори за разрешаване на кипърския въпрос, вината за който турската страна хвърля върху гърците-киприоти и Гърция, а гръцката – върху Турция. Последно, през декември 2017 г. масло в огъня наля скандалната визита на Ердоган в Атина (първото посещение в Гърция на турски държавен глава за последните 65 години), по време на което турския лидер, едвам слязъл от самолета, направи веднага три оскърбителни, от гледната точка на гръцката дипломация, заявления – за това, че Гърция никога не би станала член на НАТО без подкрепата на Анкара, за нарушенията на правата на мюсюлманското религиозно малцинство в гръцката Тракия, както и за необходимостта от „модернизация“ на Лозанския мирен договор от 1923 г., определящ правата на Гърция над островите в Егейско море.Богат вътрешен живот\r\nИ все пак, изчислените по-горе проблеми едва ли ще могат напълно да обяснат тази решимост, с която двете страни вървят към по-нататъшна конфронтация. Ако погледнем историята на двустранните отношения през последните две десетилетия ще видим, че при наличието на политическа воля на ръководителите се е удавало да „заметат“ къде-къде по-остри и потенциално опасни конфликтни ситуации. През 2006 г., когато сблъсък между гръцки и турски самолет доведе до смъртта на гръцкия пилот, правителствата на двете страни заявиха, че това е било нещастен случай, който не трябва да се отразява на двустранните отношения. В момента, напротив, създава се впечатление, че нито едната от страните не е заинтересована насериозно в разсейването на напрежението. Обяснението на това, най-вероятно, трябва да се търси във вътрешнополитическата сфера.\r\nВ Гърция ролята на главен „ястреб“ в отношенията с Турция играе Панос Каменос, който оглавява малката дяснопопулистка партия „Независими гърци“ (АНЕЛ), която участва в управляващата коалиция като младши партньор. Рейтингът на тази партия постоянно намалява и в случай на предсрочни избори тя рискува да не влезе в парламента. В тази ситуация Каменос, използвайки своето положение на военен министър, апелира към патриотическите настроения на част от гръцкото общество и често излиза с по-радикални позиции от другите членове на правителството. Много анализатори, включително в самата Гърция, наричат неговата риторика провокационна и не способстваща укрепването на сигурността в Егейско море. Въпреки това, премиерът Ципрас по никакъв начин не реагира на резките заявления на своя подчинен, опасявайки се от това да се лиши от подкрепата на АНЕЛ и, като следствие, да загуби парламентарното си мнозинствоБонус Македония\r\nОсвен това, ръстът на напрежението в отношенията с Турция върши страхотна работа за отвличане на вниманието на населението от друг наболял вътрешнополитически проблем, който в момента е най-актуален за гръцкото правителство. Става дума за гръко-македонския спор за държавното наименование на Република Македония, който напоследък се отмести от мъртвата точка. В началото на 2018 г., двете страни, при посредничеството на ООН, съумяха да се приближат плътно до компромисно решение: при успешен изход на прегворите със съседна Гърция, страната ще получи съставно название, например, „Нова Македония“, „Горна Македония“ или „Вардарска Македония“, което ще й позволи да влезе в НАТО и да започне преговори за влизане в Европейския съюз.\r\nНо, от гледна точка на повечето гърци, смятащи думата „Македония“ за част от своето културно-историческо наследство, такова решение е категорично неприемливо. През януари-февруари 2018 година в страната се проведе вълна от многохилядни демонстрации под лозунга „Македония значи Гърция“, ударила сериозно по политическите позиции на Ципрас. В тези условия правителството е заинтересовано, от една страна, да демонстрира своята решимост в отстояването на националните интереси, а от друга – да докаже на гражданите, че основната заплаха за Гърция идва не от Македония, а от друг, много по-стар и непредсказуем съперник.Няма да има война\r\nВ Турция, съдейки по всичко, конфликтната ситуация с Гърция е от полза на местните политици. Ердоган, който наскоро насрочи предсрочни избори, най-вероятно, ще се постарае да използва с максимална ефективност „външнополитическата карта“ в своята предизборна кампания, още повече, че представителите на кемалистката опозиция по-рано нееднократно го упрекваха в излишна мекост на позицията спрямо Гърция.\r\nОтчитайки гореизложените причини и фактори за увеличаването на напрежението в гръко-турските отношения, не трябва да се очаква бързо разрешаване на натрупалите се противоречия. С голяма вероятност ще последват нови погранични инциденти, за което, конкретно, свидетелства подготвяното лизингово споразумение, според което Гърция ще получи две френски фрегати за усилване на морската си групировка в Егейско море. Заедно с това, в момента няма обективни предпоставки за криза, която да тласне Гърция и Турция на границата на военен сблъсък, подобна на тази от 1996 година. Засега опитите за ескалация от тази и от другата страна носят управляем характер.\r\n***Заместник-председателят на арменския парламент и представител на изпълнителния орган на управляващата Републиканска партия на Армения (РПА) Едуард Шармазанов в понделник, 7 май, заяви, че депутатите от неговата фракция имат намерение да подкрепят кандидатурата на лидера на протестните акции в страната Никол Пашинян на гласуването за избиране на нов премиер на страната, пише руското издание „Московский комсомолец“.\r\n„Ще помогнем с необходимите гласове за избиране на кандидата, издигнат от една трета от състава на парламента, в случая – Пашинян. По решение на партията, нашите депутати ще гласуват за него“, заяви вицепредседателят на арменския парламент.\r\nПо-рано в понеделник, управляващата партия в Армения заяви, че е готова да отиде в опозиция.\r\n*** Голям брой от протестиращите в Санкт Петербург, преди встъпването в длъжност на Владимир Путин, бяха осъдени на затвор и глоби, пише The Moscow Times.\r\n76 протестиращи бяха осъдени на глоби до 150 хил. рубли (2,400 долара) и до десет дена затвор, обявиха от съда в Санкт Петербург.\r\nТрима от 47-те протестиращи обвинени в неподчинение на полицейски нареждания бяха осъдени на 20 часа общественополезен труд, докато другите бяха само глобени.\r\nМихаил Цакунов, който бе осъден с 10 000 рубли (160 долара) за нарушаване на правилата на обществените събрания, се очаква да бъде съден в понеделник заради предполагаема употреба на агресия срещу полицейски служител. Нарушението може да му донесе присъда до десет години затвор.\r\n„Никога не съм мислил, че ще се намирам в ситуация в живота си, в която да се озова в затвора без да съм направил нещо“, заяви Цакунов.\r\n***", "date": "2018.05.08", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/05/08/2519182/sport-levante-pobedi-leganes-s-30-kato-gost.html", "text": "Леванте победи Леганес с 0:3 като гост в двубой от 36-я кръг от испанската „Примера дивисион“. След този мач Леванте се изкачва до 14-то място, а Леганес остава на 17-то. И двата отбора са извън опасност от изпадане.", "date": "2018.05.08", "title": "Спорт: Леванте победи Леганес с 3:0 като гост"}
{"url": "http://www.focus-news.net/news/2018/05/08/2519186/sport-beshiktash-pobedi-kayzerispor-s-20-kato-domakin.html", "text": "Бешикташ победи Кайзериспор с 2:0 като домакин в двубой от 32-я кръг на турската „Сюпер лиг“. По този начин битката за титлата остава отворена за 4 отбора, включително Бешикташ, които се намират на 4-то място, само на 4 точки от лидера в класирането Галатасарай. До края на шампионата остават два кръга.", "date": "2018.05.08", "title": "Спорт: Бешикташ победи Кайзериспор с 2:0 като домакин"}
{"url": "http://www.focus-news.net/news/2018/05/08/2519189/aktualna-patna-obstanovka.html", "text": "След обяд ще се развива купесто-дъждовна облачност и на много места в Западна България и североизточните райони ще превали и прегърми. По-интензивни и значителни по количество ще са валежите в Родопската област и Западна Стара планина. Ще духа до умерен вятър от северната четвърт. Минималните температури ще са между 11° и 16°, максималните ще са предимно между 22° и 27°. Това съобщиха от пресцентъра на Агенция „Пътна инфраструктура” (АПИ).\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nДвижението в участъка от км 134 до км 156 за МПС до 12 т се осъществява двупосочно в платното посока София поради ремонтни дейности.\r\nДвижението в участъка от км 134 до км 156 и в двете посоки се ограничава за МПС над 12 т поради ремонтни дейности. Срок до 10.05.2016 г.\r\nОбход по направление София – Бургас: пътен възел „Пловдив-изток“ /при км 133/; път II-56 п.в. „Пловдив-изток“ – кръстовище с път I-8; път I-8 кръстовище с път II-56 – Попово; път II-66 Попово – Плодовитово; път III-666 Плодовитово – пътен възел „Оризово“ /при км 165/;\r\nОбход по направление Свиленград – София: пътен възел „Оризово“ /при км 165/; път III-666 п.в. „Оризово“ – Плодовитово; път II-66 Плодовитово – Попово; път I-8 Попово – кръстовище с път II-56; път II-56 кръстовище с път I-8 – пътен възел „Пловдив-изток“ /при км 133/;\r\nОбход по направление Бургас – София: пътен възел „Чирпан-изток“ /при км 185/; път II-66 околовръстен път Чирпан – Попово; път I-8 Попово – кръстовище с път II-56; път II-56 кръстовище с път I-8 – пътен възел „Пловдив-изток“ /при км 133/. Срок до 10.05.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 20.05.2018 г.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nОбласт Варна: Движението по АМ „Хемус”от км 402+000 до км 402+100 /съоръжение Девня/ се осъществява с повишено внимание,поради ръчно профилиране на банкети. Движението в района се регулира от сигналисти. Срок до 09.05.2018 г.                                \r\nАМ „Струма“: \r\nОбласт Перник:\r\nДвижението в участъка от км 30+353 до км 33+252 посока София е в активна и изпреварващата лента поради ремонтни дейности. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г.\r\nОбласт Кюстендил:\r\nДвижението в участъка от км 61+320 до км 59+800 посока София се осъществява с повишено внимание поради ремонтни дейности. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 10.05.2018 г.\r\nАМ „Марица“: няма.\r\nАМ „Черно море“: Движението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 14.05.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок: 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Ловеч: \r\nДвижението в участъка Абланица – Голец от км 43+700 до км 48+000 се осъществява с повишено внимание поради почистване на окопи. Срок до 09.05.2018 г.\r\nОбласт Велико Търново: \r\nДвижението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г.\r\nДвижението по път І-4 Севлиево – В. Търново – Антоново в участъка от км 147+7 до км 149+5 в района на с. Козаревец се осъществява в една лента поради частични ремонтни дейности. Движението се регулира от сигналисти. Срок до 09.05.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДве Могили – Полско Косово от км 26+800 до км 65+200 - ремонтни дейности на асфалтовата настилка. Движението се регулира от сигналисти. Срок до 08.05.2018 г. \r\nОбласт Велико Търново: \r\nДвижението по път І-5 П.Тръмбеш – В. Търново – Габрово в участъка от км 65+2 до км 115+3 се осъществява в една лента поради частични ремонтни дейности. Движението се регулира от сигналисти. Срок до 11.05.2018 г.\r\nОбласт Хасково: \r\nНа път І-5 между с. Козлец и границата на Област Хасково в посока Кърджали от км 308+000 до км 319+100 се извършва частичен ремонт на асфалтовата настилка. Движението се осъществява с повишено внимание двупосочно в едната лента в ремонтната зона. Да се спазват ограниченията на временната сигнализация. Срок до 11.05.2018 г.\r\nОбласт Кърджали: Черноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение в една лента по път I-5/Е85 сп. Джебел - п.в.Кирково - граница Гърция в участъка р-н с. Седлари - р-н с. Загорско от км 355+885 до км 356+113 поради извършване на строително ремонтни дейности по възстановяването на дилатационна фуга на мост над р. Джебелска. Срок до 12.05.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: \r\nДвижението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка. Организацията на движение е сигнализирана с пътни знаци. Срок до 13.05.2018г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Ямбол: \r\nДвижението в участъка от км 287+000 до км 288+000 от разклон Бояново до разклон Кирилово се осъществява двупосочно в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 11.05.2018 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.;\r\n Движението в участъка Кранево – Варна от км 83+200 до км 100+100 се осъществява с повишено внимание поради косене на тревни площи. Движението в района се регулира от сигналисти. Срок до 11.05.2018 г.\r\nОбласт Бургас: \r\n- движението по път I-9 в участъка Ахелой – Поморие е ограничено и се осъществява обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 21.05.2018 г.;\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\n-движението по път I-9 от км 205+00 до км 208+000 в участъка Сл.бряг-Ахелой се извършва с повишено внимание, поради почистване на пътното платно и косене на тревни площи. Организацията на движение е сигнализирана с пътни знаци.Срок до 22.05.2018 г.\r\n-движението по път I-9 от км 222+000 до км 224+900 в участъка Поморие-Сарафово се извършва с повишено внимание, поради почистване на пътното платно и косене на тревни площи. Организацията на движение е сигнализирана с пътни знаци. Срок до 22.05.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: Движението по път II-99 в участъка Крайморие - Росенец от км 4+000 до км 5+000 се извършва с повишено внимание поради почистване на окопи. Организацията на движение е сигнализирана с пътни знаци и регулировчици. Срок до 10.05.2018 г.;\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 10.05.2018 г.;\r\nПът III-208: Движението по път III-208 от км 51+000 до км 92+000 в участъка „Добромир-Айтос” почистване на окопи и попълване на банкети. Организацията на движение е сигнализирана с пътни знаци.Срок до 10.05.2018 г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.05.2018 г.\r\nПът III-5392: Движението по път III-5392 от км 0+000 до км 4+000 в участъка Винарско – Кръстина се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 10.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; \r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІ-62: Движение с повишено внимание по път II-62 от разклона за с. Ямен до разклона за с. Мърводол от км 15+000 до км 17+000 поради извършване на машинно подравняване на банкети. Сигнализирано с пътни знаци. Срок до 08.05.2018 г.\r\nПът ІІІ-107: Движение в една лента в района на Рилски манастир от км 27+600 до км 27+800, поради свличане на скални маси. Регулирано е с пътни знаци. Срок до 11.05.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nПът III-865: Движението по път III-865 Ардино – с. Ленище при км 34+120 се осъществява в една лента поради частични ремонтни дейности по асфалтовата настилка. Срок до 10.05.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 73+201 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът III-305: Движението по път III-305 Садовец – Гложене в участъка от км 25+000 до км 62+000 се осъществява с повишено внимание поради частичен ремонт на асфалтовата настилка. Срок 10.05.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІ-11: Движението по път ІІ-11 Лом - Горни Цибър е ограничено за тежкотоварни автомобили над 12 тона поради ремонт на пътно тяло и настилката в участъка от 46+000 км до 68+280.\r\nОбходен маршрут: по път ІІ-81, след това по път ІІІ-133 до гр. Вълчедръм и по път ІІІ-818 до Горни Цибър и обратно. Срок до 08.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 15.05.2018 г.;\r\nПът III-1022: Движението по път ІІІ-1022 Бели Мел-Мартиново от км 0+000 до 18+000 км  се осъществява двупосочно в една лента, поради  почистване на пътната настилка от инертни материали. Срок до 08.05.2018 г. \r\nПът III-1024: Движението по път ІІІ-1024 Георги Дамяново-Дълги дел от км 0+000 до 22+000 км  се осъществява двупосочно в една лента, поради  почистване на пътната настилка от инертни материали. Срок до 08.05.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Перник – Трън в чертите на гр. Брезник от км 20+000 до км 20+300 се осъществява двупосочно в една лента поради мероприятие на община Брезник. Участъкът е сигнализиран с пътни знаци. Срок от 10:00 до 13:00 часа на 09.05.2018 г.;\r\nПът ІІ-63: Движението по път ІІ-63 Перник – Трън в района на гр. Брезник от км 20+000 до км 22+000 се осъществява в свободната лента спрямо поставената сигнализация поради полагане на хоризонтална маркировка. Срок до 11.05.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок до 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-11: Движението по път II-11 Оряхово-Гулянци в района на Черквица от км 15+000 до км 20+000 се осъществява  в една лента поради частични ремонтни дейности на асфалтовата настилка. Срок до 09.05.2018 г.\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.;\r\nПът ІІІ-1031: Движението по път III-1031 Роман – Червен бряг в района на с. Реселец от км 15+000 до км 20+000 се осъществява в едната лента поради частични ремонтни дейности на асфалтовата настилка. Срок до 08.05.2018 г.;\r\nПът ІІІ-3005: Движението по път ІІІ-3005  Ясен- Катунец в района Бъркач- Беглеж от км 20+000 до км 25+000 е с повишено внимание поради земно изкопни работи. Срок до 08.05.2018 г.\r\nПът ІІІ-3502: Движението по път ІІІ-3502 Брестовец – Ъглен в района на Брестовец – Горталово от км 20+000 до км 23+000 се осъществява в едната лента поради частични ремонтни дейности на асфалтовата настилка. Срок до 08.05.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности:\r\nПът ІІІ-5101: Движението по път III-5101 Борово – Пет кладенци от км 0+000 до км 7+177 се осъществява в свободната лента спрямо поставената сигнализация поради ремонтни дейности по асфалтовата настилка. Движението се регулира от сигналисти. Срок до 11.05.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге - Оплетня от км 22+000 до км 50+000 се осъществява с повишено внимание поради почистване на пътни ригули и паднали камъни. Срок до 11.05.2018 г.\r\nПът II-18: Движението по път II-18 Казичене – АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни деаности. Срок 25.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-66: Движение в една лента в района на с. Мирово - граница гр. Пловдив от км 112+000 до км 117+000 поради извършване на частични ремонтни дейности на асфалтова настилка. Движението в района се регулира от сигналисти. Срок до 11.05.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът III-5308: Движението по път III-5308 в участъка Калчево – Ст. Караджово от км 0+000 до км 24+600 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 11.05.1018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.05.08", "title": "Актуална пътна обстановка"}
{"url": "http://www.focus-news.net/news/2018/05/08/2519188/afp-bivsh-visshestoyasht-partien-chlen-v-kitay-beshe-osaden-na-dozhivoten-zatvor.html", "text": "Бивш висшестоящ партиен член на китайската комунистическа партия, някога готвен за върхов лидерски пост, беше осъден на доживотен затвор заради подкуп, съобщава AFP.\r\nСун Джънцай, бивш член на политбюро и партиен управител на югозападния мегаполис Чунцин, беше признат за виновен, че е взел над 170 млн. юана (26.7 млн. долара) в подкупи, заявиха от съда в Тянцин.\r\nСун някога е спряган за повишение в елитния седемчленен съвет на Политбюро, който управлява страната и се председателства от Си Дзинпин.\r\nКато най-младия член на Политбюро, той дори е виждан като потенциален заместник на Си Дзинпин.\r\nСун Джънцай е поредният висш кадър, който попада под антикорупционната чистка на президента Си Дзинпин. Йонислав Дочев", "date": "2018.05.08", "title": "AFP: Бивш висшестоящ партиен член в Китай беше осъден на доживотен затвор"}
{"url": "http://www.focus-news.net/news/2018/05/08/2519191/nimh-maksimalnite-temperaturi-shte-sa-predimno-mezhdu-22-i-27-v-zapadna-balgariya-i-severoiztochnite-rayoni-shte-prevali-i-pregarmi.html", "text": "Атмосферното налягане е по-ниско от средното за месеца и още ще се понижи. Днес въздушната маса над страната ще остане неустойчива. След обяд ще се развива купесто-дъждовна облачност и на много места, главно в Западна България и североизточните райони, ще превали и прегърми. По-интензивни и значителни по количество ще са валежите в Рило-Родопската област и Западна Стара планина. Ще духа до умерен вятър от северната четвърт. Максималните температури ще са предимно между 22° и 27°. Това съобщи за Агенция „Фокус“ дежурният синоптик от НИМХ Евгения Егова.\r\nНад Черноморието ще се развива купеста и купесто-дъждовна облачност и на места, главно по северното крайбрежие, ще има краткотрайни превалявания и гръмотевична дейност. Ще духа до умерен вятър от север-североизток. Максималните температури ще са 20°-23°. Температурата на морската вода е 17°-20°. Вълнението на морето ще бъде 2-3 бала.\r\nНад планините ще се развива купесто-дъждовна облачност и на много места, главно в Рило-Родопския масив и Западна Стара планина, ще има краткотрайни,  след обяд – временно интензивни валежи, придружени с гръмотевици. Ще духа умерен вятър от север-североизток. Максималната температура на височина 1200 метра ще е около 15°, на 2000 метра – около 9°.", "date": "2018.05.08", "title": "НИМХ: Максималните температури ще са предимно между 22° и 27°, в Западна България и североизточните райони ще превали и прегърми"}
{"url": "http://www.focus-news.net/news/2018/05/08/2519192/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove.html", "text": "Нормален е трафикът на всички контролно-пропускателни пунктове на българо-сръбската, българо-македонската, българо-гръцката, българо-турската и българо-румънската граница, по данни към 06.00 часа. Това съобщиха от пресцентъра на ГД „Гранична полиция“.\r\nОт ГД „Гранична полиция“ припомнят, че непълнолетни български граждани, излизащи от страната с единия родител или без родителите си, трябва да бъдат снабдени с нотариално заверено съгласие от отсъстващия родител, да носят оригинал и копие на този документ, като копието остава на граничния пункт.", "date": "2018.05.08", "title": "ГД „Гранична полиция“: Нормален е трафикът на всички гранични контролно-пропускателни пунктове"}
{"url": "http://www.focus-news.net/news/2018/05/08/2519178/ekspert-grako-turskata-kriza-se-razpalva-i-ot-dvete-strani.html", "text": "Исторически сложните отношения между Турция и Гърция днес преживяват пореден етап на остра конфронтация. До какво ще доведе ескалацията на стария конфликт и какво да се очаква от властите на съседните страни? Статията е публикувана от електронното издание на руското списание „Експерт“ , без редакторска намеса.Януарски маневри\r\nГръко-турските отношения се отличават със сложност и нестабилност от много десетилетия. Даже и съюзници в НАТО, Гърция и Турция се оказваха на ръба на война на три пъти – по време на кипърския конфликт през 1974 година, както и през март 1987 г. и януари 1996 г. – в следствие от многогодишните разногласия по въпроса за делимитацията на Егейския регион. От гледната точка на някои експерти, събитията през последните три месеца предизвикват опасения, че пълномащабната криза във взаимоотношенията между двете страни може да се повтори.\r\nДнешният етап на нарастване на напрежението в акваторията на Егейско море започна на 17 януари 2018 г., когато в близост до оспорваните от Турция необитаеми острови Имия (на тур. Кардак) (от гледната точка на Гърция, намиращи се в нейните териториални води) в хода на опасно маневриране турски корвет се сблъска с гръцки патрулен катер. 11 дни след този инцидент, гръцки кораб се опита да се приближи към островите, с министъра на отбраната на борда си, за да хвърли венец в памет на тримата гръцки военни, станали жертви на пограничния конфликт през 1996 година. Но турската брегова охрана осуети това. По-нататък събитията се развиха в градираща посока. В началото на февруари Гърция проведе учения на остров Кос, в непосредствена близост до турската граница, което възмути властите в Анкара. В средата на същия месец турски кораб протарани гръцки патрулен катер. В началото на март в Тракия двама гръцки военни, оказали се на турска територия (според версията на официална Атина – заради лошите климатични условия) бяха задържани от турски военен патрул. Едновременно нарасна броя на нарушенията на турските ВВС на гръцкото въздушно пространство, а на 12 април гръцки самолет, завръщащ се от операция по прихващане, падна в морето.Словесни дуели\r\nПограничните инциденти се съпровождат от взаимни нападки между гръцките и турските политици. На предложението на турския президент Реджеп Таийп Ердоган за размяна на задържаните гръцки военни за осемте турски военнослужещи, които намериха убежище в Гърция след неуспешния опит за военен преврат през юли 2016 г., канцеларията на гръцкия премиер Алексис Ципрас отвърна с категоричен отказ, позовавайки се на това, че „Гърция е правова държава, която има премиер, който знае и уважава гръцките закони, а не султан, който се меси в съдебните решения“.\r\nОще по остро се изказа министърът на отбраната Панос Каменос. В хода на своята неотдавнашна визита в Армения той заяви, че великодържавните амбиции на Турция не веднъж са я довеждали до военни поражения, както е станало през 1821 година, когато Гърция става независима от Османската империя. Главата на Турската Република, на свой ред, напомни за победата на Турция в битката при Сакария (1921 г.), след която въоръжените сили на Гърция, а след тях и гръцкото население, са били принудени да напуснат Мала Азия завинаги.Три години напрежение\r\nЕскалацията на напрежението не се случи изведнъж, причините се натрупваха вече няколко години. Двустранните отношения деградират от 2015 година, откакто Гърция се оказа в епицентъра на миграционната криза, която, от гледна точка на гръцкото експертно и политическо общество, е била провокирана от действията на турските власти, стремящи се да използват „миграционния лост“ за оказване на натиск над Европейския съюз чрез дестабилизация на неговите външни граници. В средата на 2016 година нов препъни камък се оказа споменатия отказ на Гърция да екстрадира турските военни, обвинени в подготовка на държавен преврат.\r\nПрез юли 2017 година взаимното недоверие между двете страни се усили в следствие на провала на поредния кръг от преговори за разрешаване на кипърския въпрос, вината за който турската страна хвърля върху гърците-киприоти и Гърция, а гръцката – върху Турция. Последно, през декември 2017 г. масло в огъня наля скандалната визита на Ердоган в Атина (първото посещение в Гърция на турски държавен глава за последните 65 години), по време на което турския лидер, едвам слязъл от самолета, направи веднага три оскърбителни, от гледната точка на гръцката дипломация, заявления – за това, че Гърция никога не би станала член на НАТО без подкрепата на Анкара, за нарушенията на правата на мюсюлманското религиозно малцинство в гръцката Тракия, както и за необходимостта от „модернизация“ на Лозанския мирен договор от 1923 г., определящ правата на Гърция над островите в Егейско море.Богат вътрешен живот\r\nИ все пак, изчислените по-горе проблеми едва ли ще могат напълно да обяснат тази решимост, с която двете страни вървят към по-нататъшна конфронтация. Ако погледнем историята на двустранните отношения през последните две десетилетия ще видим, че при наличието на политическа воля на ръководителите се е удавало да „заметат“ къде-къде по-остри и потенциално опасни конфликтни ситуации. През 2006 г., когато сблъсък между гръцки и турски самолет доведе до смъртта на гръцкия пилот, правителствата на двете страни заявиха, че това е било нещастен случай, който не трябва да се отразява на двустранните отношения. В момента, напротив, създава се впечатление, че нито едната от страните не е заинтересована насериозно в разсейването на напрежението. Обяснението на това, най-вероятно, трябва да се търси във вътрешнополитическата сфера.\r\nВ Гърция ролята на главен „ястреб“ в отношенията с Турция играе Панос Каменос, който оглавява малката дяснопопулистка партия „Независими гърци“ (АНЕЛ), която участва в управляващата коалиция като младши партньор. Рейтингът на тази партия постоянно намалява и в случай на предсрочни избори тя рискува да не влезе в парламента. В тази ситуация Каменос, използвайки своето положение на военен министър, апелира към патриотическите настроения на част от гръцкото общество и често излиза с по-радикални позиции от другите членове на правителството. Много анализатори, включително в самата Гърция, наричат неговата риторика провокационна и не способстваща укрепването на сигурността в Егейско море. Въпреки това, премиерът Ципрас по никакъв начин не реагира на резките заявления на своя подчинен, опасявайки се от това да се лиши от подкрепата на АНЕЛ и, като следствие, да загуби парламентарното си мнозинствоБонус Македония\r\nОсвен това, ръстът на напрежението в отношенията с Турция върши страхотна работа за отвличане на вниманието на населението от друг наболял вътрешнополитически проблем, който в момента е най-актуален за гръцкото правителство. Става дума за гръко-македонския спор за държавното наименование на Република Македония, който напоследък се отмести от мъртвата точка. В началото на 2018 г., двете страни, при посредничеството на ООН, съумяха да се приближат плътно до компромисно решение: при успешен изход на прегворите със съседна Гърция, страната ще получи съставно название, например, „Нова Македония“, „Горна Македония“ или „Вардарска Македония“, което ще й позволи да влезе в НАТО и да започне преговори за влизане в Европейския съюз.\r\nНо, от гледна точка на повечето гърци, смятащи думата „Македония“ за част от своето културно-историческо наследство, такова решение е категорично неприемливо. През януари-февруари 2018 година в страната се проведе вълна от многохилядни демонстрации под лозунга „Македония значи Гърция“, ударила сериозно по политическите позиции на Ципрас. В тези условия правителството е заинтересовано, от една страна, да демонстрира своята решимост в отстояването на националните интереси, а от друга – да докаже на гражданите, че основната заплаха за Гърция идва не от Македония, а от друг, много по-стар и непредсказуем съперник.Няма да има война\r\nВ Турция, съдейки по всичко, конфликтната ситуация с Гърция е от полза на местните политици. Ердоган, който наскоро насрочи предсрочни избори, най-вероятно, ще се постарае да използва с максимална ефективност „външнополитическата карта“ в своята предизборна кампания, още повече, че представителите на кемалистката опозиция по-рано нееднократно го упрекваха в излишна мекост на позицията спрямо Гърция.\r\nОтчитайки гореизложените причини и фактори за увеличаването на напрежението в гръко-турските отношения, не трябва да се очаква бързо разрешаване на натрупалите се противоречия. С голяма вероятност ще последват нови погранични инциденти, за което, конкретно, свидетелства подготвяното лизингово споразумение, според което Гърция ще получи две френски фрегати за усилване на морската си групировка в Егейско море. Заедно с това, в момента няма обективни предпоставки за криза, която да тласне Гърция и Турция на границата на военен сблъсък, подобна на тази от 1996 година. Засега опитите за ескалация от тази и от другата страна носят управляем характер.\r\nПревод и редакция:", "date": "2018.05.08", "title": "„Експерт“: Гръко-турската криза се разпалва и от двете страни"}
{"url": "http://www.focus-news.net/news/2018/05/08/2519190/predstoyashti-sabitiya-v-stranata-za-8-may-agentsiya-fokus.html", "text": "*** \r\nОт 09.30 часа в София хотел Балкан Асоциация на индустриалния капитал в България (АИКБ) и представители на държавата, висшите учебни заведения и заинтересовани страни ще обсъдят развитието на висшето образование на кръгла маса на тема „Бизнес и висше образование“. Участие в нея ще вземат заместник министър-председателят Валери Симеонов, министърът на образованието и науката Красимир Вълчев, прeдседателят на АИКБ Васил Велев. \r\n*** \r\nОт 10.00 до 12.00 часа в Информационния център на МО на ул. „Г. Раковски” 106 публична дискусия на тема „Да споделим Европа: Политици и граждани строят заедно бъдещето”. Дискусията ще бъде открита от министъра за Българското председателство на Съвета на ЕС Лиляна Павлова.\r\n*** \r\nОт 15.00 часа в МВнР Вицепремиерът и министър на външните работи Екатерина Захариева ще връчи най-високото отличие на Министерството на външните работи - „Златна лаврова клонка”, и грамота на представителя на УНИЦЕФ за България Мария Хесус Конде.\r\n*** \r\nОт 18.00 часа в Съюза на архитектите в столицата министърът на културата Боил Банов ще открие документална изложба „Страната на спасените евреи”. Експозицията съдържа секретни доклади, писма, телеграми на германските дипломати в София през Втората световна война, както и на представителите на Гестапо и висшия германски държавен апарат.\r\n*** \r\nОт 14.00 часа в зала „Запад“ на Народното събрание ще се проведе заседание на Временната комисия за установяване на всички факти и обстоятелства във връзка с приватизацията и планираната продажба на дружествата на ЧЕЗ Груп в България. На заседанието ще се проведе обсъждане и приемане на проект на доклад.\r\n*** \r\nОт 09.30 часа в заседателната зала на Висшия съдебен съвет (ВСС) (ул. „Eкзарх Йосиф“ № 12) ще се проведе заседание на Съдийската колега. \r\n*** \r\nОт 09.30 часа в Големия салон на БАН ще се проведе честването и научната конференция, посветени на големия български възрожденец Гаврил Кръстевич. \r\n*** \r\nОт 10.00 часа в зала „Тържествена“ на Университета по Библиотекознание и Информационни технологии (УниБИТ) в София, бул. Цариградско шосе № 119 ще се проведе конференция на тема „Сблъсъкът между консерватизма и либерализма – задава ли се нова Студена война“. Регистрацията започва от 09.00 часа. \r\n*** \r\nОт 10.30 до 11.15 часа на спирката на трамваи номера 20 и 22 - срещу Младежки театър Център за градска мобилност и Младежки театър „Николай Бинев“ стартират съвместна инициатива под надслов: “Спирка Младежки театър“. \r\n*** \r\nОт 10.30 часа в Пресклуба на БТА ще се проведе пресконференция за предстоящия Седми Национален събор на овцевъдите в България (11-13 май 2018 г.).\r\n*** \r\nОт 11.00 часа в Пресклуб България на Националния стадион, Асоциация за университетски спорт \"Академик\"(АУС) организира Пресконференция за предстоящата Национална Универсиада 2018. \r\n*** \r\nОт 11.00 часа в сградата на ул. „Париж” 1 в София на пресконференция Столична община ще представи проекта „Европа през младите в изкуството”. \r\n*** \r\nОт 11:00 до 14:00 часа пред Народен театър „Иван Вазов“ (до фонтана) ще се състои специално събитие за отбелязването на Световния ден за борба с овариалния карцином. Той се провежда на 8 май от 2013 г. насам с редица инициативи по света, като целта му е да повиши обществената чувствителност към заболяването, с което всяка година се диагностицират около 240 000 жени в световен мащаб. \r\n*** \r\nОт 12.00 часа в БТА ще се проведе пресконференция на Съюза на ветераните от войните на България и други неправителствени организаци, обединени в Национален инициативен  комитет за отбелязване на 9 май – Ден на победата над хитлерофашизма  и Ден на Европа и провеждане на шествие „Безсмъртен полк – България”.\r\n*** \r\nОт 15.00 до 16.00 часа народният представител от „БСП за България“ Румен Георгиев, заедно с председателя на БСП – Лозенец Николай Велчев ще бъдат на разположение на гражданите в постоянната приемна на Районния съвет на ул. \"Димитър Димов\" № 14. \r\n*** \r\nОт 15.00 до 17.00 часа, народният представител от „БСП за България“ Ирена Анастасова и общинският съветник Альоша Даков ще бъдат на разположение на софиянци в постоянната приемна на БСП – София на ул. \"Леге\" №10, етаж 1.\r\n*** \r\nОт 17.00 часа в Руския културно-информационен център (София, ул. Шипка 34) ще се състои закрита прожекция на премиерния художествен филм „Собибор“.\r\n*** \r\nОт 18.00 часа в „Литературен клуб „Перото“ ще бъде представено новото издание на излязлата от печат книга на проф. Камелия Николова „Българският театър след 1989 и новата британска драма”. \r\n*** \r\nОт 20.00 часа в зала 1 на НДК ще се проведе авторския концерт-спектакъл „Лудо Младо“ на певицата Деси Добрева. \r\n*** \r\nОт 14.00 до 16.00 часа в офиса на ПП ГЕРБ  на ул. „Георги Бенковски” №1, Даниела Димова, Иво Иванов, Калина Пеева и Людмила Колева ще се срещнат с граждани.\r\n*** \r\nОт 10.30 часа в хотел „Черно море“, зала „Варна“ ще се проведе тържество на БЧК по награждаване с отличия на свои активисти, доброволци и партньори по повод международния ден на Червения Кръст и Червения полумесец.\r\n*** \r\nОт 10.30 часа в пресклуба на БТА ще се състои пресконференция във връзка с предстоящото седмо издание на събора на овцевъдите в България. \r\n*** \r\nОт 15.30 часа в пресклуба на БТА ще се състои пресконференция във връзка с 11-та Световна конференция на малинопроизводителите, която се провежда в Арбанаси.\r\n*** \r\nОт 11.00 часа в ОУ „Св. Св. Кирил и Методий“ ще се проведе Фестивал „Децата на Европа“ . събитие по Проект „Европа за гражданите на Община Горна Оряховица“.\r\n*** \r\nОт 18.30 часа в НЧ „Напредък – 1869“ ще се проведе„Моите неизпратени писма” – концерт-спектакъл на Тони Димитрова под съпровод на Разградската филхармония и естраден бенд. Диригент – Левон Манукян.\r\n*** \r\nОт 20.00 часа в НЧ „Съединение – 1888“ ще започне VII-ми Национален преглед на селските любителски читалищни театри /от 8 до 13 май/.\r\n*** \r\nОт 13:00 часа, в Заседателната зала на Община Перник ще се състои Начална пресконференция по проект № BG16RFOP001-1.018-0005-C01 \"Обновяване, саниране, ремонт и въвеждане на мерки за енергийна ефективност на сграда на Община Перник и Областна администрация\". \r\n***\r\nОт 09.00 часа  в Окръжен съд в зала 10 ще се гледа делото срещу Николай Н. и Бренченс Й., обвинени в разпространението на високорисково наркотично вещество.\r\n***\r\nОт 10 часа, в Дома на културата „Борис Христов” ще се проведе форум на тема „Индустрията в Пловдивския регион, базирана на наука, иновации и образование“.\r\n***\r\nОт 10,00 часа, в пресклуба на БТА в Пловдив, бул.\"Шести септември\" 140 ще се проведе пресконференция по повод международната изложба „Изкуството на Джън-Шан-Жен\". \r\n***\r\nОт 11.00 часа в Окръжен съд в зала 5 ще се гледа делото срещу Нели К. и Фанка Д. \r\n***\r\nОт 11:30 в клуба на ВМРО Пловдив на бул. Марица 51,под моста на Герджика,евродепутатът Ангел Джамбазки,народният представител от ВМРО Александър Сиди и председателят на ВМРО-Пловдив Борислав Инчев,ще дадат пресконференция на тема Двойният стандарт и обявяване на кампания Доходен съюз.", "date": "2018.05.08", "title": "Предстоящи събития в страната за 8 май (Агенция „Фокус“)"}
{"url": "http://www.focus-news.net/news/2018/05/08/2519193/moldpress-na-10-may-shte-bade-otkrito-posolstvoto-na-moldova-v-obedinenite-arabski-emirstva.html", "text": "Министърът на външните работи и европейската интеграция на Молдова Тудор Уляновски ще направи работна визита в Обединените арабски емирства между 8 и 10 май, в която ще бъде официално открито посолството на Молдова в страната, съобщиха от пресслужбата на министерството, предава Moldpress.\r\nРаботната програма на Тудор Уляновски, освен церемонията за откриването на дипломатическата мисия насрочена за 10 май от 19:30 в столицата Абу Даби, включва и поредица от двустранни срещи с членове на правителството на ОАЕ, високопоставени представители от Емирствата Дубай и Абу Даби, участие в икономически форум между Молдова и Емирствата, както и среща с молдовската диаспора живееща в арабската държава. По време на тези срещи страните ще обсъждат аспектите на продължаването на политическия диалог между Молдова и Обединените арабски емирства, както и засилването на търговските, икономическите, културните и юридическите отношения.\r\nДипломатическите отношения между Молдова и Обединените арабски емирства са установени на 21 декември 1995 г. със седем двустранни договора.  Йонислав Дочев", "date": "2018.05.08", "title": "Moldpress: На 10 май ще бъде открито посолството на Молдова в Обединените арабски емирства"}
{"url": "http://www.focus-news.net/news/2018/05/08/2519187/voa-turski-sad-reshi-che-amerikanskiyat-sveshtenik-andryu-bransan-shte-ostane-v-zatvora.html", "text": "Турски съд реши, че американският свещеник Андрю Брънсън ще остане в ареста, на фона на растящия натиск от САЩ за неговото освобождаване, пише Voice of America.\r\nБрънсън е изправен пред 35 години зад решетките заради обвинения в тероризъм и шпионаж.\r\nЗадържането на свещеника се превръща в основната причина за изостряне на напреженията между САЩ и Турция.\r\nДържавният департамент на САЩ определи обвиненията като „безпочвени и без достоверни доказателства“.\r\nВъв втория ден от съдебния процес срещу свещеника, свидетел, който дава показания анонимно, обвини Брънсън в подкрепа на забранената Кюрдска работническа партия. Той също бе обвинен и в подкрепа на духовния водач Фетхуллах Гюлен, който се смята за организатора на проваления опит за преврат през 2016 година. Йонислав Дочев", "date": "2018.05.08", "title": "VOA: Турски съд реши, че американският свещеник Андрю Брънсън ще остане в затвора"}
{"url": "http://www.focus-news.net/news/2018/05/08/2519194/predstoyashti-mezhdunarodni-sabitiya-za-8-may-agentsiya-fokus.html", "text": "***Новият състав на унгарския парламент ще проведе първата си сесия, на която Виктор Орбан ще бъде избран за премиер\r\n***Арменският парламент ще гласува за втори път за избиране на премиер след масовите протести срещу правителството\r\n***Лидерите на Кипър, Гърция и Израел ще проведат тристранна среща на върха, чийто фокус ще бъде върху сътрудничеството в енергетиката\r\n***Започва поредна двудневна стачка на железопътните работници в цяла Франция\r\n****Открива се филмовия фестивал в Кан\r\n***", "date": "2018.05.08", "title": "Предстоящи международни събития за 8 май ( Агенция „Фокус“ )"}
{"url": "http://www.focus-news.net/news/2018/05/08/2519195/vitsepremierat-ekaterina-zaharieva-shte-vrachi-zlatna-lavrova-klonka-i-gramota-na-predstavitelya-na-unitsef-za-balgariya-mariya-hesus-konde.html", "text": "Вицепремиерът и министър на външните работи Екатерина Захариева ще връчи най-високото отличие на Министерството на външните работи - „Златна лаврова клонка”, и грамота на представителя на УНИЦЕФ за България Мария Хесус Конде. Това съобщиха от пресцентъра на Министерството.\r\nНаградата е по повод приключването на мандата на Мария Хесус Конде за нейната активна работа за подобряване благосъстоянието на децата в Република България и за отличното ѝ сътрудничество с националните институции по отношение на политиките и програмите за закрила и насърчаване на правата на децата. \r\nЦеремонията ще се състои от 15.00 часа в МВнР.", "date": "2018.05.08", "title": "Вицепремиерът Екатерина Захариева ще връчи „Златна лаврова клонка” и грамота на представителя на УНИЦЕФ за България Мария Хесус Конде"}
{"url": "http://www.focus-news.net/news/2018/05/08/2519176/the-times-donald-tramp-se-podgotvya-da-othvarli-yadrenata-sdelka-s-iran.html", "text": "Очаква се президентът на САЩ Доналд Тръмп да отхвърли ядрената сделка с Иран, въпреки опитите в последния момент на външния министър на Великобритания Борис Джонсън да го разубеди, пише британският вестник The Times.\r\nДжонсън предупреди, че Западът може да бъде принуден да предприеме военни действия срещу Иран, ако Тръмп излезе от сделката.\r\nТой попита: „Какво ще стане, ако иранците тръгнат по пътя на ядреното въоръжаване? Сериозно ли твърдим, че ще бомбардираме съоръженията за ядрено обогатяване във Фордо и Натанц?“\r\nБорис Джонсън се срещна с външния министър на САЩ Майк Помпео и вицепрезидентът Майк Пенс, по време на разговори във Вашингтон. Въпреки това, източници близки до Джонсън а заявили, че очакват Тръмп да се изтегли от сделката с Иран. Йонислав Дочев", "date": "2018.05.08", "title": "The Times: Доналд Тръмп се подготвя да отхвърли ядрената сделка с Иран"}
{"url": "http://www.focus-news.net/news/2018/05/08/2519196/ministar-boil-banov-shte-otkrie-dokumentalnata-izlozhba-stranata-na-spasenite-evrei.html", "text": "От 18.00 часа в Съюза на архитектите в столицата министърът на културата Боил Банов ще открие документална изложба „Страната на спасените евреи”, съобщиха от пресцентъра на Министерството на културата/b>. Експозицията съдържа секретни доклади, писма, телеграми на германските дипломати в София през Втората световна война, както и на представителите на Гестапо и висшия германски държавен апарат. Документи на Адолф Хитлер, Адолф Айхман, Ернст Калтенбрунер, Анджело Ронкали, Адолф Бекерле и Йоахим фон Рибентроп представят ролята на българските държавни власти в спасението на евреите през Втората Световна война. \r\nИзложбата представя данни за хиляди транзитни визи за евреи от Словакия, Унгария, Румъния и бивша Югославия, които с българска помощ успяват да емигрират в Палестина. Телеграми и преписки за българските кораби \"Милка\", \"Марица\", \"Беласица\" и \"Рудничар\" свидетелстват за хиляди еврейски бежанци, получили безценен шанс за емиграция и отпътували от Констанца, Мангалия и Варна до Истанбул или Хайфа. \r\nЕкспозицията подчертава и ролята на Цар Борис в спасението на евреите, както и тежките дипломатически ходове, свързани с този акт. Документите са открити в Бундесархив - Берлин, Германският политически архив на Външно министерство - Берлин, Архива на Ватикана, Военноморски музей - Варна, Централния военен архив - Велико Търново и др. \r\nИзложбата \"Страната на спасените евреи\" е част от Културната програма за Българско председателство на Съвета на Европейския съюз, на НФ \"Култура\".", "date": "2018.05.08", "title": "Министър Боил Банов ще открие документалната изложба „Страната на спасените евреи”"}
{"url": "http://www.focus-news.net/news/2018/05/08/2519199/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Даниела Димова, Иво Иванов, Калина Пеева и Людмила Колева ще се срещнат с граждани в дните от 8 до 11 май. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052 / 600 015.\r\nПриемният ден на Даниела Димова е на 8 май, на Иво Иванов – на 9 май, на Калина Пеева – на 10 май, на Людмила Колева – на 11 май.", "date": "2018.05.08", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2018/05/08/2519200/narodniyat-predstavitel-ot-bsp-za-balgariya-rumen-georgiev-shte-provede-priemna-za-grazhdani-v-sofiya.html", "text": "От 15.00 до 16.00 часа народният представител от „БСП за България“ Румен Георгиев, заедно с председателя на БСП – Лозенец Николай Велчев ще бъдат на разположение на гражданите в постоянната приемна на Районния съвет на ул. \"Димитър Димов\" № 14. Това съобщиха от пресцентъра на ГС на БСП София.", "date": "2018.05.08", "title": "Народният представител от „БСП за България“ Румен Георгиев ще проведе приемна за граждани в София"}
{"url": "http://www.focus-news.net/news/2018/05/08/2519177/the-telegraph-boris-dzhonsan-prizova-tereza-mey-da-se-otkazhe-ot-mitnicheskoto-sporazumenie.html", "text": "Министърът на външните работи на Великобритания Борис Джонсън открито призова министър-председателя Тереза Мей да се откаже от митническото споразумение, заявявайки че това е „луда система“, която би направила „много трудно извършването на свободни сделки“, пише британският вестник The Telegraph.\r\nОт кабинета за Брекзит на Тереза Мей потвърдиха, че са забавили решението си относно митническия съюз.\r\nКабинетът е разделен на това дали да се приеме митническо партньорство или митническа уговорка, която е предпочитаният вариант на Джонсън и настроените за Брекзит консерватори около него.\r\nСпоред Борис Джонсън идеята за митническо партньорство се проваля в оправдаването на очакванията, че Великобритания „ще си върне контрола“.\r\n„Това е нещо напълно неизпробвано и ще направи свободната търговия много, много трудна“, заяви Джонсън. Йонислав Дочев", "date": "2018.05.08", "title": "The Telegraph: Борис Джонсън призова Тереза Мей да се откаже от митническото споразумение"}
{"url": "http://www.focus-news.net/news/2018/05/08/2519183/mun-dzhe-in-edinstveno-zatoplyane-na-otnosheniyata-mezhdu-sasht-i-severna-koreya-mogat-da-donesat-mir-na-koreyskiya-poluostrov.html", "text": "Мир на Корейския полуостров е възможен единствено, ако отношенията между Северна Корея и САЩ са нормализирани и двете страни ще работят по плана за ядрено разоръжаване, заяви президентът на Южна Корея Мун Дже-ин, цитиран от Sputnik.\r\n„Установяването на мир на полуострова и общият просперитет на Южна и Северна Корея ще бъдат възможни само при съществен напредък в ядреното разоръжаване, последваща нормализация на дипломатическите връзки между САЩ и Северна Корея, и установяването на система за постоянен мир“, заяви Мун.\r\nЮжнокорейският лидер отбеляза, че е важно да се постигне съгласие нужно за ядрено разоръжаване.\r\nМун Дже-ин призова Япония да поднови диалога си със Северна Корея за нормализиране на отношенията между двете държави.\r\n„Мисля, че е особено важно да се поднови диалогът между Северна Корея и Япония. Ако отношенията между двете страни се нормализират това ще бъде огромен принос към мира и сигурността в Североизточна Азия“, заяви той. Йонислав Дочев", "date": "2018.05.08", "title": "Мун Дже-ин: Единствено затопляне на отношенията между САЩ и Северна Корея могат да донесат мир на Корейския полуостров"}
{"url": "http://www.focus-news.net/news/2018/05/08/2519202/sofiya-proektat-evropa-prez-mladite-v-izkustvoto-shte-bade-predstaven-na-preskonferentsiya-v-grada.html", "text": "Проектът „Европа през младите в изкуството” ще бъде представен на пресконференция в града. Това съобщиха от пресцентъра на Столична община. Пресконференцията ще се проведе от 11.00 часа в сградата на ул. „Париж” 1 в София за представяне на проекта „Европа през младите в изкуството”. На нея ще присъстват и представители на Столична община, както и по-голямата част от участниците в събитието.\r\nНа 12 май улица „Цар Самуил”, между „Денкоглу” и „Солунска” отново ще стане зона само за изкуство. Този път темата е ударни инструменти в памет и по повод 90 години от рождението на проф. Добри Палиев, който също е живял близо до тази улица. Галериите „Париж”, „Астри”, „Контраст”, „Интро” и други в това пространство ще приемат гости през целия ден. На улицата ще рисуват и ще показват свои картини по темата ученици от Националното училище за изящни изкуства „Илия Петров“ в София.\r\nА след 16 часа на изградена сцена на открито ще звучи музика с акцент ударни инструменти в изпълнение на:скулптора и музикант Мартиан Табаков и перкусиониста Бранко Вълчев; два състава на Националното музикално училище „Любомир Пипков” – „Тупан” и „Палиев'сСпаркълс” с преподавателки Мария и Искра Палиеви; състав от студенти на композитора Асен Аврамов, също ученик на проф. Палиев; както и на барабаниста Александър Даниел заедно с известния тромпетист Росен Захариев – Роко…\r\nВходът е свободен през целия ден.\r\nПроект „Европа през младите в изкуството” се изпълнява с финансовата подкрепа на Столична община, Програма Европа 2018 от фондация „Въпреки” в партньорство с район \"Триадица\", НУИИ „Илия Петров”, НМА „Проф. Панчо Владигеров”.", "date": "2018.05.08", "title": "София: Проектът „Европа през младите в изкуството” ще бъде представен на пресконференция в града"}
{"url": "http://www.focus-news.net/news/2018/05/08/2519208/denyat-8-may-v-balgarskata-istoriya.html", "text": "На този ден в хода на Априлското въстание въстаническите сили постигат частичен успех срещу войските на Хафъз паша в района на Стрелча. Същия ден Тосун бей напада Клисура (1876-а). През 1855 г. река Искър залива Самоков и предизвиква сериозни разрушения в града.\r\nПрез 1912 г. в \"Държавен вестник\" е публикуван Закон за Военната академия. На 11 декември 1911 г. с доклад до държавния глава цар Фердинанд І военният министър генерал Никифор Никифоров прави аргументирано предложение за основаването на Военна академия. През 1925 г. във виенския Бургтеатър Менча Кърничева застрелва Тодор Паница. Смъртната присъда е произнесена още след ноември 1907 г., когато в София по заповед на Яне Сандански Паница убива Борис Сарафов и Иван Гарванов. \r\n2016 г.\r\nКорнелия Нинова е новият председател на БСП. Според официалните резултати от гласуването на 49-я конгрес на партията тя печели одобрението на 395 делегата срещу 349 за досегашния лидер Михаил Миков.\r\n2006 г.\r\nГлавна дирекция „Борба с организираната престъпност” започва специализирана операция срещу потребители в Интернет, свалящи и разпространяващи незаконно музика и филми.\r\nТри дни по рано на 5 май при специализирана акция на ГДБОП (Главна дирекция за борба с организирана престъпност ) са арестувани трима от най-активните ъплоудъри на незаконни софтуер, филми и музика в българското интернет пространство. За една година те са качили 22 терабайта незаконна информация и са я предоставяли за споделяне с неограничен брой потребители.\r\nПремиерът Сергей Станишев открива XXVI Международен пролетен панаир на потребителски стоки и технологии в Пловдив. На откриването присъстват още министърът на икономиката и енергетиката Румен Овчаров, областният управител на Пловдив Тодор Петков, кметът на града д-р Иван Чомаков, бизнесмени, гости. На панаира са представени 706 български и 551 чуждестранни фирми.\r\n2003 г.\r\nБългарския президент Георги Първанов е на работно посещение в Брюксел по покана на председателя на Европейската комисия Романо Проди. Целта на визитата е да се обсъди европейската интеграция на България в контекста на приемането на първите десет нови страни-членки и подготовката на годишния доклад на ЕК за напредъка на България. Проди потвърждава пълната си подкрепа България да бъде приета в съюза през 2007 г. Една от обсъжданите теми е въпросът за Международния наказателен съд /МНС/, определян като важен елемент от общата позиция на Европа. Председателят на Европейската комисията уверява, че участието на България във войната в Ирак няма да се отрази на присъединителния процес.\r\nГеорги Първанов обсъжда и членство на България в НАТО с генералния секретар на пакта лорд Джордж Робъртсън. Президентът се среща и с председателя на Европейския парламент Патрик Кокс и заместник- председателя на Европейския Конвент Джулиано Амато.\r\n2001 г.\r\nВ Министерство на икономиката на България заместник министърът на икономиката Христо Михайловски и заместник-министърът на външните работи на Литва Далия Грибаускайте подписват Споразумение за свободна търговия между двете страните.\r\n1997 г.\r\nXXXVIII Народното събрание приема Декларация за национално съгласие. Членството на страната в НАТО се определя като основен национален приоритет. Декларира се и стремежът към пълноправно членство на България в Европейския съюз и всички конкретни усилия в тази насока. Народните представители заявяват, че ще подкрепят споразуменията на България с международните финансови институции, включително и въвеждането на Валутен съвет, ще подкрепят ускореното и реално възстановяване собствеността на земеделските земи и създаване условия за ефективното им използване. Ще застанат зад решителната борба с престъпността и особено с организираната престъпност и корупцията. Народното събрание поема отговорност и че ще отвари досиетата на политиците, висшите магистрати и администратори, за да неутрализираме тяхната зависимост от бившите служби за сигурност.\r\n1990 г.\r\nСключена е Спогодба за търговия, търговски и икономически отношения между България и Европейската икономическа общност. Спогодбата влиза в сила на 1 ноември 1990 г. и предвижда постепенно елиминиране на количествените ограничения за българския внос в Общността и предоставяне на взаимни отстъпки в сферата на търговията със селскостопански стоки.\r\nБългария установява дипломатически отношения с Европейската общност през август 1988 г. В края на годината на 22 декември 1990 г. Седмото Велико народно събрание приема решение, че България желае да стане пълноправен член на ЕО. На 1 октомври 1991 г. Европейският съвет взима решение за начало на предварителни разговори с България за сключване на Европейско споразумение за асоцииране и в София е открито представителство на Европейската комисия, изпълнителен орган на Европейската общност.\r\n1971 г.\r\nНародното събрание приема проекта за нова конституция. Решено е приемането й да стане чрез референдум. На тържествено заседание на V Народно събрание на 18 май е обявено приемането на новата конституция. Тя влиза в сила същия ден с публикуването й в \"Държавен вестник\" и е обявена за основен закон за изграждането на \"развито социалистическо общество\". В нея БКП се провъзгласява за \"ръководна сила на обществото и държавата\", а НРБ - за \"социалистическа държава\". Създава се нов висш постоянно действащ държавен орган - Държавен съвет, който \"съединява вземането на решения с тяхното изпълнение\" и на практика измества парламента и правителството от върховното положение, което конституцията им е отредила.\r\n1962 г.\r\nСъс заповед на министъра на вътрешните работи Дико Диков се ликвидира трудовата група край Ловеч. На 5 април Политбюро на ЦК на БКП разглежда резултатите от извършената проверка в \"трудовата група край гр. Ловеч\", т. е. в лагера, където общата цифра на починалите от тежкия режим и в резултат на убийства е 147 души. Най-много убийства са извършени от август до ноември 1961 г. През март 1962 г. след получени сигнали Политбюро назначава комисия начело с Борис Велчев да разследва ситуацията в лагера. На заседанието от 5 април Политбюро осъжда извращенията и взема решение за незабавното му закриване. На 23 април са освободени всичките 30 жени от \"трудовата група\" в с. Скравена, а до края на месеца от Ловеч са освободени 209 мъже, а 5 са предадени на съд.\r\n1926 г.\r\nВ София пристига извънредният пратеник на Секретариата на ОН Рене Шарон за проучване на бежанския въпрос. Той дава положителна оценка на българското искане за заем.\r\n1924 г.\r\nВ София започва да излиза вестник \"Истина\". Католическият орган е спрян от печат на 8 септември 1944 г. Отговорен редактор е Г. Петков. П. П. Иковски, В. Чапликов, Ф. Томич са редактори.\r\n1912 г.\r\nВ \"Държавен вестник\" е публикуван Закон за Военната академия. На 11 декември 1911 г. с доклад до държавния глава цар Фердинанд І военният министър генерал Никифор Никифоров прави аргументирано предложение за основаването на Военна академия. Месец по-късно докладът за създаването на Военната академия е одобрен от цар Фердинанд І и законопроектът е внесен за разглеждане и утвърждаване от Народното събрание. На 1 март 1912 г. е гласуван от народните представители, а на 20 април с Указ № 26 цар Фердинанд І утвърждава Закона за Военната академия. На 12 юни 1912 г. с Постановление на Министерския съвет са утвърдени първият Правилник на Военната академия, Учебен план и Инструкция за конкурсните изпити, които от 6 юли влизат в сила.\r\n1880 г.\r\nСпрян е от печат обществено-политическия вестник \"Целокупна България\". Изданието е първият печатен орган на Либералната партия в Княжество България. След закриване на Учредителното събрание на 20 юни 1879 г. започва да излиза 2 пъти седмично в Търново под редакцията на Петко Славейков. В програмата на вестника залягат две основни задачи - да защитава Търновската конституция и да отстоява българското национално единство. За осъществяване на българското национално единство вестникът разчита на Русия. Изданието се обявява срещу консервативното правителство на Т. Бурмов и остро критикува нарушенията на Търновската конституция. С идването на власт на Либералната партия през март 1880 г. изданието става официоз. В авторския колектив влизат и Ст. Стамболов, Ив. Славейков и Св. Миларов.\r\n1876 г.\r\nВ хода на Априлското въстание въстаническите сили постигат частичен успех срещу войските на Хафъз паша в района на Стрелча. Същия ден Тосун бей напада Клисура.\r\n1855 г.\r\nРека Искър залива Самоков и предизвиква сериозни разрушения в града.На тази дата умират:\r\n1932 г.\r\nУмира Петър Тодоров Гудев – политически и държавен деец. Роден в с. Градец, Сливенско през 1862 г. Следва право в Париж, като защитава и докторат. След като се завръща в България става адвокат. Член е на Народнолибералната партия и редактор на печатния орган на партията в. \"Нов век\". След смъртта на Д. Петков Гудев е назначен за министър-председател, едновременно с това е и министър на вътрешните работи за периода 3 март 1907 г. – 16 януари 1908 г. След това се оттегля от политическия живот и се отдава на журналистическа дейност. Народен представител е в IХ, Х, ХI, ХII и ХIII Обикновено народно събрание, като на последното е и председател.На тази дата са родени:\r\n1894 г.\r\nРоден е Христо Николов Каварналиев – български художник. Той завършва Художествено-индустриалното училище в София (днес Художествена академия) при Ив. Мърквичка, след което Специализира в Берлин. Каварналиев рисува предимно морски пейзажи и композиции със сюжети от живота на рибарите с маслени бои, темпера и гваш. В някои от творбите му има социални моменти. Умира на 18 май 1951 г. във Варна. По-известни негови произведения са: “Морска вълна”, “Морски вълни”, “Край морския бряг”, “Морски пейзаж с гемия”, “Брези край Варна”, “Морски пейзаж”, “Бурно море”, “Развълнувано море”, “Пристанище Хамбург”, “Балчик”, “Каварна” и др.\r\n1891 г.\r\nРоден е Цветан Николов Минков (псевдоним на А. Казимирски) – български литературен критик и белетрист. Той завършва славянска филология в Софийския университет “Св. Климент Охридски”. Сътрудничи в списанията: “Демократически преглед”, “Българска мисъл”, “Училищен преглед”, “Библиотека български писатели” и др. Освен това редактира в. “Глобус”, библиотека “Книга” и библиотека “Родна книга”. Минков е автор на очерците: “Хр. Ботев” (1925 г.), “Д. Дебелянов” (1926 г.), “Българска народна поезия” (1934 г.), на романите: “Цар Симеон” (1928 г.), “Кърджалии” (1935 г.), “Три синджира роби” (1935 г.), “Очерки по българска литература” (1946 г., 1948 г.), подбира и издава сборник с народни песни “Мене ме, мамо, змей люби” (1956 г. ) и том 12 от “Българско народно творчество” (1963 г.). В съавторство съставя справочника “Бълг. писатели” (1961 г.).Цветан Минков умира на 5 март 1967 г. в София. За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.08", "title": "Денят 8 май в българската история"}
{"url": "http://www.focus-news.net/news/2018/05/08/2519209/dobrich-obshtinata-organizira-obshtestveno-obsazhdane-na-proektna-ideya-za-razkrivane-na-nova-sotsialna-usluga-priyut-za-beznadzorni-litsa.html", "text": "Във връзка с актуализация на Инвестиционната програма по процедура № BG16RFOP001-1.001-039 „Изпълнение на Интегрирани планове за градско възстановяване и развитие“, Приоритетна ос 1 „Устойчиво и интегрирано градско развитие“, Оперативна програма „Региони в растеж“ 2014 – 2020, Община град Добрич организира обществено обсъждане на проектна идея за разкриване на нова социална услуга - приют за безнадзорни лица с капацитет 15 места. Това съобщиха от пресцентъра на Общината. Общественото обсъждане ще се проведе от 14.00 часа, в Голямата заседателна зала в сградата на Общината. \r\nНа email: dobrich@dobrich.bg до 7 май 2018 г. се приемат мнения, предложения и становища, които ще бъдат неразделна част от протокола от обсъждането.", "date": "2018.05.08", "title": "Добрич: Общината организира обществено обсъждане на проектна идея за разкриване на нова социална услуга - приют за безнадзорни лица"}
{"url": "http://www.focus-news.net/news/2018/05/08/2519206/onkobolnata-teodora-madzharova-shte-bade-transportirana-ot-braziliya-do-turtsiya.html", "text": "Онкоболната Теодора Маджарова ще бъде транспортирана от Бразилия до Турция. 32-годишната жена страда от рак на гърдата. Тя замина в Бразилия заедно със съпруга си Александър Русанов при медиума Жоао с надежда за алтернативно лечение. \r\nОт Бразилия до Истанбул Теодора ще лети с турските авиолинии. Заради влошеното й състояние се наложи тя спешно да се върне в България. Министерствата на външните работи и здравеопазването създадоха организация за прибирането й в София от Истанбул. Има готовност от България да се изпрати спешен медицински екип, който да пътува с Теодора до София, а Министерството на отбраната да подготви самолета „Спартан\", който да я прибере в България.", "date": "2018.05.08", "title": "Онкоболната Теодора Маджарова ще бъде транспортирана от Бразилия до Турция"}
{"url": "http://www.focus-news.net/news/2018/05/08/2519201/podnovyavat-spasitelna-aktsiya-po-izdirvaneto-na-alpinista-boyan-petrov-v-himalaite-ako-vremeto-go-pozvolyava.html", "text": "Очаква се днес да бъде подновена спасителната акция по издирване на алпиниста Боян Петров в Хималаите, ако времето го позволява.Агенция „Фокус“ припомня:\r\nВ посолството на Република България в Пекин на 6 май е постъпила информация от Тибетската алпинистка асоциация, че българският алпинист Боян Петров е в неизвестност от 3 май 2018 г. Боян е участвал в експедиция в Хималаите заедно с още 10 души - 1 унгарец, 5 италианци и четирима водачи от непалски произход. Според получената информация, неговата липса е била забелязана от участниците в експедицията в района на Шиша пангма на около 7500 м надморска височина. Веднага след това са изпратени трима души, за да го издирват. На 6 май сутринта, на 7350 м надморска височина са били открити палатката и спалния му чувал, без самия алпинист. Поради внезапно влошаване на метеорологичните условия в района тримата търсачи временно са прекратили издирването. \r\nОрганизаторите на експедицията съобщиха в профила си във „Фейсбук“, че Боян е започнал да се катери към връх Шиша Пангма на 29 април и оттогава не се е връщал в базата.\r\nОт МВнР уверяват, че посолствата на България в Пекин и в Делхи са в непрекъснат контакт с местните институции и следят отблизо случая.", "date": "2018.05.08", "title": "Подновяват спасителна акция по издирването на алпиниста Боян Петров в Хималаите, ако времето го позволява"}
{"url": "http://www.focus-news.net/news/2018/05/08/2519207/middle-east-monitor-paragvay-shte-premesti-posolstvoto-si-v-izrael-kam-yerusalim.html", "text": "Парагвай ще премести своето посолство в Израел в Йерусалим до края на месец май, заяви правителствен говорител на Парагвай, предава Middle East Monitor.\r\nСтатутът на Йерусалим е един от най-острите спорове между Израел, които казват че градът е вечна и неразделна столица на страната, и палестинците, които искат източната част на града за столица на тяхната бъдеща държава.\r\n„Президентът на Парагвай Орасио Картес планира да пристигне в Израел до края на месеца, за да открие посолството в Йерусалим“, заяви говорителят на външното министерство на Израел Еманюел Нахшон в изявление.\r\nПо време на визита във Венецуела за среща с колегата си Николас Мадуро, палестинският президент Махмуд Абас заяви, че се надява други държави да не последват Парагвай, Гватемала и САЩ. „Надяваме се, че други държави на американския континент няма да преместят посолствата си в Йерусалим, тъй като това действа против международното право“, заяви Абас. Йонислав Дочев", "date": "2018.05.08", "title": "Middle East Monitor: Парагвай ще премести посолството си в Израел към Йерусалим"}
{"url": "http://www.focus-news.net/news/2018/05/08/2519212/api-zapochva-remontat-na-22-km-ot-am-trakiya-mezhdu-plovdiv-i-stara-zagora.html", "text": "От 8-10 май поетапно започва ремонтът на 22 км от автомагистрала „Тракия“ между Пловдив и Стара Загора, в участъка между 134-ти и 156-ти километър. Това съобщиха от пресцентъра на Агенция „Пътна инфраструктура\". Отсечката е в експлоатация от 1995 г. и досега не е ремонтирана. Първоначално ще се работи в платното в посока Бургас, като движението на леките автомобили ще бъде прехвърлено двупосочно в платното за София. Тежкотоварните превозни средства ще се пренасочват по обходен маршрут: от пътен възел „Пловдив Изток“ при 133-ти км на АМ „Тракия“ по път I-8 и II-66 до пътен възел „Плодовитово“ при 165-ти км и обратно.\r\nСлед като завърши ремонтът в платното за Бургас ще започне обновяването на платното за София. На пътноподдържащото дружество е разпоредено на обекта да се работи с пълна мобилизация. Целта е ремонтните дейности и в двете посоки да завършат до 30 юни, преди началото на активния туристически сезон.\r\nСтроителните работи в участъка между 134-ти и 156-ти километър предвиждат ремонт на настилката, отводнителни дейности, нова хоризонтална маркировка, възстановяване на пътни знаци и ограничителни системи и др.", "date": "2018.05.08", "title": "АПИ: Започва ремонтът на 22 км от АМ „Тракия“ между Пловдив и Стара Загора"}
{"url": "http://www.focus-news.net/news/2018/05/08/2519175/the-moscow-times-grazhdani-ot-protestite-sreshtu-vladimir-putin-byaha-globeni-i-osadeni-na-zatvor.html", "text": "Голям брой от протестиращите в Санкт Петербург, преди встъпването в длъжност на Владимир Путин, бяха осъдени на затвор и глоби, пише The Moscow Times.\r\n76 протестиращи бяха осъдени на глоби до 150 хил. рубли (2,400 долара) и до десет дена затвор, обявиха от съда в Санкт Петербург.\r\nТрима от 47-те протестиращи обвинени в неподчинение на полицейски нареждания бяха осъдени на 20 часа общественополезен труд, докато другите бяха само глобени.\r\nМихаил Цакунов, който бе осъден с 10 000 рубли (160 долара) за нарушаване на правилата на обществените събрания, се очаква да бъде съден в понеделник заради предполагаема употреба на агресия срещу полицейски служител. Нарушението може да му донесе присъда до десет години затвор.\r\n„Никога не съм мислил, че ще се намирам в ситуация в живота си, в която да се озова в затвора без да съм направил нещо“, заяви Цакунов. Йонислав Дочев", "date": "2018.05.08", "title": "The Moscow Times: Граждани от протестите срещу Владимир Путин бяха глобени и осъдени на затвор"}
{"url": "http://www.focus-news.net/news/2018/05/08/2519215/ministar-nikolay-nankov-shte-poseti-kardzhali.html", "text": "Министърът на регионалното развитие и благоустройството Николай Нанков ще посети област Кърджали. Това съобщиха от пресцентъра на Министерство на регионалното развитие и благоустройството (МРРБ). От 10.00 часа той ще е в Ардино. В 12.00 часа в град Кърджали министър Нанков ще даде пресконференция в Областната администрация. Очаква се около 14.15 часа да е в Момчилград.", "date": "2018.05.08", "title": "Министър Николай Нанков ще посети Кърджали"}
{"url": "http://www.focus-news.net/news/2018/05/08/2519203/sofiya-narodniyat-predstavitel-ot-bsp-za-balgariya-irena-anastasova-i-obshtinskiyat-savetnik-alyosha-dakov-shte-provedat-priemna-za-grazhdani.html", "text": "От 15.00 до 17.00 часа, народният представител от „БСП за България“ Ирена Анастасова и общинският съветник Альоша Даков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на ГС на БСП - София.\r\nЖелаещите може да се запишат предварително на телефон 02/987 20 86.", "date": "2018.05.08", "title": "София: Народният представител от „БСП за България“ Ирена Анастасова и общинският съветник Альоша Даков ще проведат приемна за граждани"}
{"url": "http://www.focus-news.net/news/2018/05/08/2519197/liderat-na-bsp-korneliya-ninova-i-vitsepremierat-krasimir-karakachanov-shte-se-sreshtnat.html", "text": "Лидерът на БСП Корнелия Нинова ще се срещне с вицепремиерът и военен министър Красимир Каракачанов. По неофициална информация срещата ще се проведе в Народното събрание. \r\nСрещата идва след поканата, която Красимир Каракачанов отправи към Корнелия Нинова на 1 май. Тогава, на пресконференция, той й предложи чрез медиите да изпият заедно по бира, за да я увери, че протестите срещу властта са неоснователни. \r\nСлед това стана ясно, че Нинова е поставила условие разговорът да бъде публичен.", "date": "2018.05.08", "title": "Лидерът на БСП Корнелия Нинова и вицепремиерът Красимир Каракачанов ще се срещнат"}
{"url": "http://www.focus-news.net/news/2018/05/08/2519211/denyat-8-may-v-svetovnata-istoriya.html", "text": "На 8 май 1429 г. обсаденият от англичаните Орлеан е напълно освободен от въстаническата армия на Жана д’Арк. Именно след това събитие народът започва да я нарича Орлеанската дева. 1541 г. - испанският пътешественик Ернандо де Сото открива река Мисисипи – най-голямата река в САЩ. \r\nПрез 1950 г. на корицата на френското списание “Elle” излиза първата фотография на 15-годишната Бриджит Бардо, след което започва нейната артистична кариера и утвърждаването й като секссимвол на 60-те години на ХХ век. \r\n2015 г.\r\nКиргизия се присъединява към Евразийския икономически съюз.\r\n2014 г.\r\nНовият президент на Коста Рика Луис Гийермо Солис официално встъпва в длъжност.\r\n2013 г.\r\nКласация на британската компания „Wealth In sight“ поставя на първо място по брой милиардери Ню Йорк с над 70 човека. На второ място е Москва с 64 доларови милиардера.\r\nПрезидентът на Русия Владимир Путин издава указ, забраняващ на държавните служители да имат банкови сметки в чужбина.\r\n2012 г.\r\nДмитрий Медведев е утвърден на поста министър-председател на Русия.\r\nПери Кристи всъпва официално в длъжност министър-председател на Бахамските острови.\r\n2011 г.\r\nПо време на щорм в Того загиват 36 човека, пресичащи езеро с лодки.\r\n2006 г.\r\nПрезидентът на Иран Махмуд Ахмадинеджад написва писмо до американския президент Джордж Буш, в което предлага “нови пътища” за разрешаване на нарастващото световно напрежение.\r\nТова е първият път, когато ирански държавен ръководител официално се свързва с американски президент, откакто двете страни скъсват дипломатическите си отношения през 1980 г.\r\n1990 г.\r\nЕстонският парламент гласува за промяна на името на страната на Република Естония от Естонска съветска социалистическа република. Източноевропейската страна със столица Талин е с площ 45 227 кв. км. и население над 1 530 000 жители. Административно страната е разделена на 15 уезда. Законодателният орган е еднокамарен парламент. Естонците населили днешната си земя в началото на средните векове. Към 1080 г. са покорени от датския крал Кнут IV, а през 1347 г. падат под немско владичество, продължило до 1559 г. През ХVI в. шведите завзели страната на естонците и през 1660 г. окончателно я присъединяват към Швеция. През 1721 г. след Северната война по Нищатския мирен договор Естония е присъединена към Русия. След Втората световна война е в състава на СССР. През 1992 г., след като страната става независима, е приета нова конституция. Президент става Л. Мери, който е преизбран през 1996 г. Проведени са и парламентарни избори, които са спечелени от Отечествената партия, която печели изборите и през 1995 г.\r\n1984 г.\r\nНационалният Олимпийски комитет на СССР официално обявява решението си за бойкот на Олимпийските Игри в Лос Анджелис. Актът е последвано от всички социалистически страни, с изключение на Румъния.\r\n1968 г.\r\nВ Москва се срещат ръководителите на пет източноевропейски страни (България, ГДР, Полша, Съветския съюз и Унгария) и осъждат Пражката пролет.\r\n1950 г.\r\nНа корицата на френското списание “Elle” излиза първата фотография на 15-годишната Бриджит Бардо, след което започва нейната артистична кариера и утвърждаването й като секс-символ на 60-те години на ХХ век. Френската актриса не се снима от 1973 г. Тя основава благотворителен фонд за защита на животните. Бриджит Бардо е автор на книгата с мемоари \"Инициали Б. Б.\" (1996 г.). Част от филмографията й включва: \"И Бог създаде жената …\", \"Парижанката\", \"Искате ли да танцувате с мен?\" , \"Истината\" , \"Бабет отива на война\", \"Частен живот\" , \"Презрението\", \"Булевардът на Рома\" и др.\r\n1945 г.\r\nХитлеристка Германия подписва безусловната си капитулация пред силите на съюзниците, с което завършва Втората световна война. За Вермахта своя подпис слага върховният главнокомандващ на немската армия фелдмаршал Кайтел, за СССР – маршал Жуков, а за съюзните британо-американски сили – английският маршал Тедъл.\r\n1933 г.\r\nМахатма Ганди започва своята гладна стачка като мирно неподчинение на британските власти в Индия. Той е един от ръководителите на индийското национално-освободително движение. През 1891 г. завършва право в Лондон и става адвокат в Бомбай. От 1893 г. до 1914 г. Ганди живее в Южна Африка, където се заема със защитата на 150 000 индийци, заселени в тази страна. По време на Англобурската (1899-1902 г.) и Англо-зулуската войни (1906 г.) създава санитарни отряди от индийци за помощ на англичаните, за да докаже лоялността им към Британската империя. Въпреки това Ганди е душата на индийското националистическо движение против английското владичество. Той е лидер на партията ИНК. Учението му става програма за националноосвободителната борба на Индия. След извоюване на независимостта и разделянето й на 2 държави- Индийски съюз и Пакистан Ганди се обявява срещу започналите индо-мюсюлмански погроми. Той е убит на 30 януари 1948 г. в Делхи от членове на индуските шовинистични организации.\r\n1925 г.\r\nВъв виенския Бургтеатър Менча Кърничева застрелва Тодор Паница. Смъртната присъда е произнесена още след ноември 1907 г., когато в София по заповед на Яне Сандански Паница убива Борис Сарафов и Иван Гарванов.\r\nГоденицата на Иван Михайлов полага клетва като член на ВМРО на 15 март 1924 г. Тя поддържа връзка със семейството на Паница и изчаква удобен случай, за да изпълни присъдата. След убийството сама се предава на властите и се стреми да привлече обществения интерес към причините за убийството и към съдбата на Македония.\r\n1794 г.\r\nЗа антиреволюционна дейност в Париж е гилотиниран Антоан-Лоран Лавоазие. Заповедта за екзекуцията е издадена от Конвента. През 1796 г. той е реабилитиран. Френският химик е един от създателите на модерната химия, основана върху закона за съхранението на материята и на термохимията. Той определя състава на въздуха и открива ролята на кислорода при дишането и при горенето. Участва в научната комисия, натоварена да изработи метрична система. Лавоазие е автор на класическия курс \"Начален учебник по химия\" (1789 г.). Като предприемач откупва събирането на данъци в Северна Франция.\r\nНегови трудове са: \"Върху потенето на животните\", \"Върху естеството на водата\", \"Опити с диаманта\", \"Върху горенето на фосфора и на сярата\", \"Върху въглеокиса\", \"Опити върху платината\", \"Опити върху етера\" и др. От 1768 г. Антоан-Лоран Лавоазие е член, от 1785 г. и председател на Парижката АН.\r\n1559 г.\r\nВ Англия е приет Актът за супремацията, с който кралица Елизабет I става глава на Англиканската църква. Държавната религия в Англия датира от управлението на Хенри VIII. Кралят влиза в спор с папа Климент VII, защото не успява да получи от него разтрогването на брака си с Катерина Арагонска. Затова решава да застане начело на английската църква. Едуард VI потвърждава това разцепление. Католичката Мария Тюдор иска да унищожи делото на двамата си предшественици, но пролятата от нея кръв допринася само за по-голямата неприязън към католицизма. Затова кралица Елизабет с много голяма лекота получава одобрението на Тридесет и двата члена на \"Веруюто\" на англиканската църква. Възприемат се някои протестантски вярвания, но запазват много сходни точки с католичеството, особено йерархията. В англиканската църква причестяването се приема по един и същ начин, както от обикновените вярващи, така и от пасторите.\r\nПредставителката на английския абсолютизъм Елизабет I значително засилва централизираната администрация, въвежда ред във финансовото ведомство и окончателно утвърждава протестантството в умерена англиканска форма. Църквата е напълно подчинена на държавата.\r\n1541 г.\r\nИспанският пътешественик Ернандо де Сото открива река Мисисипи. Най-голямата река в САЩ е дълга 3 950 км, а с Мисури на изток - 6 420 км. Началото си води от езерото Итаска (Минесота), минава през Сейнт Пол, Сейнт Луис, Ню Орлиънс и се влива в Мексиканския залив чрез широка делта. По-важни притоци на Мисисипи са Мисури, Арканзас и Червена река.\r\n1429 г.\r\nОбсаденият от англичаните Орлеан е напълно освободен от въстаническата армия на Жана д’Арк. Именно след това събитие народът започва да я нарича Орлеанската дева. Тя е родена в лотарингско селце, пострадало от войната. Фанатично религиозна, уверява хората, че й е предначертано да освободи Франция. С големи усилия успява да убеди дофина Карл да започне военни действия през февруари 1429 г. След редица победи Орлеанската дева повежда армията към Реймс, в който на 17 юли 1429 г. коронова дофина Карл, като Карл VII. Размахът на народната война и огромната популярност на Жана д'Арк плашат краля и придворната аристокрация и впоследствие тя е отстранена от ръководството на военните действия. На 23 май 1430 г. по време на едно от излизанията на французите от обсадения Компиен героинята попада в плен на бургундците, които я предават на англичаните. Църковният съд в Руан я обвинява в ерес и я изгаря на кладата. През 1456 г. във Франция е организиран нов процес, на който е реабилитирана. През 1920 г. Жана д’Арк е канонизирана от Католическата църква.На тази дата умират:\r\n2000 г.\r\nУмира сър Алек Гинес – английски драматичен и кино-актьор, режисьор. Наречен е хамелеон заради редкия си дар да се превъплъщава. Негови творби са \"Добри сърца и диадеми\" (1949 г.), \"Пастор Браун\" (1955 г.), \"Мостът на река Куай\" (1957 г.), \"Лорънс Арабски\" (1962 г.), \"Д-р Живаго\" (1965 г.), \"Кромуел\" (1970 г.), \"Междузвездни войни\" (1977-1983 г.), \"Пътуване към Индия\" (1985 г.), \"Кафка\" (1991 г.), \"Чуждо поле\" (1993 г.), \"Ням свидетел\" (1995 г.), \"Денят на ескимоса\" (1996 г.).\r\n1960 г.\r\nУмира Хуго Алвен – шведски композитор и диригент. Той е роден на 1 май 1872 г. е Стокхолм. Учи в родния си град, в Германия, Франция и Белгия. От 1903 г. е преподавател по композиция в Стокхолмската консерватория. От 1910 г. до 1939 г. е в Музикалния факултет на Упсалския университет, където ръководи студентския хор \"Орфей\" (до 1947 г.). Включва фолклорни елементи в творчеството си, като открива с това нов етап в шведската симфонична музика. Автор е на балетите \"Високият крал\" (1923 г.), \"Блудният син\" (1957 г.), на 12 кантати, 5 симфонии, на камерни произведения, на музика към драматични спектакли и филми.\r\n1932 г.\r\nУмира Петър Тодоров Гудев - политически и държавен деец. Роден в с. Градец, Сливенско през 1862 г. Следва право в Париж, като защитава и докторат. След като се завръща в България става адвокат. Член е на Народнолибералната партия и редактор на печатния орган на партията в. \"Нов век\". След смъртта на Д. Петков Гудев е назначен за министър-председател, едновременно с това е и министър на вътрешните работи за периода 3 март 1907 г. – 16 януари 1908 г. След това се оттегля от политическия живот и се отдава на журналистическа дейност. Народен представител е в IХ, Х, ХI, ХII и ХIII Обикновено народно събрание, като на последното е и председател.\r\n1903 г.\r\nУмира Пол Еужен Анри Гоген – френски живописец, постимпресионист. Като морски офицер, през 70-те години на XX век напуска Франция и се преселва на о-в Таити, Полинезия. Там изобразява хармонията между човека и природата, бита на народите на Океания. Изкуството на Гоген влиза в историята като първата съзнателна вълна на реакция срещу импресионизма. Влиянието му е многообразно и особено силно в първите години на ХХ век - върху постимпресионистите, традиционалистите и др. Сред най-известните му картини са: \"Видение след проповед\" (1888 г.), \"Жълтият Христос\" (1889 г.), \"Жена, държаща плод\" (1893 г.).\r\n1884 г.\r\nУмира Ахмед Мидхат Паша – велик везир на Османската империя. Той е един от създателите на младотурското движение и основател на Младотурската партия. Привърженик е на идеята за стопански, политически и административни реформи. Мидхат Паша предлага да се въведат подобрения в условията за съществуване на немюсюлманските народи в империята и имотните им представители да се допуснат до властта. Той е един от авторите на закона за вилаетите (1864 г. ). Като валия на Дунавския вилает (1864-1868 г. ) взема мерки за развитието на търговията, занаятите и земеделието, полага грижи за общественото строителство. През 1868 г. Мидхат Паша е назначен за председател на новосъздадения Държавен съвет и участва в създаването на първата турска конституция 1876 г. Той е привърженик на движението “Нови османи”. Като противник на абсолютизма е преследван и изгонен от империята. По-късно е реабилитиран. Мидхат Паша застава начело на преврата срещу султан Абдул Азис, за което е заточен в Йемен и е удушен по указание на Абдул Хамид II.\r\n1880 г.\r\nУмира Гюстав Флобер – френски писател. Роден в семейство на лекар на 12 декември 1821г. в Руан. Завършва Руанския лицей и постъпва в юридическия факултет на Парижкия университет. През 1844 г. прекъсва обучението си в поради нервно заболяване и се заселва в неголямото си имение, където живее до смъртта си. В Круасе Флобер създава основните си произведения. Първите му литературни опити са повестите “Мемоари на безумците” и “Ноември” - написани в духа на романтизма. Писателят отстъпва от романтическите позиции в ранния си роман “Възпитание на чувствата”, а окончателно се разделя с романтичните си идеали след революционните събития във Франция от 1848-1851 г. През 1857 г. излиза романът “Мадам Бовари. Провинциални нрави” - плод на 6-годишен труд и шедьовър на световната литература. Властите определят книгата като “безнравствена” и дават нейния автор под съд. През 1858 г. Флобер пътешества из Алжир и Тунис, където събира материали за романа “Саламбо”. Следващият му роман “Възпитание на чувствата” е посветен на съвременните френски събития: революцията от 1848 г. и нейното поражение и установяването на диктатурата на Наполеон III 1851 г. През 1874 г. писателят публикува поемата в проза “Изкушението на св. Антоний”. Творческия му път завършват “Три повести” и романът “Бувар и Пекюше”. Флобер съставя неголям по обем сатиричен “Лексикон на азбучните истини. Той е признат за един от най-добрите писатели – стилисти и става образец на плеяда талантливи писатели след него, някои от които, като Мопасан, учи непосредствено на писателско майсторство.\r\n1876 г.\r\nУмира Тодор Луков Лефтеров – участник в национално-освободителното движение. Той завършва търговска академия в Манчестър, Англия. След завръщането си в България основава читалища в няколко села и ръководи умело самообразованието на младежите. Работи като учител в с. Михалци. Лефтеров постъпва в четата на поп Харитон и загива в Дряновския манастир в сражението с турците.\r\n1873 г.\r\nУмира Джон Стюарт Мил – английски философ и политолог, един от водещите представители на класическата икономика. Баща му, Джеймс Мил, близък приятел на Бентам, сам се занимава с образованието му вкъщи, като подготвя доста наситена програма. Мил започва да изучава гръцки език от 3-годишна възраст, за да се достигне до политическа икономия 10 години по-късно. Икономическите му познания се базират на изучаването на Принципите на Рикардо, които баща му публикува под заглавие “Elements of Political Economy” (1821 г.). Докато придружава баща си при пътуванията му, свързани със задълженията му в Източноиндийската компания, и включвайки се в движенията за политическите реформи по онова време, Мил започва да проявява специален интерес към философията и политическите науки. Пише статии по проблемите на правата на жените, логиката, утилитаризма и свободата. Но най-големият му принос е свързан с икономиката, където е направил много повече от собственото си скромно определение - изясняване идеите на Смит и Рикардо. В забележителната си книга “Essays on Some Unsettled Questions of Political Economy”, написана още когато Мил е на 23 години, се развива теорията за реципрочното търсене, Тази теория обяснява съотношенията при търговията между отделните страни, в случай че те следват правилото за сравнителното предимство. Мил лансира също така идеята за сроковете на търсене, усъвършенства закона на Сей и е автор на една от рай-ранните теории за търговския цикъл, която обвързва с намаляването на цените. На проблемите на икономиката е посветена и книгата му “Principles of Political Economy with Some of Their Applications to Social Philosophy”, публикувана през 1848 г. и претърпяла 7 издания още докато Мил е жив. Тази книга се превръща в основното учебно пособие по икономическа проблематика във Великобритания и остава такава до появата на трудовете на Маршал през 1890 г. Книгата съдържа редица новелистични елементи. В нея за първи път се води дискусия по идеалистичния социализъм (Сент Симон и Фурие), главно под въздействието на Хариет Тейлър, която по-късно става съпруга на Мил. В същото време в нея са очертани и икономически концепции, които по-късно се превръщат в основни теории. За първи път в тази книга се разглеждат въпросите за алтернативните разходи, икономии от мащаба, проблема за смесените разходи и дискриминацията по полов признак на пазара на труда. Претенциите на Мил, че е създал окончателен вариант на теорията за стойността, предизвикват присмех у някои от последователите му, особено у Джевънс, но не може да се отрече, че в много отношения Маршал е негов последовател.\r\n535 г.\r\nУмира Папа Йоан II – първият, който сменя името си, след като е ръкоположен за епископ. Той заема папския престол на 2 януари 533 г. Избран е след безпрецедентен период от 2 и половина месеца, през който римския престол е вакантен заради борбата между отделни групировки. Йоан II се опитва да наложи ясни правила за избора на папа. Балансира между остготския крал на Италия Аталарих (526-534 г.) и източния император Юстиниан I (527-565). Той е сред малкото папи, които се конфронтират със свой предшественик по доктринални въпроси. Йоан II утвърждава императорския едикт от 15 март 533 г., с който т. нар. теопсахитска формула (\"Един от Троицата е в плът пострадал\") е обявена за православна, макар че папа Хормизд (514-523 г.) я отхвърля с аргумента, че може да бъде тълкувана двусмислено.На тази дата са родени:\r\n1960 г.\r\nРоден е Франко Барези - италиански футболист. Дебютира в състава на \"Милан\" през 1977 г., където играе повече от 20 години. Четирикратен национален шампион от 1979 г. насам, 2 пъти поред печели КЕШ (1988 г. и 1989 г.). През 1989 г. завоюва и Междуконтиненталната купа. Барези взима участие в 4 световни първенства и записва 77 участия в националния отбор на Италия.\r\n1944 г.\r\nРоден е Гари Глитър (псевдоним на Пол Френсиз Гед) – английски рок музикант. Той е един от представителите на т.нар. \"глем-рок\" в Англия в началото на 70-те години. Започва кариерата си в началото на 60-те години под името Пол Рейвън, а по-късно като Пол Мънди участва в рок-операта \"Исус Христос супер-звезда\". Сменяйки доста псевдоними, той постига успех през 1972 г. като Г. Глитър. До 1976 г. прави хитове, снима филми и концертира. След криза се оттегля от рок-сцената през 1980 г. В средата на 80-те години Гари Глитър прави неуспешен опит да възвърне популярността си.\r\n1884 г.\r\nРоден е Хари С. Труман – президент на САЩ. Той участва в Първата световна война 1914-1918 г., след което работи като съдия и председател на окръжния съд в щата Мисури. За периода 1934-1944 г. е сенатор, а от януари 1945 г. е вицепрезидент. През април 1945 г. той заема президентския пост и стои начело на страната до януари 1953 г. През август 1945 г. Труман дава заповедта за атомната бомбардировка на японските градове Хирошима и Нагасаки. Той участва в Потсдамската среща и подписва Потсдамските споразумения. След Втората световна война САЩ започва да оказва икономическа помощ за възстановяване на разрушената от войната икономика на западноевропейските страни- доктрина “Труман” и план “Маршал”. Труман организира борбата на американското общество срещу комунизма и се приема законът “Маккарти”. 33- ят президент на САЩ умира на 26 декември 1972 г. Канзас-сити, щата Мисури.\r\n1782 г.\r\nРоден е фелдмаршал Иван Фьодорович Паскевич – руски военен, кавалер на Георгиевския кръст. През 1800 г. завършва Пажеския корпус в Санкт Петербург, след което участва в Руско- турската война (1806-1812 г.), в Отечествената война и похода в Европа (1812-1813 г.). По време на Кримската война той е главнокомандващ руските войски на Западното направление на дунавския театър на военните действия. Паскевич поддържа борбата на българите за национално освобождение и приема много български доброволци в руската армия. Умира на 20 януари 1856 г.За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.08", "title": "Денят 8 май в световната история"}
{"url": "http://www.focus-news.net/news/2018/05/08/2519213/plovdiv-opasnost-ot-padashti-kamani-ima-po-patishtata-asenovgrad-smolyan-i-krichim-devin.html", "text": "Опасност от падащи камъни има по пътищата Асеновград-Смолян и Кричим-Девин. Това каза за Радио „Фокус“-Пловдив дежурен от Областно пътно управление. От там предупреждават водачите на автомобили да бъдат внимателни в тези участъци. \r\nПътищата в Пловдивска област са сухи и нормално проходими. До 30 юни движението по АМ „Тракия“, в участъка от Пловдив до Стара Загора, ще се извършва с максимална скорост до 90 км/ч, поради ремонтни дейности. Забранено е преминаването на камиони над 12 тона в този участък от км 134 до км 156. Тежкотоварните превозни средства трябва да използват обходни маршрути. До 20 май преминаването по пътя Шишманци – Белозем, в района на пътния възел при АМ „Тракия“, се осъществява в една лента, поради ремонтни дейности на надлез. Движението в участъка се контролира от светофарна уредба. Ограничено е преминаването на камиони над 5 тона по пътя Плодовитово-Първомай-Асеновград, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград.\r\nНатоварено е движението на територията на град Пловдив към този час на деня. Задръствания се образуват по булевардите  „Цар Борис Трети Обединител“, „Христо Ботев“, „Шести септември“, „Васил Априлов“ и „Пещерско шосе“.\r\nВесела КРЪСТЕВА", "date": "2018.05.08", "title": "Пловдив: Опасност от падащи камъни има по пътищата Асеновград-Смолян и Кричим-Девин"}
{"url": "http://www.focus-news.net/news/2018/05/08/2519210/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството.\r\nВъв връзка с монтаж на тротоарен спирателен кран на ул. „Роженски проход“ жк. „Стрелбище“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на ул. „Траянова врата“, ул. „Дедеагач“, ул. „Нишава“, ул. „Тулча“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Роженски проход“, ъгъла с ул. „Твърдишки проход“.\r\nВъв връзка с подмяна на спирателен кран на ул. „Хан Омуртаг“ жк. „Яворов“ се налага спиране на водоподаването от 09:00 до 18:00 часа на клиентите на „Софийска вода”, живеещи в следните райони:\r\n- по ул. „Хан Омуртаг“ от ул. „Крали Марко“ до ул. „Мизия“;\r\n- по ул. „Момчил войвода“ от ул. „Хан Омуртаг“ до ул. „Цар Иван Асен II“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хан Омуртаг“ №42.\r\nВъв връзка с подмяна на сградно водопроводно отклонение на ул. „Брегалница“ жк. „Зона Б-5“, се налага спиране на водоподаването от 10:00 до 17:00 часа на клиентите на „Софийска вода”, живеещи в участъка на ул. „Брегалница“ от бул. „Тодор Александров“ до ул. „Пиротска“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Брегалница“, ъгъла с ул. „Пиротска“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.08", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/05/08/2519214/veliko-tarnovo-obshtinata-i-sdruzhenie-sos-detski-selishta-shte-otbelezhat-10-godini-ot-sazdavaneto-na-tsentara-za-obshtestvena-podkrepa-v-grada.html", "text": "От 18.30 часа на терасата на Лоби бар в хотел Рачев Меридиан Болярски Сдружение SOS Детски селища и Община Велико Търново ще отбележат 10 години от създаването на Център за обществена подкрепа - Велико Търново на ул. „Димитър Найденов“ №4. Това съобщиха от пресцентъра на Община Велико Търново. Годишнината ще бъде отбелязана с инициативата \"Пощенска кутия за приказки\" и актьорите Башар Рахал, Гери Турийска, Марияна Векилска и други. На празника ще бъдат представени историите на Център за обществена подкрепа Приказки-Неприказки за възрастни.\r\nПрез месец март 2008 г. като комплекс от социални услуги, предназначени за подкрепа на деца и семейства, изпаднали в трудни ситуации, е разкрит Център за обществена подкрепа във Велико Търново на ул. „Димитър Найденов“ №4, предоставен от Община Велико Търново за управление на \"SOS Детски селища България\". Центърът работи с малък екип, но въпреки това, от откриването си до момента, е оказал подкрепа на 770 деца от 409 семейства. Всеки случай, всяко семейство си има своята история. Всяка една история е индивидуална и различна и това допринася за мотивацията на екипа да работи със семействата и да „създава нови истории“. В работата си специалистите от Центъра за обществена подкрепа „случват“ житейските приказки вече десет години.", "date": "2018.05.08", "title": "Велико Търново: Общината и Сдружение SOS Детски селища ще отбележат 10 години от създаването на Центъра за обществена подкрепа в града"}
{"url": "http://www.focus-news.net/news/2018/05/08/2519217/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00. \r\nНикола ПЕТКОВ", "date": "2018.05.08", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/05/08/2519198/aktsenti-v-sutreshniya-blok-na-radio-fokus-dobro-utro-balgariya.html", "text": "В общественото пространство отново се появи темата за „Топлофикация София“ и сметките за отопление на столичани. По този повод ще разговаряме с проф. Никола Калоянов, ръководител на университетски център за енергийни анализи и катедра „Топлинна и хладилна техника“ в Техническия университет в София. \r\nПрезидентът Владимир Путин, който управлява Русия в продължение на 18 години, встъпи в длъжност за нов президентски мандат до 2024 година. Това става на фона на силно обтегнатите отношения със Запада. Ще успее ли Путин като държавен глава да върне статута на Велика Русия, ще бъде ли направен пробив във всички сфери на живота, както обяви той, след като положи клетва за президент? Ситуацията ще коментираме със социолога Кънчо Стойчев. \r\nОколо 100 са събитията към културния календар на Община Шумен за 2018 година. Какво включва той за Майските празници на културата, както и за предстоящия Празник на града на 11 май ще научим от кмета на Шумен Любомир Христов. \r\nОбщина Пловдив и Федералният съвет на Швейцария стартираха проект „Всички заедно – за по-добро образование и здраве“. Докъде е стигнало изпълнението на проекта и какво е неговото развитие, ще разберем от репортаж на колегата Весела Кръстева от Радио „Фокус“ – Пловдив. \r\nЗанимания за свободното време на децата в град Белово са организирани в Центъра за подкрепа за личностно развитие. Повече за дейността на центъра ще чуем от репортаж на Ваня Николова от Радио „Фокус“ – Пазарджик.\r\nТези и още теми - в „Добро утро, България“ по Радио „Фокус“ от 06.00 до 10.00 часа на 8 май, с водещ Елеонора Чолакова.", "date": "2018.05.08", "title": "Акценти в сутрешния блок на Радио „Фокус“ „Добро утро, България“"}
{"url": "http://www.focus-news.net/news/2018/05/08/2519216/shumen-intenziven-e-trafikat-po-republikanskata-patna-mrezha-v-oblastta.html", "text": "Интензивен е трафикът по републиканската пътна мрежа в област Шумен, предаде репортер на Радио „Фокус“- Шумен. Сред по-натоварените участъци са пътна връзка Белокопитово с автомагистрала „Хемус“, района на кръговото кръстовище при 7-ми км и кръговото кръстовище за кв. Макак по главен път София- Варна. Спокойно се пътува в посока Силистра. Пътните настилки са сухи.  Видимостта е добра. Продължава работата по изграждане на пътна връзка при км 59 в село Осенец, движението в работния участък по пътя Русе – Разград – Шумен се осъществява в една лента. Затворена е лентата за движение в участъка в посока Разград – Русе.  В сила е забраната за товарни автомобили над 10 тона по пътя Радко Димитриево- Друмево, обходът е Шумен- Овчарово- Друмево. Върбишки проход е затворен за всички видове пътни превозни средства. Ришки проход е отворен без ограничения.\r\nИвелина ИВАНОВА", "date": "2018.05.08", "title": "Шумен: Интензивен е трафикът по републиканската пътна мрежа в областта"}
{"url": "http://www.focus-news.net/news/2018/05/08/2519220/chudotvornata-ukrainska-ikona-sv-bogoroditsa-odigitriya-baytalska-pristiga-za-blagoslovenie-vav-vratsa.html", "text": "Чудотворната украинска икона \"Св. Богородица Одигитрия - Байталска\" пристига за благословение във Враца. Иконата е в България с благословението на Негово светейшество Българския патриарх и Софийски митрополит Неофит. След като беше изложена за поклонение  във Варненска и Великопреславска епархия, и в  Софийска епархия, благодарение на желанието и личния авторитет на Негово високопреосвещенство Врачанския митрополит Григорий, тя ще бъде и във Враца.\r\nТържественото посрещане на чудотворната икона на Света Богородица във Враца ще бъде в 17.00 часа пред митрополитския храм “Св. Николай Мирликийски”. Пристигането й ще бъде обявено с тържествен камбанен звън. Иконата ще бъде посрещната от Врачанския митрополит Григорий и свещеници от епархията. След внасянето й в храма ще започне празнична вечерня. Всички православни християни ще могат да се поклонят и да се помолят пред светинята по време и  след края на вечернята.\r\nНа следващия ден – 9 май – когато честваме пренасянето на мощите на св. Николай Чудотворец  /летен Никулден/ – в митрополитския храм “Св. Николай Мирликийски” във Враца ще бъде отслужена архиерейска света Литургия. Тя ще започне в 9 часа и ще бъде оглавена от Врачанския митрополит Григорий в съслужение със свещеници от епархията. Ще продължи и поклонението пред чудотворната икона на Света Богородица.\r\nБогородичната икона „Одигитрия Байталска“ е на повече от 200 години. Нейното постоянно местонахождение е в храм „Рождество Богородично“ на девическия манастир в с. Байтал, Одеска област, Украйна. Някога наблизо е имало мъжки манастир. Около 1720 г. той бил нападнат от турци, които изклали близо 300 монаси и послушници, а манастира изгорили до основи. Оцелелите монаси успели да спасят само някои светини, измежду които вероятно е била и тази икона. Сигурната информация е, че иконата била дарена при възстановяването на църквата на това място през 2005 г., смята се, че тя „се е върнала у дома“, след което е реставрирана.\r\nИконата е известна с чудодейната си сила за изцеление, особено на безплодие. В манастира има книга, в която се записват чудесата, станали след сърдечна молитва пред нея. Регистрирани са случаи на мироточене от 2012 г. \r\nНикола ПЕТКОВ", "date": "2018.05.08", "title": "Чудотворната украинска икона \"Св. Богородица Одигитрия - Байталска\" пристига за благословение във Враца"}
{"url": "http://www.focus-news.net/news/2018/05/08/2519222/afp-osadeniyat-za-ubiystvo-na-neutraliziran-palestinets-elor-azariya-e-osvoboden-ot-zatvora.html", "text": "Израелският войник Елор Азария, осъден за убийство на неутрализиран палестински нападател, бе освободен от затвора във вторник, съобщи армията, предава AFP, като уточнява, че той изтърпя наказание от девет месеца лишаване от свобода.\r\nАзария бе осъден на 18 месеца затвор за убийството на Абдул Фатах ал-Шариф през 2016 г. в град Хеброн в Западния бряг. По-късно присъдата му бе намалена с четири месеца, а през март тази година специална комисия поиска допълнително намаляване на присъдата му. Тереза Герова", "date": "2018.05.08", "title": "AFP: Осъденият за убийство на неутрализиран палестинец Елор Азария е освободен от затвора"}
{"url": "http://www.focus-news.net/news/2018/05/08/2519219/pregled-na-osnovnite-temi-v-dobrudzhanskiya-pechat.html", "text": "„Нощни литературни четения и виртуална среща със забележителни европейски писатели“, съобщава на първа страница вестник „Добруджанска трибуна“. Събитията са предвидени за 9 май в Добрич за Нощта на литературата. Те ще започнат в 18,00 часа и ще продължат до 22,00 часа. Предвидено е в различни пространства на града популярни личности да представят едни и същи литературни текстове на всеки 15 минути. „Избират най-красивите градинки в междублокови пространства“, съобщава изданието. Конкурсът е обявен от Община град Добрич не за първи път. Крайният срок за участие в конкурса е 15 май включително. От общината апелират гражданите да покажат добри примери. Такъв е и насловът на конкурса, в който може да се участва с фотоси. „3000 млади българи събира Каварна на фестивала „С България в сърцето“, съобщава всекидневникът. Изданието на фестивала, 15-то по ред, ще започне на 11 май и ще продължи до 13 май. Ще се представят детски и младежки състави, хорове за народно пеене, групи за автентичен фолклор. В дните на фестивала ще има също театрални постановки и ревю на народни носии. От спортната страница – „До осем медала достигнаха атлетите от СКЛА „Добрич“ в Балчик“. 2 златни, 3 сребърни и 3 бронзови медала са завоювали състезателите в турнира по хвърляния „Дионисополис“ в Балчик. Спортистите са били водени от президента и старши треньор Галин Костадинов. Шампион в дисциплината хвърляне на чук при мъжете е станал Никола Михов.", "date": "2018.05.08", "title": "Преглед на основните теми в добруджанския печат"}
{"url": "http://www.focus-news.net/news/2018/05/08/2519218/la-republica-dvama-balgari-sa-arestuvani-v-peru-za-trafik-na-narkotitsi.html", "text": "Четирима души – двама граждани на Перу и двама българи – са арестувани в град Писко в латиноамериканската държава за трафик на наркотици, съобщава местното електронно издание La Republica.\r\nУточнява се, че четиримата са задържани с 320 килограма кокаин, скрит в хладилен камион. Операцията по залавянето им е проведена от Дирекцията за борба с наркотиците на един от плажовете в перуанския град. \r\nСъгласно разпространената информация, арестуваните са били разпределени в две превозни средства – двама в хладилен камион и двама в друго, по-малко превозно средство. Свидетели съобщават, че операцията е била много бърза и заподозрените не са имали никакъв шанс да избягат. \r\nПеруанците са идентифицирани като Леонор Еугенио Ороско Сиснерос и Евер Сото Ривера, докато българите са Георги Николов и Асен Чехларов.\r\nНе е известно каква е била крайната дестинация за наркотика. Няма информация и за това дали задържаните са били въоръжени. Товарът е иззет и предаден за анализ в столицата Лима.\r\nВ друг материал по темата перуанският вестник привежда информация, съгласно която пренасяният кокаин е бил на стойност 200 милиона долара. Тереза Герова", "date": "2018.05.08", "title": "La Republica: Двама българи са арестувани в Перу за трафик на наркотици"}
{"url": "http://www.focus-news.net/news/2018/05/08/2519223/sliven-promenya-se-dvizhenieto-v-tsentara-na-grada-zaradi-stroitelstvoto-na-kragovoto-krastovishte-na-rozova-gradina.html", "text": "От днес булевард „Христо Ботев“ е затворен за движение заради строителството на кръговото кръстовище на Розова градина, съобщиха от фирмата – изпълнител.\r\nДо второ уведомяване се спира движението на кръстовището на бул. „Христо Ботев“- юг и бул. „Христо Ботев“- Север – Запад. Движението по бул. „Братя Миладинови“- Юг се пренасочва в северното платно на булеварда и то става двупосочно.", "date": "2018.05.08", "title": "Сливен: Променя се движението в центъра на града заради строителството на кръговото кръстовище на Розова градина"}
{"url": "http://www.focus-news.net/news/2018/05/08/2519224/dobrich-do-30-may-prodalzhava-remontat-na-okolovrastniya-pat-na-grada-i-otsechkata-dobrich-varna.html", "text": "Движението на автомобили по Околовръстния път и отсечката Добрич-Варна се регулира с пътни знаци заради ремонтни дейности на асфалтова настилка. Няма въведени временни ограничения, но движението на превозни средства трябва да се извършва с повишено внимание, съветват от Агенция „Пътна инфраструктура“, предаде кореспондентът на Радио „Фокус” – Варна. Ремонтите продължават до 30 май. В Добрич строителните работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2 се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е слънчево и ясно, духа слаб вятър, температурата на въздуха е около 14 градуса. \r\nЖулиета НИКОЛОВА", "date": "2018.05.08", "title": "Добрич: До 30 май продължава ремонтът на Околовръстния път на града и отсечката Добрич-Варна"}
{"url": "http://www.focus-news.net/news/2018/05/08/2519225/12-dushi-sa-raneni-pri-katastrofi-prez-izminaloto-denonoshtie-v-stranata.html", "text": "12 души са ранени при катастрофи през изминалото денонощие, съобщиха от пресцентъра на МВР. В страната са станали 10 пътнотранспортни произшествия. На територията на столицата са станали  20 леки и два тежки пътни инцидента, при които има двама ранени.", "date": "2018.05.08", "title": "12 души са ранени при катастрофи през изминалото денонощие в страната"}
{"url": "http://www.focus-news.net/news/2018/05/08/2519221/kevr-e-domakin-na-15-ta-sreshta-na-sreshta-na-obshtoto-sabranie-i-na-rabotnite-grupi-na-mrezhata-na-vodnite-regulatori-wareg.html", "text": "На 8 и 9 май 2018 г. в София ще се проведе 15-та Среща на Общото събрание и на работните групи на Мрежата на водните регулатори (WAREG). Домакин на проявата е КЕВР, която е сред основателите на Мрежата.  Това съобщиха от пресцентъра на КЕВР.\r\nОрганизацията, в която членуват водни регулатори от 25 държави и от 5 страни-наблюдатели, е създадена през април 2014 г. с основна мисия да бъде платформа за сътрудничество между регулаторите от водния сектор в Европа. Срещите на Общото събрание на WAREG се провеждат 4 пъти годишно в различни страни-членки. В двудневната среща в българската столица се очаква да вземат участие над 50 участници от 22 водни регулатора.\r\n15-та Среща на Общото събрание на Мрежата на водните регулатори (WAREG) ще бъде открита в 09.00 часа с приветствия на председателя на КЕВР доц. Иван Иванов и на президента на WAREG Антонио Бианкарди. В откриването на форума ще участват и представители на ръководствата на МРРБ, Министерство на околната среда и водите и на парламентарни комисии.\r\nВ рамките на отворен панел ще бъде проведена дискусия на тема „ОСЪЩЕСТВЯВАНЕ НА СЪТРУДНИЧЕСТВОТО НА ВОДНИТЕ РЕГУЛАТОРИ В ЕВРОПА“, включваща и разисквания относно достъпността на тарифите за вода, индикаторите за ефективност на дейността и др.  \r\nОт 10.30 часа ще се състои дискусия, чийто специален акцент е нуждата от инвестиции във водния сектор в Европа. В нея ще вземат участвие представители на Европейската Комисия, Организацията за икономическо сътрудничество и развитие,  Европейската инвестиционна банка, Световната банка и др. Темата за необходимостта от инвестиции във водния сектор ще продължи и през втория ден на 15-та среща, когато е предвиден семинар за режимите за мониторинг на инвестициите в различните страни-членки на Мрежата. \r\n15-та Среща на Общото събрание и на работните групи на Мрежата на водните регулатори (WAREG) ще се проведе в хотел „КООП“, ул. „Искър“ №30.", "date": "2018.05.08", "title": "КЕВР е домакин на 15-та среща на Среща на Общото събрание и на работните групи на Мрежата на водните регулатори (WAREG)"}
{"url": "http://www.focus-news.net/news/2018/05/08/2519226/shumen-predstavyat-izlozhba-ot-natsionalniya-plener-po-fotografiya-shumen-poznat-i-nepoznat.html", "text": "Представят изложба от Националния пленер по фотография „Шумен – познат  и непознат. Това съобщиха от Община Шумен. Експозицията ще бъде подредена на втория етаж на ХГ „Елена Карамихайлова“ и ще бъде показана от 17.30 часа. С избраните фотографии ще бъде обогатен творческият фонд на общината. Националният пленер по фотография „Шумен – познат  и непознат“ се проведе от 28-ми април до първи май в Шумен, като изявени имена в областта на фотографията, носители на множество международни и национални награди имаха  възможност да работят и да търсят най-вълнуващите кадри от Шумен. Най-добрите 30 снимки ще бъдат показани в изложбата.", "date": "2018.05.08", "title": "Шумен: Представят изложба от Националния пленер по фотография „Шумен – познат  и непознат“"}
{"url": "http://www.focus-news.net/news/2018/05/08/2519228/burgas-s-normalna-intenzivnost-se-izvarshva-dvizhenieto-v-oblastta.html", "text": "С нормална интензивност се извършва движението в областта. Това каза за Радио „Фокус“-Бургас дежурният в Областно пътно управление. Пътните настилки са сухи. Видимостта е добра. Очаква се в следобедните часове движението в областта да е по-натоварено заради последния от трите празнични дни по повод 6-ти май. Ремонти се извършват на 8- километровата пътна отсечка кв. „Ветрен“-Бургас. Там се образуват задръствания и шофьорите трябва да се движат внимателно. Остава затворена за движение отсечката Поморие-Ахелой поради извършване на ремонтни дейности на пътната настилка. Движението на автомобили е отклонено по алтернативните маршрути както следва: Бургас – Ахелой през Каблешково; Поморие – Ахелой през Каменар. Съгласно графика на фирмата изпълнител ремонтите трябва да приключат до 18 юни 2018 г. Водачите да се движат с повишено внимание и съобразена скорост в свободната лента, съобразно създадената организация на движение\r\nЯнислава КРЪСТЕВА", "date": "2018.05.08", "title": "Бургас: С нормална интензивност се извършва движението в областта"}
{"url": "http://www.focus-news.net/news/2018/05/08/2519229/blagoevgradpovishena-opasnost-ot-padashti-kamani-ima-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат с особено внимание в тези райони, за да бъдат избегнати инциденти. Нормално натоварен е трафикът по главен път Е-79 и автомагистрала „Струма“ . Пътните настилки в областта са мокри и хлъзгави. Прохода Предел е отворен за преминаването на всички видове моторни превозни средства. През  изминалото денонощие няма регистрирани тежки пътни инциденти. Към момента никъде не се извършват ремонтни дейности.\r\nКристина МИТКОВА", "date": "2018.05.08", "title": "Благоевград:Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев"}
{"url": "http://www.focus-news.net/news/2018/05/08/2519231/veliko-tarnovo-intenziven-e-trafikat-v-grada-dve-ulitsi-v-starata-chast-ostavat-zatvoreni.html", "text": "Интензивен е трафикът в старата столица в началото на работния ден. Настилките са сухи, времето – облачно, но без валежи. Движението е натоварено както в централната градска част, така и в района на улица „Магистрална“, пътен възел „Качица“ и Южен пътен възел, предаде репортер на Радио „Фокус“ – Велико Търново. Интензивен е трафикът и покрай по-големите училища и детски градини. Колони от автомобили има в района на Беляковско шосе, Кооперативния пазар и съда. Две улици в старата градска част  – „Силвестър Панов“ и „Шейново“, са затворени поради ремонт на водопроводна мрежа. Други въведени ограничения във Велико Търново няма. Екипи на полицията следят за правилното протичане на движението. Патрули има на входовете и изходите на старата столица. Отворен за движение е Прохода на Републиката, но там все още е в сила предупреждението за опасност от падащи камъни. От КАТ „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево-В.Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно, до складовата база в землището на село Шереметя.\r\nЛуиза ТРАНЧЕВА", "date": "2018.05.08", "title": "Велико Търново: Интензивен е трафикът в града,  две улици в старата част остават затворени"}
{"url": "http://www.focus-news.net/news/2018/05/08/2519230/deutsche-welle-v-evropa-se-otbelyazvat-73-godini-ot-kraya-na-vtorata-svetovna-voyna.html", "text": "В Германия, както и в повечето европейски държави, във вторник, 8 май, се отбелязват 73 г. от края на Втората световна война, припомня Deutsche Welle. Най-забележителното събитие, организирано по този повод във ФРГ, е словото на бившия президент Рихард фон Вайцзекер, който бе първият политик на Берлин, определил 8 май като ден на освобождението на германците от нацизма.\r\nВ последните години официални събития, свързани с тази дата, се провеждат в Германия само на кръгли годишнини. В програмата на канцлера Ангела Меркел за текущата седмица няма планирани събития, свързани с 73-та годишнина от края на Втората световна война. Не е изключено обаче Меркел да поздрави за победата френския президент Еманюел Макрон или колегата му от Украйна Петро Порошенко, отбелязват от редакцията. \r\nНа 8 май 1945 г. британският премиер Уинстън Чърчил и държавният глава на САЩ Хари Труман обявяват края на войната в Европа. Късно вечерта на 8 май (ранните часове на 9 май по московско време) Германия подписва за втори път капитулацията в присъствието на всички съюзнически сили и СССР. Заради часовата разлика краят на войната се отбелязва на две различни дати в Европа и Русия.\r\nОкончателният край на Втората световна война обаче настъпва едва с подписването на капитулацията на Япония, което се случва на 2 септември 1945 г. Тереза Герова", "date": "2018.05.08", "title": "Deutsche Welle: В Европа се отбелязват 73 години от края на Втората световна война"}
{"url": "http://www.focus-news.net/news/2018/05/08/2519227/sport-grigor-dimitrov-zapochva-uchastieto-si-na-turnira-v-madrid.html", "text": "Григор Димитров започва участието си на турнира от сериите „Мастърс“ в Мадрид. Първият съперник на българина ще бъде канадския тенисист Милош Раонич. Двубоят помежду им е четвърти в програмата на втория по големина корт и ще започне от около 19:00 часа българско време. \r\nДо този момент Димитров и Раонич са се срещали четири пъти, като първата ракета на България има три победи. За последно двамата се срещнаха на полуфиналите в Бризбейн в началото на 2017 г. Тогава Григор Димитров се наложи над Раонич и впоследствие спечели турнира.", "date": "2018.05.08", "title": "Спорт: Григор Димитров започва участието си на турнира в Мадрид"}
{"url": "http://www.focus-news.net/news/2018/05/08/2519232/pregled-na-osnovnite-temi-v-shumenskiya-pechat.html", "text": "„Шуменската болница с ново ръководство“, е водещото заглавие във вестник „Шуменска заря“. Акционерите в болницата избраха новия управленски борд с мнозинство. На общо събрание на акционерите беше сменено ръководството на МБАЛ. В новия управленски борд бяха избрани д-р Димитър Костов, д-р Лиляна Куздова / от стария борд/ и Деница Шалева. От борда освободиха д-р Атанас Атанасов, който беше изпълнителен директор на лечебното заведение и Елка Савова от Министерството на здравеопазването. „Проектът за здравна карта може да остави МБАЛ без детска и гръдна хирургия“, е друго заглавие от първа страница. Проектът за Националната здравна карта ограничава лечебните дейности в МБАЛ – Шумен. Това алармираха лекари на специална пресконференция и очертаха какво ще се случи, ако здравната карта не бъде променена. Те са открили редица несъответствия между приетата областна здравна карта и заложеното в националния документ.“Завърши вторият етап от интегрирания воден цикъл на Шумен“, пише изданието. Отпадните води на Шумен и на квартал „Дивдядово” се пречистват до необходимата степен в съответствие с нормите на европейското и българското законодателство“. Това заяви на заключителна пресконференция Даринка Маринова, ръководител на проекта „Интегриран воден цикъл на град Шумен – втори етап, втора фаза” Ръководителят на проекта подчерта, че от месец април 2017 г. успешно функционират двете най-сложни съоръжени пречиствателната станция за отпадни води с биологично стъпало и канализационната помпена станция в кв. „Дивдядово.", "date": "2018.05.08", "title": "Преглед на основните теми в шуменския печат"}
{"url": "http://www.focus-news.net/news/2018/05/08/2519233/aleksandar-vuchich-turtsiya-e-nay-golyamata-sila-na-balkanite-nyama-dilema-za-vliyanieto-i-tezhestta-y.html", "text": "Турция е най-голямата сила на Балканите и най-голямата държава в региона, което не оставя място за дилеми за влиянието и тежестта й. Това заяви президентът на Сърбия Александър Вучич в рамките на посещението си в Анкара, предава Tanjug, държавната информационна агенция на западната ни съседка. \r\n„Има ли значение какво мисли Турция? Разбира се, че има“, подчерта Вучич в рамките на пресконференция с турския си колега Реджеп Тайип Ердоган.  Тереза Герова", "date": "2018.05.08", "title": "Александър Вучич: Турция е най-голямата сила на Балканите, няма дилема за влиянието и тежестта й"}
{"url": "http://www.focus-news.net/news/2018/05/08/2519234/prof-nikola-kaloyanov-po-niskite-temperaturi-i-povishenata-s-blizo-24-tsena-na-edinitsa-toplina-spryamo-2017-g-sa-prichini-za-po-visokite-smetki-za-parno-na-potrebitelite-na-toplofikatsiya-sofiya.html", "text": "Естествена основа за по-високите сметки за отопление на „Топлофикация София“ през месец март са по-ниските средни температури в сравнение със същия период през миналата година. Това каза в интервю за Радио „Фокус“ проф. Никола Калоянов, ръководител на университетски център за енергийни анализи и на катедра „Топлинна и хладилна техника“ в Техническия университет. По думите му през март тази година средната температура е била 6 градуса, за сметка на регистрираните 9 през миналата година, което е наложило увеличаване на нивата на ползваната топлоенергия. Проф. Калоянов допълни, че другият фактор за по-високите сметки е цената на единица топлина, която през април, 2017 година, е била повишена с близо 24 %. „Ако разпределението на потребената топлина се прави по правилата, които са регламентирани в наредбата за топлоснабдяване, това приемам за обективно. Но органът, който прави това разпределение, според същата наредба, е т.нар. „топлинен счетоводител“. Ако там човек направи нещо субективно и „изкриви“ нещата, тогава ще се получи една необективност. Но не допускам някой нарочно да увеличава или да заличава сметки“, заяви той. Проф. Никола Калоянов допълни, че всеки един гражданин има правото да поиска проверка от „Топлофикация София“, ако смята, че има несъответствие между сметката му за топлинна енергия и реалното му потребление. Той уточни, че „Топлофикация София“ не може по своя преценка да определи размера и начина на формирането на сметките. Цената на парното у нас е съпоставима с цените в другите европейски страни, каза още професорът.", "date": "2018.05.08", "title": "Проф. Никола Калоянов: По-ниските  температури и повишената с близо 24 % цена на единица топлина, спрямо 2017 г., са причини за по-високите сметки за парно на потребителите на „Топлофикация -София“"}
{"url": "http://www.focus-news.net/news/2018/05/08/2519235/gabrovo-propadnal-uchastak-ot-asfaltovata-nastilka-zatrudnyava-dvizhenieto-mezhdu-gabrovo-i-selo-stomanetsite.html", "text": "Пропаднал участък от асфалтовата настилка затруднява движението в участък от пътя между областния център и село Стоманеците. Нека водачите карат с повишено внимание в отсечката при км 7+060. Там една от лентите за движение е стеснена, поставена е необходимата сигнализация, а срокът за приключване на дейностите е 30 юни. Това съобщиха за Радио „Фокус“ – Велико Търново от Областно пътно управление – Габрово. Условията за пътуване в областта са нормални. Настилките са предимно сухи, в усойните места – частично мокри и хлъзгави. Времето е облачно, но без валежи и намалена видимост. Движението в началото на работната седмица е натоварено. Ограничено е преминаването в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август.\r\nЛуиза ТРАНЧЕВА", "date": "2018.05.08", "title": "Габрово: Пропаднал участък от асфалтовата настилка затруднява движението между Габрово и село Стоманеците"}
{"url": "http://www.focus-news.net/news/2018/05/08/2519238/sliven-zapochva-xx-natsionalen-festival-na-detskata-kniga.html", "text": "XX Национален фестивал на детската книга започва в Сливен. Това съобщи пред Радио „Фокус“ – Сливен директорът на РБ „Сава Доброплодни“ Росица Петрова, организатор на събитието. Официалното откриване е от 10.00 часа в Драматичен театър Сливен. В 11.00 часа започва концертът „Здравей, наш фестивал!” на открита сцена на бул. „Цар Освободител”, а  зала „Май” е откриване на изложбата – илюстрации на Борис Стоилов. В програмата на тазгодишното издание на фестивала са включени много и разнообразни прояви: срещи с детски автори и премиери на най-новите книги на Николай Стоянов „Щъркелиада”, „Приказка за една плищимура, която дори не приличаше на плищимура” на Асен Сираков, „Съкровища, пищови и южни морета” на Калоян Захариев и др. Представяне на изложби, сред която и илюстрации на носителите на Националната награда „Константин Константинов”, празнични концерти, кръгла маса с международно участие на тема: ”Балканските детски литератури и разпространението им Европа”. В програмата на фестивала са включени и творческа работилница, карнавално шествие. Традиционният Национален преленр за детска рисунка на тема „Един ден изпълнен с вълшебства4 ще се проведе на 9 май в Националната художествена гимназия. Регионална библиотека „Сава Доброплодни” е единствената в страната библиотека, която има музей на театралната кукла, изработена от деца. Откриването е на 8 май, вторник от 10 часа в Драматичен театър Сливен. Около 200 кукли, изработени от деца, ще бъдат представени в първата експозиция, а около 30 ще получат награди.", "date": "2018.05.08", "title": "Сливен: Започва XX Национален фестивал на детската книга"}
{"url": "http://www.focus-news.net/news/2018/05/08/2519236/smolyan-normalno-se-osashtestvyava-dvizhenieto-po-patishtata-v-oblastta.html", "text": "Предимно сухи и нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е с променлива облачност. През нощта не са получавани сигнали за инциденти по пътищата в областта.\r\nОтворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е интензивен в сутрешните часове на първия работен ден от седмицата. По-натоварено е движението по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.05.08", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2018/05/08/2519240/pregled-na-osnovnite-temi-vav-varnenskiya-pechat.html", "text": "„Нитрати текат от чешмите „Побити камъни“ и „Горен близнак“, е водещото заглавие на варненският всекидневник „Черно море“. Замърсяване е установено и в централния тръбопровод на с. Засмяно. Наднормено съдържание на нитрати е установено в 2 местни чешми във Варненска област, съобщават от Регионалната здравна инспекция (РЗИ). Това са „Побити камъни“ в с. Слънчево и „Горен близнак“ в с. Близнаци. \r\n„Ученици намериха и върнаха мобилен телефон“, четем още на главната страница на изданието. Ученици от ОУ „Цар Симеон,“ във Варна намериха мобилен телефон и го върнаха на притежателя му. Благородната и заслужаваща уважение постъпка е на Димитър Папазов, Валентин Събев и Виктор Николов от 9 г клас. \r\n„Синята зона“ ще работи от 9 до 19 часа“, информира също вестникът. Работното време на „синята зона“ във Варна ще бъде от 09.00 до 19.00 часа. В почивните и в празничните дни паркирането ще е безплатно. \r\n„Четвъртокласници гостуваха на Районния съд“, пише на стр. 3. Четвъртокласници от училище „Васил Априлов“, доброволно ангажирани през годината в програмата на МВР „Детско полицейско управление“, посетиха Районен съд – Варна, в рамките на предвидената за тях обособена образователна тема „Съд и прокуратура“. \r\n„Пиано стълби ще озвучат централната част на Варна“, четем на същата страница. Стълби ще бъдат преобразени като огромно пиано в центъра този юни. Проектът е успешно реализиран в градове като Милано, Сан Франциско, Стокхолм, а това лято до тях ще се нареди и Варна.", "date": "2018.05.08", "title": "Преглед на основните теми във варненския печат"}
{"url": "http://www.focus-news.net/news/2018/05/08/2519237/varna-katastrofa-mezhdu-dva-leki-avtomobila-zatrudnyava-trafika-po-bul-vl-varnenchik-v-rayona-na-avtogarata.html", "text": "Катастрофа между два леки автомобила затруднява трафика по бул. „Вл. Варненчик“ в района на автогарата, предаде репортер на Радио „Фокус” – Варна. Пътното произшествие е станало в платното по посока към центъра на града. На място има екипи на пътна полиция. По първоначална информация няма тежко пострадали. Трафикът в района преди участъка с ремонтни дейности на бул. „Левски“ трябва да се осъществява с повишено внимание – има поставена сигнализация.\r\nМарияна ВАЛЕНТИНОВА", "date": "2018.05.08", "title": "Варна: Катастрофа между два леки автомобила затруднява трафика по бул. „Вл. Варненчик“ в района на автогарата"}
{"url": "http://www.focus-news.net/news/2018/05/08/2519242/kyustendil-remontni-deynosti-se-izvarshvat-v-uchastak-ot-avtomagistrala-struma.html", "text": "Ремонтни дейности се извършват в участък от автомагистрала „Струма”. Това съобщи за Радио „Фокус” – Кюстендил дежурният в Областно пътно управление – Кюстендил. Дейностите са предприети в участък между 59 и 61 километър, посока София. Те ще продължат до 10 май. Водачите на моторни превозни средства трябва да се движат с повишено внимание. Ремонтни дейности се извършват по пътя Кюстендил – Дупница, в района на село Ямен. Работата в района ще продължи до края на деня. Поради свличане на скални маси движението в района на Рилски манастир се извършва само в една лента. Мястото е регулирано с пътни знаци до 11 май. С повишено внимание трябва да се извършва движението по пътя  Бобов дол – Жедна поради изграждане на ново трасе. Срокът е до 8 септември. Движението по пътя между селата Смоличано и Пелатиково е ограничено поради пропадане на пътното платно в четири участъка от това направление. Срокът е до 30 юни.  С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”.\r\nВенцеслав ИЛЧЕВ", "date": "2018.05.08", "title": "Кюстендил: Ремонтни дейности се извършват в участък от автомагистрала „Струма”"}
{"url": "http://www.focus-news.net/news/2018/05/08/2519243/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинска спасителна служба (ПСС) при БЧК. Температурите са между 2 и 12 градуса. В най-високата част на Стара Планина духат умерени ветрове и е мъгливо, като това може да се очаква във високите части на всичките ни планини. По високите части се очакват и гръмотевични бури. От ПСС съветват туристите да останат в горския пояс на планините през днешния ден. Няма регистрирани инциденти с туристи за последното денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.05.08", "title": "ПСС: Добри са условията за туризъм в планините"}
{"url": "http://www.focus-news.net/news/2018/05/08/2519239/kathimerini-gratskiyat-pravosaden-ministar-razkritikuva-turtsiya-za-zadarzhaneto-na-dvamata-voenni-na-atina.html", "text": "Гръцкият министър на правосъдието Ставрос Контонис изрази загриженост от продължаващото задържане на двамата гръцки военнослужещи, арестувани в началото на март за случайно преминаване на границата, правейки паралел с отговора на Атина на подобен случай, при който на 2 май бе арестуван и след това депортиран турски гражданин, отбелязва електронното издание Kathimerini. \r\nКонтонис разкри, че още двама турски граждани, задържани неотдавна в пристанището Килини в Западна Гърция, впоследствие са били освободени от административен съд в град Пиргос, след като съдът е признал за тяхно място на пребиваване турското консулство в Атина.\r\n„Казвам това, за да информирам парламента и обществеността, за да стане ясно, че Гърция уважава върховенството на закона. Защото когато гръцкото консулство присъства на процеса срещу двамата гръцки офицери и обяви гръцкото консулство за тяхно място на пребиваване, подобно искане за освобождаването им не беше прието от турския съд\", каза той, като се позовава на съдебно решение в Одрин.\r\n„Гърция зачита върховенството на закона и не прави паралели между незаконни и нередовни действия. Това е послание не само към съседната страна, но и към международната общност, от която очакваме по-стабилно отношение по въпроса за двамата гръцки офицери, които до този момент не знаят за какво са обвинени\", допълни гръцкият правосъден министър. Тереза Герова", "date": "2018.05.08", "title": "Kathimerini: Гръцкият правосъден министър разкритикува Турция за задържането на двамата военни на Атина"}
{"url": "http://www.focus-news.net/news/2018/05/08/2519246/sport-karolina-plishkova-se-nalozhi-nad-viktoriya-azarenka-v-madrid.html", "text": "Чехкнинята Каролина Плишкова се наложи с 6:2, 1:6, 7:5 над Виктория Азаренка от Беларус в двубой от втория кръг на турнира от сериите „Мастърс“ в Мадрид. В следващия етап на състезанието бившата номер едно в света ще играе срещу американската тенисистка Слоун Стивънс, която победи Саманта Стосър с 6:1, 6:3.\r\nНапред в турнира продължава и Каролине Вожняцки, която надигра Ашли Барти с 6:2, 4:6, 6:4.", "date": "2018.05.08", "title": "Спорт: Каролина Плишкова се наложи над Виктория Азаренка в Мадрид"}
{"url": "http://www.focus-news.net/news/2018/05/08/2519247/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-9-may.html", "text": "„Софийска вода” временно ще прекъсне водоснабдяването в някои части на столицата на 9 май 2018 г. (сряда), съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. „Царево село“ жк. „Белите брези“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Дойран“, ул. „Хайдушка гора“, ул. „Царево село“, ул. „Кюстендил“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Царево село“, ъгъла с ул. „Смърч“.\r\nВъв връзка с подмяна на спирателен кран на ул. „Уилям Гладстон“ Център се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\n- ул. „Уилям Гладстон“ от ул. „Ангел Кънчев“ до площад „Славейков“ , площад „Славейков“;\r\n- ул. „Дякон Игнатий“ от ул. „Граф Игнатиев“ до ул. „Генерал Гурко“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Уилям Гладстон“, ъгъла с ул. „Рачо Димчев“.\r\nВъв връзка с разкриване на уличен водопровод във вилна зона „Беликата“ до резервоар „Кокаляне“община „Панчарево“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на вилна зона „Беликата“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на входа на вилна зона „Беликата“.\r\nВъв връзка с реконструкция на уличен водопровод на ул. „Овчаренски водопад“ ж.к. „Дървеница“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Овчаренски водопад“ № 2, ул. „Перперикон“ №7, №8 и №9 и ул. „Маричини езера“ № 15.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. “Овчаренски водопад“ №2.\r\nВъв връзка с подмяна на сградно водопроводно отклонение на ул. „Козяк“ ж.к. „Лозенец“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на:\r\n- бул. „Русалийски проход“   от ул.“Банат“ до ул. „Козяк“;\r\n- ул. „Козяк“ от ул.“Русалийски проход“ до бул. „Никола Й. Вапцаров“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козяк“, ъгъла с ул. „Русалийски проход “.\r\nВъв връзка с изграждане на сградно водопроводно отклонение на ул. „Яребична планина“ кв. „Подуене“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на ул. „Яребична планина“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Яребична планина“, ъгъла с ул. „Калиманци “.\r\nВъв връзка с подмяна на сградно водопроводно отклонение на ул. „Бойчо Бойчев“ кв. „Горна баня“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на ул. „Бойчо Бойчев“ от №25 до №37.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бойчо Бойчев “№31.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.08", "title": "„Софийска вода” временно ще прекъсне водоснабдяването в някои части на столицата на 9 май"}
{"url": "http://www.focus-news.net/news/2018/05/08/2519244/pregled-na-osnovnite-temi-vav-velikotarnovskiya-pechat.html", "text": "„Над 200 малинопроизводители и фирми от 24 държави се събраха в Арбанаси“, е заглавие от първа страница на областния всекидневник „Янтра Днес”. Над 200 малинопроизводители, научни работници и фирми от 24 държави участват в световна конференция и изложение в Арбанаси. Те са организирани от Световната организация на малинопроизводителите – „IRO“. \r\n„Бившите казарми в Свищов стават индустриална зона“, е друг акцент в днешното издание. Община Свищов планира да превърне бившите казарми в града в индустриална зона, която ще бъде насочена към развитие на производствени бази. Имотът е с площ от над 300 дка. \r\n„Проектът за интегриран градски транспорт ще е готов до есента“, пише още вестникът. До началото на есента се очаква да бъде подаден проектът за интегрирания градски транспорт, който подготвя Община Велико Търново. През 2915 г, старата столица бе одобрена за финансиране. \r\n„Над килограм канабис иззеха от 77-годишна баба“, е новина от криминалната хроника. \r\nВ изданието ще откриете и материал, разказващ за Християн Чакъров, който „превръща вкаменелости в красиви бижута“.  \r\n„Семейство българка и македонец замениха Чикаго за Велико Търново“, е заглавие от другия областен ежедневник - „Борба“.  Интернационално семейство избра Велико Търново за свой дом пред Чикаго. След две години съвместно съжителство във ветровития град Изабела и Стефан Стойковски решават, че най-доброто място за отглеждане на сина им е старата столица.  \r\n„Малинопроизводители от над 24 държави се събраха на Световна конференция в Арбанаси“, е друга тема от вестника. За пръв път България е домакин на Световната конференция на малинопроизводителите, която се организира на всеки две години. Събитието в Арбанаси от 6 – 9 май се съпътства от Международно изложение на малини и ягоди. \r\n„На Гергьовден в Камен“, е друга тема от всекидневника. За пръв път през последните 14 години на храмовия празник на Камен организираха и осъществиха и незабравим курбан за здраве, какъвто най-младото поколение виждаше за пръв път. На първа страница на областния ежедневник е поместен и материал, разказващ за търновска дизайнерка, която облече Мис Еко с истински парашут.", "date": "2018.05.08", "title": "Преглед на основните теми във великотърновския печат"}
{"url": "http://www.focus-news.net/news/2018/05/08/2519248/kmetat-na-sofiya-yordanka-fandakova-shte-napravi-proverka-na-izpalnenieto-na-tekushtite-remonti-na-vatreshnokvartalni-ulitsi.html", "text": "Кметът на София Йорданка Фандъкова ще направи проверка на изпълнението на текущите ремонти на вътрешноквартални улици в столицата. Това съобщиха от пресцентъра на Столична община. В 12.00 часа кметът Фандъкова и зам.-кметът Евгени Крусев ще бъдат на ул. „Божана“ в район „Илинден“.", "date": "2018.05.08", "title": "Кметът на София Йорданка Фандъкова ще направи проверка на изпълнението на текущите ремонти на вътрешноквартални улици"}
{"url": "http://www.focus-news.net/news/2018/05/08/2519249/vidin-intenziven-e-trafikat-v-posoka-granichen-punkt-dunav-most-2.html", "text": "Интензивен  е трафикът в посока за граничен пункт „Дунав мост 2“, каза за Радио „Фокус“ – Видин дежурният служител в Областно пътно управление-Видин. Движат се предимно тежкотоварни автомобили към граничния пункт. Най-много автомобили преминават  в участъка между Видин и Дунавци. Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с. Слана бара е ограничено поради авариен ремонт на мост над р. Тополовец. Във Видин трафикът е с нормална интензивност, повече автомобили се движат  в централната градска част, на входно изходните артерии на града и по бул.“Панония“.\r\nАнна ЛОЗАНОВА", "date": "2018.05.08", "title": "Видин: Интензивен е трафикът  в посока граничен пункт „Дунав мост 2“"}
{"url": "http://www.focus-news.net/news/2018/05/08/2519245/sliven-209-dushi-sa-potarsili-speshna-pomosht-v-mbal-d-r-ivan-seliminski-prez-pochivnite-dni.html", "text": "209 души са потърсили спешна помощ в МБАЛ „Д-р Иван Селимински“ в Сливен в периода от 4 до 7 май.  Това съобщиха от лечебното заведение. От тях 73 са хоспитализирани в различни отделения – в АГО – 19, хирургия – 6, ортопедия – 5, урология – 1, кардиология – 9, вътрешни – 12, неврология – 5, детско – 8, неонатология -2, инфекциозни болести – 2, неврохирургия – 1, лицево-челюстна хирургия – 3, УНГ – 2 и психиатрия – 2.\r\nДвама души са обслужени след възникнали две пътно-транспортни произшествия на 5 май.\r\nЗа периода са осъществени 9 раждания и 11 операции.", "date": "2018.05.08", "title": "Сливен: 209 души са потърсили спешна помощ в МБАЛ „Д-р Иван Селимински“ през почивните дни"}
{"url": "http://www.focus-news.net/news/2018/05/08/2519251/kyustendil-klaviren-retsital-na-simeon-goshev-shte-se-sastoi-v-grada.html", "text": "Клавирен рецитал на Симеон Гошев ще се състои в Кюстендил. Това съобщи за Радио „Фокус – Кюстендил Дима Укалска, началник на отдел „Култура и духовно развитие” към Община Кюстендил. По думите й концертът е част от традиционните Майски музикални дни, провеждащи се за десета поредна година. организатори на културната проява са Община Кюстендил и Музикално сдружение „Марин Големинов”. Концертът ще започне от 19.00 часа в залата на Художествена галерия „Владимир Димитров – Майстора”. Симеон Гошев е от Благоевград, започва да свири на пиано на 3 -годишна възраст. Изнасял е концерти като солист и камерен изпълнител в Стокхолм, Копенхаген, Виена, София, Хелзинки, Бургхаузен, Мюнхен, Анталия, Солун. Солирал е на Пловдивска, Видинска и Софийска младежка филхармония. Участвал е в майсторски класове на Кристов Лиске, Арие Варди, Стефан Владар, Виктор Чучков. Симеон Гошев е лауреат на множество клавирни конкурси.\r\nВенцеслав ИЛЧЕВ", "date": "2018.05.08", "title": "Кюстендил: Клавирен рецитал на Симеон Гошев ще се състои в града"}
{"url": "http://www.focus-news.net/news/2018/05/08/2519250/die-welt-dvama-dushi-sa-zaginali-a-14-drugi-raneni-pri-vlakova-katastrofa-v-bavariya.html", "text": "Двама души са загинали, а други 14 са пострадали при тежка влакова катастрофа в баварския град Айхах, съобщава националният ежедневник Die Welt.\r\nИнцидентът се е случил в понеделник, когато пътнически и товарен влак, движещите се по един и същи маршртут, са се сблъскали. До късните часове на деня причините за произшествието останаха неясни. Същевременно говорител на полицията уточни, че жертви на катастрофата са станали машинистът и пасажер на пътническия влак. Пострадалите са 14. \r\nДвата влака не са дерайлирали, ударът е бил челен. На място са изпратени представители на полиция, противопожарни и спасителни служби, които са оказали помощ на пострадалите, 11 от които са били само с леки наранявания, отбеляза говорителят на правоохранителните органи. \r\nСпоред полицията, в пътническия влак са пътували 20 души. Инцидентът се е случил в близост до железопътната гара в Айхах на път за Аугсбург. \r\nОт „Дойче Бан“ съобщиха, че катастрофата е станала около 21:20 часа местно време. Линията Инголщат-Аугсбург е блокирана, а участъкът ще остане затворен най-рано до вторник следобед, Пояснява се, че движението на регионални и товарни влакове няма да бъде засегнато. Влаковете на дълги разстояния обаче няма да се движат по разписание. Осигурен е автобусен транспорт за закупилите билети. \r\nВ понеделник в Бавария е регистрирано още едно сериозно произшествие с влак. Двама души са загинали при преминаване на автомобил през неохраняван прелез в Горна Бавария, един от седемте административни окръзи в най-голямата германска провинция. Жертвите са пътували в автомобила, който при удара е повлечен от влака на разстояние от няколкостотин метра. Ранен е и един от общо 60-те пасажери, пътували във влака. Тереза Герова", "date": "2018.05.08", "title": "Die Welt: Двама души са загинали, а 14 други ранени при влакова катастрофа в Бавария"}
{"url": "http://www.focus-news.net/news/2018/05/08/2519241/organizator-na-ekspeditsiyata-na-boyan-petrov-ako-ima-vazmozhnost-v-spasitelnata-aktsiya-shte-se-vklyuchat-i-helikopteri-ot-kitay.html", "text": "Обичайно е, че Боян си е оставил телефона в базовия лагер, защото е очаквал един ден след него по маршрута да тръгнат неговите колеги, които имат свой сателитен телефон. Това заяви за в предаването \"Здравей, България\" по Нова телевизия Деян Петков, един от организаторите на експедицията на Боян Петров. Той опитвал да изкачи 8-хилядника Шишапангма в Хималаите, Тибетски автономен район.  Петков уточни, че телефонът тежи, а батериите падат за 3-4 дни в студеното време: \"За да стопляш неща, докато вървиш, трябва да ги държиш до себе си. Предполагам, че е предпочел да пренася други неща\".  \r\n\"Нормално е за една седмица да го няма. И друг път също се е случвало да няма връзка с него по 7 дни. Но пък сме имали информация от хора, които са вървели с него\", каза Петков, като в същото време обясни, че Боян обича да върви сам, защото така се чувства по-комфортно и може да върви със собствено темпо. \r\n\"Надяваме се докато неговите колеги са се качвали към 3 лагер, той да е стигнал до върха, а после да е тръгнал да се връща след тях. Смятаме, че той е в лагер 1, където има храна и вода\", допълни той. \r\nПо думите му в момента в района няма буря, но времето е лошо и духа силен вятър.  \r\nАко има възможност, в спасителната акция ще се включат и хеликоптери от Китай. Тяхното пристигане обаче е затруднено от вятъра. \r\nОтносно факта, че палатката на Боян е била намерена на последния лагер 3, Петков обясни, че това е нормално: \"Палатката се оставя и тръгваш да катериш върха. Някои хора дори не си взимат раницата. Те носят само най-необходимото. Това е съвсем нормално\". \r\nДнес се очаква да започне спасителната акция, ако времето го позволява.", "date": "2018.05.08", "title": "Организатор на експедицията на Боян Петров: Ако има възможност, в спасителната акция ще се включат и хеликоптери от Китай"}
{"url": "http://www.focus-news.net/news/2018/05/08/2519253/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.05.08", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/05/08/2519254/veliko-tarnovo-sas-17-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "Със 17 см се е понижило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 350 см, а температурата на водата 20.5 градуса. \r\nСлънчево време ще преобладава над българския участък на Дунав днес. В следобедните часове ще се развива купесто – дъждовна облачност и на отделни места ще превали и прегърми. Ще духа до умерен северозападен вятър. Максималните температури ще са между 20° и 25°.", "date": "2018.05.08", "title": "Велико Търново: Със 17 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/05/08/2519252/pazardzhik-zatvoren-za-tovarni-avtomobili-s-teglo-nad-10-tona-e-mostat-v-selo-boshulya.html", "text": "Натоварено е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са мокри. Ограничение е в сила за моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.05.08", "title": "Пазарджик: Затворен за товарни автомобили с тегло над 10 тона е мостът в село Бошуля"}
{"url": "http://www.focus-news.net/news/2018/05/08/2519255/kyustendil-spokoyna-e-obstanovkata-okolo-vodnite-baseyni-v-regiona.html", "text": "Спокойна е обстановката около водните басейни на територията на Кюстендил и региона. Това каза за Радио „Фокус” – Кюстендил Ивайло Чалъков, експерт „Отбранителна и мобилизационна подготовка” към Община Кюстендил. По думите му през последните дни не се наблюдава значително покачване на водния стълб в реките и язовирите, а валежите са били слаби, само на места за кратко интензивни, но без да създадат проблеми. „Обичайно за пролетния сезон се следят нивата на реките и на язовирите, но към момента всичко е спокойно. Наблюдението е превантивно и се извършва от кметовете на населените места”, каза Ивайло Чалъков. По думите му на този етап няма компрометирани участъци на диги на реки или язовирни стени.\r\nВенцеслав ИЛЧЕВ", "date": "2018.05.08", "title": "Кюстендил: Спокойна е обстановката около водните басейни в региона"}
{"url": "http://www.focus-news.net/news/2018/05/08/2519258/kyustendil-v-dupnitsa-zapochva-tretiraneto-na-zelenite-ploshti-sreshtu-karlezhi.html", "text": "В Дупница започва третирането на зелените площи срещу кърлежи. Това съобщи за Радио „Фокус” – Кюстендил Христо Апостолов, пресаташе на Община Дупница. По думите му дейностите ще се извършват с препарат, който е безвреден за хората и животните. На местата, където ще бъдат третирани площите, ще бъдат поставени предупредителни табели. Пръскането ще продължи до 10 май, а в детските градини ще се извършва след 18.00 часа на 11 май. Промени в графика са възможни при наличие на неподходящи климатични условия, за което ще бъде подадена своевременно информация. Третирането на зелените площи по училищата е ангажимент на директорите на учебните заведения.\r\nВенцеслав ИЛЧЕВ", "date": "2018.05.08", "title": "Кюстендил: В Дупница започва третирането на зелените площи срещу кърлежи"}
{"url": "http://www.focus-news.net/news/2018/05/08/2519257/pazardzhik-zapochva-tsyalostnata-rekonstruktsiya-na-ulitsa-han-presiyan-v-peshtera.html", "text": "На 9 май, в 10.00 часа, ще бъде даден официален старт на цялостната реконструкция на ул. “Хан Пресиян“ в Пещера, съобщи за Радио „Фокус“ – Пазарджик Стоян Йовчев от Община Пещера. Той обясни, че ремонтът на околовръстното шосе става възможен след като с две свои постановления Министерският съвет отпусна на Община Пещера общо 4 995 000 лева.\r\nВаня НИКОЛОВА", "date": "2018.05.08", "title": "Пазарджик: Започва цялостната реконструкция на улица „Хан Пресиян“ в Пещера"}
{"url": "http://www.focus-news.net/news/2018/05/08/2519259/vidin-zadarzhan-e-31-godishen-mazh-ot-belogradchik-hvarlil-trotoarna-plochka-po-politseyski-avtomobil.html", "text": "31-годишен мъж от Белоградчик е задържан в полицейския арест за хулиганство. Това съобщиха от ОДМВР-Видин. На 6 май в 17.30 часа жителка на градчето сигнализирала в полицията за силна музика и нарушаване на обществения ред в квартала. Към мястото незабавно бил насочен полицейски автопатрул. На ул.”З-ти март” униформените били посрещнати от 31-годишния с викове. Мъжът грабнал тротоарна плочка и я хвърлил по посока на служебния лек автомобил. Причинени били щети по патрулката – на лавата врата на гредата на багажния отсек и на левия заден калник. Мъжът е задържан, по случая е образувано бързо производство по чл.325, ал.2 от Наказателния кодекс.", "date": "2018.05.08", "title": "Видин: Задържан е 31-годишен мъж от Белоградчик, хвърлил тротоарна плочка по полицейски автомобил"}
{"url": "http://www.focus-news.net/news/2018/05/08/2519260/razgrad-zadarzhan-e-42-godishen-mazh-ot-zavet-nasochil-pistolet-kam-meditsinsko-litse.html", "text": "42-годишен мъж от Завет е задържан след като насочил пистолет към медицинско лице. Това съобщиха от ОДМВР-Разград. Случката е станала около 15.30 часа на 6 май в дома на мъжа. Малко по-рано той е повикал „Спешна помощ“ заради здравословното състояние на 41-годишната Д.Н., с която живеел на семейни начала. По време на прегледа мъжът извадил газов пистолет „Екол Магнум“, 9 кал. и го насочил към фелдшера. Опитал да произведе изстрел, но не успял. Задържан е, а пистолетът е иззет. По случая е образувано производство по чл.325, ал.1 от НК.", "date": "2018.05.08", "title": "Разград: Задържан е 42-годишен мъж от Завет, насочил пистолет към медицинско лице"}
{"url": "http://www.focus-news.net/news/2018/05/08/2519262/razgrad-zadarzhan-e-44-godishen-mazh-strelyal-s-gazov-pistolet-pri-skandal-v-zavedenie-v-selo-belovets.html", "text": "Сигнал за възникнал скандал между трима мъже в заведение в кубратското село Беловец е получен около 01.00 часа на 7 май. Това съобщиха от ОДМВР-Разград. По време на спора 44-годишният И.Х. от село Точилари извадил газов пистолет „Zoraki“, 8 мм, произвел изстрел и причинил повърхностна рана в лявата ръка на 28-годишния Ю.Ю. от село Беловец. И.Х. е задържан в РУ-Кубрат, а оръжието е иззето. Води се бързо производство по чл.325, ал.1 от НК.", "date": "2018.05.08", "title": "Разград: Задържан е 44-годишен мъж, стрелял с газов пистолет при скандал в заведение в село Беловец"}
{"url": "http://www.focus-news.net/news/2018/05/08/2519264/sliven-vremenno-dvizhenie-pri-km-262-na-avtomagistrala-trakiya-se-osashtestvyava-v-aktivnata-lenta-v-posoka-burgas-poradi-remont.html", "text": "Временно движение при км 262 на автомагистрала \"Тракия\" се осъществява в активната лента в посока Бургас поради ремонт на ограничителни системи в разделителната ивица. Това съобщиха от пресцентъра на Агенция \"Пътна инфраструктура\" (АПИ). Ограничено е движението по изпреварващата лента.", "date": "2018.05.08", "title": "Сливен: Временно движение при км 262 на автомагистрала \"Тракия\" се осъществява в активната лента в посока Бургас поради ремонт"}
{"url": "http://www.focus-news.net/news/2018/05/08/2519267/varna-avariya-shte-ostavi-bez-voda-hilyadi-abonati-v-grada.html", "text": "Абонатите от местностите „Траката“, „Евксиноград“, „Манастирски рид“, „Акчилар“, „Ален Мак“, „Бялата чешма и дъбравата“, част от „Свети Никола“, а също част от кв. „Виница“ и част от к. к.“Чайка“ във Варна ще останат без вода до около 18.00 часа поради възникнала авария. Това съобщиха за Радио „Фокус“ – Варна от дружество „Водоснабдяване и канализация“ във Варна.\r\nМилена СТОЕВА", "date": "2018.05.08", "title": "Варна: Авария ще остави без вода хиляди абонати в града"}
{"url": "http://www.focus-news.net/news/2018/05/08/2519268/pazardzhik-tyalo-na-zhena-e-otkrito-v-rayona-na-reka-chepinska-kray-velingrad.html", "text": "Тяло  на жена е открито в района на река Чепинска, съобщи за Радио „Фокус“ – Пазарджик говорителят на ОДМВР - Пазарджик Мирослав Стоянов. Той обясни, че сигналът е подаден вчера. „На мястото е извършен оглед от екипи на полицията във Велинград и Пазарджик. По първоначални данни трупът е престоял доста време, изложен на въздействието на водата и външната среда. Той е откаран за аутопсия в „Съдебна медицина“. Очакваме медиците да ни дадат по-подробна информация за причините за смъртта на жената и дали тя е била обект на насилие. След аутопсията ще стане ясно и колко време е престоял трупът“, коментира Стоянов. Той каза също, че за случая е уведомена Районната прокуратура в Пазарджик, извършва се проверка на данните в системата на МВР за изчезнала преди време жена. „Работим за изясняване на самоличността й“, уточни Стоянов.\r\nВаня НИКОЛОВА", "date": "2018.05.08", "title": "Пазарджик: Тяло на жена е открито в района на река Чепинска край Велинград"}
{"url": "http://www.focus-news.net/news/2018/05/08/2519266/radio-svobodna-evropa-makedoniya-ostavkata-na-srabskiya-finansov-ministar-e-poradi-lichni-prichini-tvardyat-belgradskite-medii.html", "text": "Министърът на финансите на Сърбия Душан Вуйович е подал оставка от поста поради лични причини, предава  Радио „Свободна Европа“ в македонската си редакция, като се позовава на белградските медии. \r\nВ писмото си, адресирано до министър-председателя Ана Бърнабич, Вуйович пише, че четирите години, в които е бил министър, са „напълно достатъчни, за да се покаже на длъжността“. \r\nОт редакцията отбелязват, че по-рано президентът на западната ни съседка Александър Вучич заяви, че са предвидени промени в правителството, но в момента приоритетът е „разплитане на косовския възел\". Тереза Герова", "date": "2018.05.08", "title": "Радио „Свободна Европа“ (Македония): Оставката на сръбския финансов министър е поради лични причини, твърдят белградските медии"}
{"url": "http://www.focus-news.net/news/2018/05/08/2519263/der-spiegel-germanskiyat-orazheen-iznos-za-turtsiya-ne-spira-predstoi-predavaneto-na-shest-podvodnitsi-na-ankara.html", "text": "Въпреки обявените от Берлин ограничения за доставки на оръжия на Турция, износът им изглежда все още в е ход. Още през 2009 г. федералното правителство на Германия е дало съгласието си за производството на подводници за турския флот, а по данни на водещото издание Der Spiegel предстои компанията ThyssenKrupp Marine Systems (TKMS) да доставки шест подводници на Анкара, които са построени съвместно с турска компания. \r\nСъответната информация се съдържа в отговор, даден на запитване от страна на парламентарната фракция на партията „Левица“. Съгласно разпространените данни, разрешението на Берлин от 2009 г. е за за производство на подводници от клас 214. През 2011 г. правителството на ФРГ е приело експортни гаранции в размер на почти 2,5 милиарда евро. В периода 2015-2017 г. е пристъпено към строителството на подводниците, което не е спряно дори и при масовите арести в Турция, последвали месеците след неуспешния опит за държавен преврат срещу президента Реджеп Тайип Ердоган.  \r\n„Изнесените от Германия подводници, които се сглобяват в Турция, са почти перфектни нападателни оръжия за турската политика на агресия в Средиземно море\", казва Севим Дагделен, заместник-председател на „Левица“. Освен това не бива да се пренебрегва „значителният трансфер на технологии в Турция\", категорична е Дагделен. \r\nСамо преди няколко месеца стана известно, че и в началото на текущата година федералното правителство е одобрило износ на оръжие в Турция. По данни на изданието в периода между 31 юли миналата година и 15 януари тази година Берлин е разрешил експорт на военно оборудване за Анкара на стойност близо 14 милиона евро.\r\nИзносът на въоръжение в Турция предизвиква разгорещен дебат, след като в медиите се появиха кадри, от които стана ясно, че германските танкове „Леопард“ се използват в турската операция „Маслинова клонка“ срещу кюрдите в района на сирийския град Африн. . Тереза Герова", "date": "2018.05.08", "title": "Der Spiegel: Германският оръжеен износ за Турция не спира – предстои предаването на шест подводници на Анкара"}
{"url": "http://www.focus-news.net/news/2018/05/08/2519270/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Във вторник, 8 май, държавният глава на САЩ Доналд Тръмп ще обяви решението си дали Вашингтон ще остане част от историческото споразумение за ядрената програма на Иран, подписано през лятото на 2015 г., припомня швейцарският вестник Die Neue Zuercher Zeitung. Тръмп ще информира обществеността за бъдещето на ядрената сделка с Иран в 14:00 часа местно време (20:00 GMT), обяви самият президент в профила си в социалната мрежа „Туитър“. \r\nАмериканският президент ще обяви решението си четири дни преди крайния срок, който изтича на 12 май. Дотогава Тръмо трябва да помисли дали да спре отложи отново санкциите срещу Иран, в замяна на което Техеран се ангажира с отказ от обогатяването на уран. \r\nТръмп и държавният секретар на САЩ Майк Помпео многократно описаха споразумението като „лоша сделка“. Според тях срокът й на действия (до 2025 г.) е твърде кратък. Освен това сегашната администрация във Вашингтон е на мнение, че договорената сделка не е достатъчна, за да ограничи програмата за балистични ракети на Иран и ролята на Техеран като дестабилизиращ фактор в Близкия Изток.\r\nПартньорите на САЩ от Европа, включително Германия, оказват натиск върху Вашингтон в продължение на седмици, повтаряйки неуморно, че сделката е най-добрата, която е можело да бъде постигната. \r\nСаудитска Арабия и Израел, от друга страна, насърчават САЩ да напуснат ядреното споразумение, като последната наскоро представи противоречиви данни за продължаващата дейност на Иран по разработването на ядрени оръжия.\r\n*** Гръцкият министър на правосъдието Ставрос Контонис изрази загриженост от продължаващото задържане на двамата гръцки военнослужещи, арестувани в началото на март за случайно преминаване на границата, правейки паралел с отговора на Атина на подобен случай, при който на 2 май бе арестуван и след това депортиран турски гражданин, отбелязва електронното издание Kathimerini. \r\nКонтонис разкри, че още двама турски граждани, задържани неотдавна в пристанището Килини в Западна Гърция, впоследствие са били освободени от административен съд в град Пиргос, след като съдът е признал за тяхно място на пребиваване турското консулство в Атина.\r\n„Казвам това, за да информирам парламента и обществеността, за да стане ясно, че Гърция уважава върховенството на закона. Защото когато гръцкото консулство присъства на процеса срещу двамата гръцки офицери и обяви гръцкото консулство за тяхно място на пребиваване, подобно искане за освобождаването им не беше прието от турския съд\", каза той, като се позовава на съдебно решение в Одрин.\r\n„Гърция зачита върховенството на закона и не прави паралели между незаконни и нередовни действия. Това е послание не само към съседната страна, но и към международната общност, от която очакваме по-стабилно отношение по въпроса за двамата гръцки офицери, които до този момент не знаят за какво са обвинени\", допълни гръцкият правосъден министър.\r\n*** Двама души са загинали, а други 14 са пострадали при тежка влакова катастрофа в баварския град Айхах, съобщава националният ежедневник Die Welt.\r\nИнцидентът се е случил в понеделник, когато пътнически и товарен влак, движещите се по един и същи маршртут, са се сблъскали. До късните часове на деня причините за произшествието останаха неясни. Същевременно говорител на полицията уточни, че жертви на катастрофата са станали машинистът и пасажер на пътническия влак. Пострадалите са 14. \r\nДвата влака не са дерайлирали, ударът е бил челен. На място са изпратени представители на полиция, противопожарни и спасителни служби, които са оказали помощ на пострадалите, 11 от които са били само с леки наранявания, отбеляза говорителят на правоохранителните органи. \r\nСпоред полицията, в пътническия влак са пътували 20 души. Инцидентът се е случил в близост до железопътната гара в Айхах на път за Аугсбург. \r\nОт „Дойче Бан“ съобщиха, че катастрофата е станала около 21:20 часа местно време. Линията Инголщат-Аугсбург е блокирана, а участъкът ще остане затворен най-рано до вторник следобед, Пояснява се, че движението на регионални и товарни влакове няма да бъде засегнато. Влаковете на дълги разстояния обаче няма да се движат по разписание. Осигурен е автобусен транспорт за закупилите билети. \r\nВ понеделник в Бавария е регистрирано още едно сериозно произшествие с влак. Двама души са загинали при преминаване на автомобил през неохраняван прелез в Горна Бавария, един от седемте административни окръзи в най-голямата германска провинция. Жертвите са пътували в автомобила, който при удара е повлечен от влака на разстояние от няколкостотин метра. Ранен е и един от общо 60-те пасажери, пътували във влака.\r\n*** Френските политици, начело с президента си Еманюел Макрон, бяха разгневени след като Европейската комисия даде сигнал, че английският език ще остане основният в Брюксел след Брекзит, въпреки опитите на Макрон да направи френския език основен в ЕС, пише британският всекидневник The Daily Express.\r\nФинансирането за английския език ще бъде запазено, въпреки излизането на Великобритания от Европейския съюз през следващата година, се разкрива в нов проектобюджет.\r\nЕвропейската комисия заяви: „Преводни и тълковни услуги в английския език ще останат незасегнати.“\r\nВицепрезидентът на Европейския парламент Силви Гийом заяви: „След Брекзит, има голямо изкушение да се направи английският езика на общуване дори повече в бъдещето.“\r\n„Притеснява ме, защото не искам да се налага да говоря език без финес и чувствителност“, продължи френският политик.\r\nЕманюел Макрон наскоро заяви: „Ситуацията в момента е доста парадоксална. Английският език най-вероятно никога не е бил толкова налице в Брюксел, колкото по времето когато говорим за Брекзит. Тази доминация е неизбежна. Зависи от нас да изградим някакви правила, да бъдем в крак с времето и да направим френския езикът, с който човек ще има достъп до редица възможности.“\r\nМакрон настоява, че неговият план за налагане на френския език не е против използването на английски, а е повече за промотирането на мултиезичност.\r\n***", "date": "2018.05.08", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/05/08/2519272/vidin-nivoto-na-dunav-se-e-povishilo-s-40-sm-pri-novo-selo-za-poslednoto-denonoshtie.html", "text": "Нивото на Дунав се е повишило с 40 см при Ново село за последното денонощие, съобщиха от местната Хидрометеорологична станция. Нивото на реката край Видин е 434 см, регистрираното  е повишение от 34 см. Край Лом през последното денонощие повишението в нивото на реката е 18 см,  водният стоеж е 444 см. Нивото на реката край Оряхово е 323 см, там е регистрирано повишение за последното денонощие от 1 см. \r\nТемпературата на водата край Ново село е 19,6 градуса, а край Оряхово - 20,5 градуса.", "date": "2018.05.08", "title": "Видин: Нивото на Дунав се е повишило с 40 см при Ново село за последното денонощие"}
{"url": "http://www.focus-news.net/news/2018/05/08/2519261/otbelyazvame-svetovniya-den-na-cherveniya-krast-i-cherveniya-polumesets.html", "text": "8 май е Световен ден на Червения кръст и Червения полумесец. Първото червенокръстко дружество в България е основано на 25 октомври 1878 година в Сливен, съобщиха от БЧК – Сливен. Негов председател е Сливенският митрополит Серафим, първи кмет на освободения град. Уставът му е утвърден от княз Дондуков-Корсаков – главен губернатор на Източна Румелия. В местната организация на БЧК членуват над  3400 души, както и много доброволци. Младежкият червен кръст има 20 клуба.", "date": "2018.05.08", "title": "Отбелязваме световния ден на Червения кръст и Червения полумесец"}
{"url": "http://www.focus-news.net/news/2018/05/08/2519271/sreshtata-mezhdu-liderat-na-bsp-korneliya-ninova-i-vitsepremiera-krasimir-karakachanov-shte-se-provede-ot-1400-chasa-v-ns.html", "text": "Председателят на БСП Корнелия Нинова ще се срещне с вицепремиера и министър на отбраната Красимир Каракачанов. Това съобщиха от пресцентъра на БСП. Срещата е по негова покана и ще се проведе от 14:00 часа в сградата на Народното събрание, зала \"Изток\".", "date": "2018.05.08", "title": "Срещата между лидерът на БСП Корнелия Нинова и вицепремиера Красимир Каракачанов ще се проведе от 14.00 часа в НС"}
{"url": "http://www.focus-news.net/news/2018/05/08/2519275/sport-bivshiyat-starshi-trenyor-na-manchestar-yunayted-e-izlyazal-ot-sastoyanie-na-koma.html", "text": "Бившият старши треньор на Манчестър Юнайтед – сър Алекс Фъргюсън, е излязъл от кома, но въпреки това остава в реанимацията, след като получи кръвоизлив в мозъка, съобщава британският вестник Daily Mail, като припомня, че на 5 май 76-годишният Фъргюсън бе приет в болница в Манчестър, където претърпя операция след инсулт. \r\nСъгласно разпространената информация, Фъргюсън вече може да седи и говори, а лекарите дават „оптимистична“ прогноза за ранните етапи на оздравяване на шотландския специалист , като предупреждават, че процесът на пълното му възстановяване ще бъде дълъг.\r\nСър Алекс Фъргюсън бе начело на Манчестър Юнайтед от 1986 до 2013-та година. Под негово ръководство тимът спечели 38 различни награди.  Тереза Герова", "date": "2018.05.08", "title": "Спорт: Бившият старши треньор на Манчестър Юнайтед е излязъл от състояние на кома"}
{"url": "http://www.focus-news.net/news/2018/05/08/2519273/nimh-dnes-i-prez-sledvashtite-dva-dni-v-rezultat-na-valezhi-shte-ima-povisheniya-na-rechnite-niva-v-tseliya-zapadnobelomorski-baseyn.html", "text": "Днес и през следващите  два дни, в резултат на валежи, ще има повишения на речните нива в целия Западнобеломорски басейн, сочи справка на сайта на Националния институт по метеорология и хидрология (НИМХ). Днес по-значителни ще бъдат повишенията в долното течение на река Струма (по основната река и в притоците ѝ река Рилска, р. Благоевградска Бистрица, р. Цапаревска, р. Лебница, р. Струмешница). На 09 май след временно понижение на речните нива в басейна ще има нови повишения от следобедните часове в горното течение на река Места (по основната река и в притоците ѝ река Черна Места, река Бяла Места, река Грамадна, река Честна и река Белишка) и в Пиринските притоци на река  Места (река Туфча, река Неврокопска) и река Струма (река Дяволска, река Влахинска, река Санданска Бистрица, река Мелнишка, река Пиринска Бистрица). На 10 май по-значителни повишения на водните нива се очакват в горното течение на река Струма (по основната река и в притоците ѝ). Водните количества ще бъдат под праговете за внимание.", "date": "2018.05.08", "title": "НИМХ: Днес и през следващите  два дни, в резултат на валежи, ще има повишения на речните нива в целия Западнобеломорски басейн"}
{"url": "http://www.focus-news.net/news/2018/05/08/2519265/hristo-grigorov-bchk-cherveniyat-krast-i-cherveniyat-polumesets-sa-tezi-koito-popravyat-greshkite-na-polititsite-vav-voennite-konflikti.html", "text": "Червеният кръст и Червеният полумесец са тези, които поправят грешките на политиците във военните конфликти. Това каза Христо Григоров, председателят на Българския червен кръст, в интервю за Агенция „Фокус“ по повод 8 май – Международен ден на Червения кръст и Червения полумесец. Той посочи, че всеки един военен конфликт е между политици. „Предизвикателствата са големи, но ние сме на първа линия. Много от нашите доброволци загиват в името на доброто, затова когато говорим за Червения кръст и Червения полумесец, трябва да говорим с респект и с уважение“, посочи Григоров. По думите му в световното движение участват 190 държави, повече от 14 млн. доброволци и близо 500 хил. служители от целия свят. „Ние сме навсякъде – по време на война, по време на бедствия, кризи, занимаваме се и със социално подпомагане. Ако говорим за Червения кръст и Червения полумесец можем да кажем, че това е една световна хуманитарна верига, готова във всеки един момент да помогне на хората“, каза Григоров. Председателят на БЧК посочи, че всяка една червенокръстка организация в света си има своята автономия и независимост. „На основание на Женевските конвенции и споразумения, по които са страна и съответните правителства, ние участваме заедно, когато се взимат решения за активна дейност някъде по света“, допълни Григоров. \r\nДеница КИТАНОВА", "date": "2018.05.08", "title": "Христо Григоров, БЧК: Червеният кръст и Червеният полумесец са тези, които поправят грешките на политиците във военните конфликти"}
{"url": "http://www.focus-news.net/news/2018/05/08/2519274/kyustendil-ombudsmanat-maya-manolova-se-sreshta-s-shivachki-ot-zatvorenata-fabrika-abondantsa-v-dupnitsa.html", "text": "От 16.30 часа омбудсманът Мая Манолова ще се срещне с работничките от затворената фабрика „Абонданца“ в Дупница.  Срещата е по искане на жените и ще се проведе в конферентната зала на хотел „Универсал” на ул. „Христо Грънчаров“ № 1. Това съобщиха от пресцентъра на Омбудсмана на Р България. \r\nШивачките са приготвили да подарят на Мая Манолова икона на Св. Иван Рилски, закрилник на града, в знак на благодарност, че след една година протести, усилия от страна на  Омбудсмана и инициираните от нея законодателни промени, всички 173 работнички успяха да си получат неизплатените  заплати  от Фонда за гарантиране на вземанията за 1 май т.г.  \r\nПовечето от шивачките имаха да получават по две заплати за 2016 г., както и допълнителни плащания. Някои от тях имаха неизплатени по 2000 лева.", "date": "2018.05.08", "title": "Кюстендил: Омбудсманът Мая Манолова се среща с шивачки от затворената фабрика „Абонданца“ в Дупница"}
{"url": "http://www.focus-news.net/news/2018/05/08/2519278/api-shofyorite-da-se-dvizhat-s-povisheno-vnimanie-po-am-hemus-pri-km-402-pri-saorazhenie-devnya-poradi-remontni-deynosti.html", "text": "Шофьорите да се движат с повишено внимание по АМ \"Хемус\" при км 402 при съоръжение \"Девня\" поради ремонтни дейности. Движението в района се регулира от сигналисти. Това съобщиха от пресцентъра на Агенция \"Пътна инфраструктура\" (АПИ).", "date": "2018.05.08", "title": "АПИ: Шофьорите да се движат с повишено внимание по АМ \"Хемус\" при км 402 при съоръжение \"Девня\" поради ремонтни дейности"}
{"url": "http://www.focus-news.net/news/2018/05/08/2519269/plovdiv-oblastniyat-savet-na-bchk-vrachva-otlichiya-na-zasluzhili-deyateli.html", "text": "Областният съвет на БЧК-Пловдив връчва отличия на заслужили деятели, доброволци и приятели днес, в Световния  ден ден на Червения кръст и Червения полумесец. Това съобщиха за Радио „Фокус”-Пловдив от организацията. Официалната церемония се провежда в Конферентната зала на хотел „Реал“ в Пловдив. През целия ден Общинските организации от област Пловдив организират празнични представяния и срещи с членовете, доброволците, институциите и местните власти, които ги подкрепят по места.\r\nБЧК-Пловдив поздравява всички доброволци, партньори и приятели в знак на признателност и дълбока благодарност за техните усилия в името на хуманността.", "date": "2018.05.08", "title": "Пловдив: Областният съвет на БЧК връчва отличия на заслужили деятели"}
{"url": "http://www.focus-news.net/news/2018/05/08/2519282/burgas-granichna-politsiya-izdirva-tyaloto-na-mazh-koyto-e-skochil-vav-vodata-ot-mosta-v-morska-gradina-v-oblastniya-tsentar.html", "text": "Около 18.35 ч. на 7 май в Първо Районно управление на МВР–Бургас е получено съобщение за инцидент в района на моста в Морска градина, при който пред случайни граждани, разхождащи се в парка, в морето скочил и се удавил непознат мъж. Това съобщиха от ОДМВР-Бургас. След разговори с очевидци и изземване на видеозаписи от охранителните камери в Морската градина, е констатирано, че мъжът идва сам до края на моста и скача от него в морето. Сформирани са групи от служители на \"Гранична полиция\", които извършват издирвателни действия за откриване тялото на непознатия. Служители от ОДМВР – Бургас работят по установяване на самоличността му. По случая е образувано досъдебно производство.", "date": "2018.05.08", "title": "Бургас: \"Гранична полиция\" издирва тялото на мъж, който е скочил във водата от моста в Морска градина в областния център"}
{"url": "http://www.focus-news.net/news/2018/05/08/2519256/nzz-svetat-e-v-ochakvane-na-reshenieto-na-donald-tramp-za-yadrenoto-sporazumenie-s-iran.html", "text": "Във вторник, 8 май, държавният глава на САЩ Доналд Тръмп ще обяви решението си дали Вашингтон ще остане част от историческото споразумение за ядрената програма на Иран, подписано през лятото на 2015 г., припомня швейцарският вестник Die Neue Zuercher Zeitung. Тръмп ще информира обществеността за бъдещето на ядрената сделка с Иран в 14:00 часа местно време (20:00 GMT), обяви самият президент в профила си в социалната мрежа „Туитър“. \r\nАмериканският президент ще обяви решението си четири дни преди крайния срок, който изтича на 12 май. Дотогава Тръмп трябва да помисли дали да отложи отново санкциите срещу Иран, в замяна на което Техеран се ангажира с отказ от обогатяването на уран. \r\nТръмп и държавният секретар на САЩ Майк Помпео многократно описаха споразумението като „лоша сделка“. Според тях срокът й на действия (до 2025 г.) е твърде кратък. Освен това сегашната администрация във Вашингтон е на мнение, че договорената сделка не е достатъчна, за да ограничи програмата за балистични ракети на Иран и ролята на Техеран като дестабилизиращ фактор в Близкия Изток.\r\nПартньорите на САЩ от Европа, включително Германия, оказват натиск върху Вашингтон в продължение на седмици, повтаряйки неуморно, че сделката е най-добрата, която е можело да бъде постигната. \r\nСаудитска Арабия и Израел, от друга страна, насърчават САЩ да напуснат ядреното споразумение, като последната наскоро представи противоречиви данни за продължаващата дейност на Иран по разработването на ядрени оръжия.  Тереза Герова", "date": "2018.05.08", "title": "NZZ: Светът е в очакване на решението на Доналд Тръмп за ядреното споразумение с Иран"}
{"url": "http://www.focus-news.net/news/2018/05/08/2519284/sliven-shofyor-s-alkohol-332-promila-e-ustanoven-ot-politseyski-sluzhiteli-v-grada.html", "text": "Шофьор с алкохол 3,32 промила е установен от полицейски служители в град Сливен на 7 май. Това съобщиха от ОДМВР-Сливен. Около 20,09 часа на булевард „Цар Симеон“ е спрян за проверка лек автомобил „Рено“, управляван от 47-годишния И.Г. от град Сливен. При проверката с техническо средство той е показал положителна проба за употреба на алкохол- 3,32 промила. И.Г. е задържан за 24 часа. Образувано е бързо производство.", "date": "2018.05.08", "title": "Сливен: Шофьор с алкохол 3,32 промила е установен от полицейски служители в града"}
{"url": "http://www.focus-news.net/news/2018/05/08/2519277/hristo-grigorov-bchk-satrudnichestvoto-ni-s-dobrovoltsite-daritelite-i-darzhavnite-institutsii-pokazva-che-sententsiyata-obedinyavay-i-reshavay-e-fakt.html", "text": "Сътрудничеството ни с доброволците, дарителите и държавните институции показва, че сентенцията  „обединявай и решавай“ е факт. Това каза Христо Григоров, председател на Българския червен кръст, в интервю за Агенция „Фокус“ по повод 8 май – Международен ден на Червения кръст и Червения полумесец.  „Преди 140 години БЧК се роди непосредствено след Освободителната война. По подобие на Руския червен кръст, ние създадохме Българския“, посочи Григоров. Той поясни, че тази година на 25 октомври ще бъде отбелязана 140-ата годишнина от създаването на Българския червен кръст. „Патрон на нашия празник е президентът на Републиката Румен Радев, за което бих желал да благодаря, че прие тази покана. Ще има тържества, концерт и ще отбележим достойно тази 140-та годишнина. Това е нещо, което хората заслужават да чуят и видят. Това са години, отдадени в помощ на държавните институции и на хората“, каза Григоров. Той отчете, че в  своята история БЧК е бил абсолютно навсякъде. „Първата болница на Червения кръст е на територията на „Пирогов“, който едва през 1956 г. става държавна структура. Не само първата болница, а и първото хуманитарно училище, санитарната авиация, спешната помощ са продукт на усилията на БЧК през миналия век. Организацията ни е помагала не само на хората, а и да се изгражда гражданското общество в страната“, посочи Григоров. \r\nДеница КИТАНОВА", "date": "2018.05.08", "title": "Христо Григоров, БЧК: Сътрудничеството ни с доброволците, дарителите и държавните институции показва, че сентенцията  „обединявай и решавай“ е факт"}
{"url": "http://www.focus-news.net/news/2018/05/08/2519285/zam-ministar-monika-panayotova-podgotovkata-za-sreshtata-mezhdu-es-i-zapadni-balkani-na-17-may-varvi-po-plan.html", "text": "Подготовката за срещата между ЕС и Западни Балкани на 17 май върви така, както е планирано. Това каза Моника Панайотова, зам.-министър на българското председателство на Съвета на ЕС 2018 по време на публична дискусия на тема „Да споделим Европа: Политици и граждани строят заедно бъдещето“, предаде репортер на Агенция „Фокус“. На въпрос как върви подготовката за голямата конференция следващата седмица за срещата между Западните Балкани и ЕС, Панайотова каза следното: „Подготовката върви така, както е планирано. Надяваме се другата седмица наистина София да бъде Европейската столица, която ще даде силното послание за надеждна европейска перспектива на страните от Западните Балкани. Събитието всъщност е ключовото събитие по време на българското европредседателство, защото то е свързано с един от специфичните ни приоритети – Европейската перспектива и свързаност на Западните Балкани“. Панайотова допълни, че събитието си поставя 3 основни цели. „Едната е да се даде силен сигнал за европейска перспектива на страните от региона. На второ място - да се насочи вниманието върху важността за свързаността в различните измерения – цифрова, енергийна, транспортна, образователна свързаност между хората с цел преодоляване на все още съществуващите стереотипи в региона. И третата е по отношение на въпросите, които са от взаимен стратегически интерес между Европейския съюз и страните от Западните Балкани – с темите като свързаността, дигиталната трансформация на икономиките и обществата“, допълни още тя. „Наистина има разбиране от страна на всички държави членки. Ние като председателстваща държава изпълняваме основната си функция да бъдем честен и неутрален посредник, сближаващ позициите и търсещ консенсус. Вярвам, че ще се справим в качеството на добри домакини“, каза още зам.-министър Панайотова.\r\nЦветелин ДИМИТРОВ", "date": "2018.05.08", "title": "Зам.-министър Моника Панайотова: Подготовката за срещата между ЕС и Западни Балкани на 17 май върви по план"}
{"url": "http://www.focus-news.net/news/2018/05/08/2519287/kardzhali-okolo-7000-lv-sa-otkradnati-ot-apartament-v-oblastniya-tsentar.html", "text": "Сигнал за кражба от жилище е подаден в Районно управление на МВР-Кърджали. В апартамент в областния център било проникнато след разбиване на патронника на входната врата. Това съобщиха от ОДМВР-Кърджали. Откраднати били около 7000 лв. Дежурна оперативна група е извършила оглед. Образувано е досъдебно производство и се издирва извършителят на кражбата.", "date": "2018.05.08", "title": "Кърджали: Около 7000 лв. са откраднати от апартамент в областния център"}
{"url": "http://www.focus-news.net/news/2018/05/08/2519289/zam-ministar-monika-panayotova-badeshte-e-dumata-koyato-nay-dobre-da-harakterizira-aktualniya-dneven-red-na-es-prez-poslednite-mesetsi.html", "text": "Ако трябва да посочим една дума, която най-добре да характеризира актуалния дневен ред на ЕС през последните месеци, то това е думата „бъдеще“. Това каза Моника Панайотова, зам.- министър на Българското председателство на ЕС по време на публична дискусия на тема „Да споделим Европа: Политици и граждани строят заедно бъдещето“ , предаде репортер на Агенция „Фокус“. „Ако преди 70 години по време на конгреса в Хагa, обединението на Европа е било единственото възможно решение, то сценарият за бъдещето на Европа днес не е по-различен. Ако преди обаче 70 години поводът за обединението е бил възстановяването от войната, то днес мотивацията е свързана със съхраняването на траен мир. Мирът следва да го считаме не за нещо като даденост, а за ценност, за която трябва ежедневно да полагаме усилия. Изключително важно е Европейските ценности като мира, демокрацията, свободата, толерантността да бъдат съхранявани и предавани през различните поколения“, каза още Панайотова. „Ние като представители на институциите следва да работим синхронно, защото институциите в крайна сметка са инструмент за гарантиране на общите ценности и за постигане на общите цели, така както желаят европейските граждани да ги видят. Европейските граждани искат Европа, която е подредена и организирана, но същевременно не е бюрократична. Европейските граждани искат Европа организирана. Европа, която работи по едни и същи правила и стандарти; Европа, която е толерантна, но същевременно не е безразлична“, допълни още тя. \r\nЦветелин ДИМИТРОВ", "date": "2018.05.08", "title": "Зам.-министър Моника Панайотова: „Бъдеще\" е думата, която най-добре да характеризира актуалния дневен ред на ЕС през последните месеци"}
{"url": "http://www.focus-news.net/news/2018/05/08/2519288/sliven-sluzhiteli-na-uchastak-nadezhda-sa-zadarzhali-34-godishen-mototsikletist-koyto-pri-opit-da-izbegne-politseyska-proverka-e-blasnal-patrulen-avtomobil.html", "text": "Служители на участък „Надежда“ в Сливен са задържали 34-годишен мотоциклетист, който при опит да избегне полицейска проверка, е блъснал патрулен автомобил. Това съобщиха от ОДМВР-Сливен. Около 21,20 часа, на 6 май, на булевард „Стефан Караджа“  34-годишният Д.В. от град Сливен не е спрял на подаден сигнал със стоп палка, ударил е служебния автомобил и е направил опит да избяга. Той е управлявал мотоциклет „Ямаха“. След кратко преследване е хванат в квартал „Даме Груев“. Задържан е за 24 часа в РУ-Сливен. По случая е образувано  досъдебно производство.", "date": "2018.05.08", "title": "Сливен: Служители на участък „Надежда“ са задържали 34-годишен мотоциклетист, който при опит да избегне полицейска проверка, е блъснал патрулен автомобил"}
{"url": "http://www.focus-news.net/news/2018/05/08/2519281/trima-sherpi-veche-tarsyat-alpinista-boyan-petrov.html", "text": "Рано сутринта трима шерпи са тръгнали да търсят алпиниста Боян Петров, който от няколко дни е в неизвестност в Хималаите. Това каза в предаването „Преди обед” по bTV жената, с която Боян Петров живее на семейни начала – Радослава Ненова.„Най-вероятно до края на деня ще има някаква информация дали са го намерили, или поне дали са намерили следи от някакво движение нагоре”, заяви тя.\r\n„Опитали са се от базовия лагер с телескоп да разгледат върха, дали там няма никакво движение. Самата палатка е скрита зад скала, тоест не могат да видят дали в нея има движение”, посочи Радослава.\r\nПо думите ѝ това, че палатката на алпиниста е намерена празна, означава, че в този момент се е катерил към върха. „Няма никакви признаци той да е бедствал тогава. Най-оптимистичният вариант е просто лошото време да го е накарало да се скрие в палатката и да очаква безопасно време, в което той да слезе”, каза Радослава Ненова. \r\nТя допълни, че в планината духа силен вятър, който на моменти е като ураганен. „Затова е просто немислимо да се тръгва. Единственото, което може да направи, е да се скрие вътре. Там има храна и всичко за оцеляване за няколко дни”, отбеляза Радослава.\r\nПо думите ѝ времето е станало доста по-лошо, отколкото са очаквали. Тя допълни, че за момента няма проблем, свързани с пари за спасителната операция.\r\nСредствата са големи, но застраховката ще ги покрие. Той има най-голямата възможна застраховка, която покрива и хеликоптер.Всичко е предвидено още с тръгването, отбеляза Радослава.\r\n„Има проблем да се изпрати хеликоптер, тъй като времето е много лошо. Освен това в Тибет няма хеликоптери и трябва да пуснат хеликоптер от Китай. Този въпрос също в момента се движи”, посочи тя.\r\nРадослава призна, че трудно понася неизвестността, въпреки че не ѝ личи. Тя е категорична, че в такива ситуации най-добре е да се стегнеш за няколко дни, за да решаваш проблемите, а след това да се отпуснеш и да дават воля на емоциите. „Когато сме емоционални, не можем да направим нищо”, смята Радослава.\r\n„В такива ситуации Боян често го няма по няколко дни, но реално не е зачезвал, без да знам какво се случва с него. За първи път изчезва наистина”, подчерта тя.", "date": "2018.05.08", "title": "Трима шерпи вече търсят алпиниста Боян Петров"}
{"url": "http://www.focus-news.net/news/2018/05/08/2519286/tanjug-aleksandar-vuchich-zapochva-dvudnevna-vizita-v-rusiya.html", "text": "Сръбският президент Александър Вучич започва двудневна визита в Русия, припомня Tanjug, държавната информационна агенция на западната ни съседка.\r\nВ рамките на посещението си в Москва, Вучич ще бъде приет за среща от държавния глава Владимир Путин и ще присъства на традиционния военен парад по случай Деня на победата. \r\nОт пресслужбата на Президентството в Белград не привеждат допълнителна информация за визитата на Вучич в Москва. \r\nВ понеделник от Кремъл съобщиха, че лидерите на двете страни „планират да обсъдят настоящето състояние и перспективите за по-нататъшното развитие на руско-сръбското сътрудничество, хода на осъществяването на съвместните инвестиционни проекти, а също така да обменят мнения по актуалните регионални въпроси“. Тереза Герова", "date": "2018.05.08", "title": "Tanjug: Александър Вучич започва двудневна визита в Русия"}
{"url": "http://www.focus-news.net/news/2018/05/08/2519279/faz-v-armeniya-shte-se-provede-vtori-tur-na-izborite-za-ministar-predsedatel.html", "text": "Парламентът на бившата съветска република Армения се събира във вторник, 8 май, за да гласува на втория тур на изборите за министър-председател, припомня германският национален ежедневник Die Frankfurter Allgemeine Zeitung, като отбелязва, че единствен кандидат за поста е лидерът на протестите Никол Пашинян. \r\nУправляващата Републиканска партия на Армения (РПА) се съгласи този път да не блокира избора на Пашинян, след като на 1 май мнозинството отхвърли кандидатурата му. „Помолихме нашите депутати да гласуват за кандидатурата му\", заяви говорителят на партията Едуард Шармасанов.\r\nПашинян ръководи уличните протести срещу корупцията и непотизма в Армения. Т.нар. „кадифена революция“ доведе до оставката на премиера Серж Саркисян. \r\nОпозиционния политик бе категоричен, че в новото правителство не трябва да бъдат включвани богати бизнесмени. Не е изключено обаче той да остави някои министри на РПА на длъжност. \r\nАрмения, която има малко под три милиона граждани, е в политически нестабилна ситуация: тя в конфликт със съседите си Азербайджан и Турция, и разчита единствено на Русия за защита. Поради тази причина и Пашинян се застъпва за добри отношения с Москва, подчертават от редакцията. Тереза Герова", "date": "2018.05.08", "title": "FAZ: В Армения ще се проведе втори тур на изборите за министър-председател"}
{"url": "http://www.focus-news.net/news/2018/05/08/2519291/burgas-vazrastna-zhena-ot-kameno-e-pochinala-sled-uhapvane-ot-karlezh.html", "text": "Жена на 65 години от Камено е починала след ухапване от кърлеж, съобщи за Радио „Фокус“-Бургас говорителят на РЗИ-Бургас Елица Карагьозова. Случаят е от периода 23-29 април. От началото на годината досега в област Бургас са регистрирани два случая на марсилска треска.\r\nМарсилската треска е остро инфекциозно заболяване, което се причинява при ухапване от заразени кърлежи. Основните признаци са треска, обрив и характерно петно на ухапаното място. Лечението трябва да се провежда задължително от специалист по инфекциозни заболявания.\r\nМария РУСЕВА", "date": "2018.05.08", "title": "Бургас: Възрастна жена от Камено е починала след ухапване от кърлеж"}
{"url": "http://www.focus-news.net/news/2018/05/08/2519290/kardzhali-shofyor-s-329-promila-alkohol-se-v-blasnal-v-darvo-po-patya-mezhdu-selata-mrezhichko-i-ustren.html", "text": "Шофьор с 3,29 промила алкохол се в блъснал в дърво по пътя между селата Мрежичко и Устрен, след като загубил контрол над управлението. Това съобщиха от ОДМВР-Кърджали. 51-годишният водач е бил прегледан в Центъра за спешна помощ и освободен. Задържан е за срок до 24 часа в полицейското управление в Джебел.", "date": "2018.05.08", "title": "Кърджали: Шофьор с 3,29 промила алкохол се в блъснал в дърво по пътя между селата Мрежичко и Устрен"}
{"url": "http://www.focus-news.net/news/2018/05/08/2519292/yambol-gradat-shte-otbelezhi-9-may-s-tarzhestveno-chestvane-i-initsiativi-za-populyarizirane-na-yambol-kato-chast-ot-evropeyskata-mrezha-na-destinatsiite-za-kulturen-turizam.html", "text": "Денят на победата и Денят на Европа - 9 май, ще бъде отбелязан в Ямбол с тържествено честване пред паметника на Георги Дражев и на загиналите през войните ямболци. Началото е в 09.45 с празнична програма на ямболския Духов оркестър при Народно читалище „Съгласие – 1862“. Това съобщиха от пресцентъра на община Ямбол. В 10.00 часа започва тържественият ритуал, посветен на  Деня на победата и Деня на Европа, със слово на кмета на Ямбол Георги Славов и отдаване на почит на загиналите във войните с поднасяне на венци и цветя пред паметника. \r\n Под мотото „Ямбол – отлична европейска дестинация за културен туризъм“ ще преминат инициативите за популяризиране на Ямбол като част от европейската мрежа на ЕДЕН дестинациите за културен туризъм. Проявите са посветени на Деня на Европа и във връзка с европейската година на културното наследство. В 10.00 часа от южната страна на Културно-информационен център „Безистен“ ще бъде обособен информационен щанд за популяризиране наградата на община Ямбол като нова дестинация за културен туризъм. \r\n9 май ще бъде Ден на отворени врати във всички ямболски музеи – Регионалния исторически, в Музея на бойната слава, Интерактивен музей „Безистен“ и Художествена галерия „Жорж Папазов“. \r\nДруг акцент в честванията е фестивалът „С песните на Европа“, организиран от Народно читалище „Зора – 1945“ на 12 май, събота. Началото е в 10.30 часа, в зрителната зала на читалището. Събитието се провежда с подкрепата на община Ямбол. В него участват индивидуални изпълнители и песенни състави от различни градове на страната. Изпълненията ще се журират в три възрастови групи: за деца от І до ІV клас, от V до VІІІ и от ІХ до ХІІ клас.", "date": "2018.05.08", "title": "Ямбол: Градът ще отбележи 9 май с тържествено честване и инициативи за популяризиране на Ямбол като част от европейската мрежа на дестинациите за културен туризъм"}
{"url": "http://www.focus-news.net/news/2018/05/08/2519283/mkd-makedoniya-mvnr-na-makedoniya-prouchva-sluchaya-s-poslanika-v-sasht-vasko-naumovski.html", "text": "Министерството на външните работи на Македония проучва причините за поведението на дипломатическия представител на Скопие във Вашингтон Васко Наумовски, който не се появи при посещението на министъра на отбраната Радмила Шекеринска в Пентагона, съобщава скопското електронно издание МКД.\r\nПосолството на Македония във Вашингтон е било информирано за посещението на вицепремиера и министъра на отбраната Радмила Шекеринска в САЩ. Посланикът Васко Наумовски не само не я е посрещнал, но и изобщо не е влязъл в контакт с македонската делегация и не е изразил никакъв интерес по време на посещението й. Недопустимо е посланик да не се появи при подобна изключително важна визита, се казва в отговор от МВнР на Македония на запитване, изпратено от редакцията на вестника.\r\nВ отговор на МВнР се казва, че на 5 април Министерството на отбраната е уведомило външнополитическото ведомство в Скопие, че в периода от 25 април до 2 май министърът на отбраната Шекеринска ще проведе официално посещение в САЩ, по време на което ще се състои среща на най-високо ниво. Ведомството е съобщило, че се планират срещи в Държавния департамент и разговори с конгресмени и сенатори, за чието организиране е било поискано посредничество на посолството на Македония в страната. \r\n„В комюнике от МО бяха посочени подробности за състава на делегацията от Министерството на отбраната, както и времето на пристигане и заминаване на делегацията, водена от Шекеринска\", се казва още в отговора на МВнР, в който се пояснява, че от посолството във Вашингтон е изискано „максималното участие в организационната част на посещението и логистичната подкрепа за реализацията на същото“. На 10 април МВнР официално е инструктурало посолството на Македония във Вашингтон за съответното посещение .\r\nСъгласно обичайната дипломатическа практика, при всички посещения на високопоставени представители на Република Македония в чужбина, кореспонденция с подобно съдържание се подават до компетентните дипломатически и консулски представителства (ДКП) и винаги, без изключение, ръководителите на ДКП-тата активно се включват във фазата организацията на посещението, посрещането и изпращането на делегацията и съответно, в споразумение с ръководителя на делегацията, в реализирането на посещението, категорични са от МВнР на Македония.\r\nНаумовски обаче „проспа“ посещението на военния министър на Скопие Радмила Шекеринска в Пентагона. Той не се появи нито за посрещането на министъра, нито при посещението й в Пентагона. След завръщането си от САЩ Шекеринска заяви, че очаква приключването на срещата в Солун, за да поговори с първия дипломат на Скопие Никола Димитров за отношението на македонския посланик във Вашингтон. Съгласно думите й, Наумовски „просто е проспал“ посещението на македонската делегация в САЩ.  Тереза Герова", "date": "2018.05.08", "title": "МКД (Македония): МВнР на Македония проучва случая с посланика в САЩ Васко Наумовски"}
{"url": "http://www.focus-news.net/news/2018/05/08/2519294/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Въпреки обявените от Берлин ограничения за доставки на оръжия на Турция, износът им изглежда все още в е ход. Още през 2009 г. федералното правителство на Германия е дало съгласието си за производството на подводници за турския флот, а по данни на водещото издание Der Spiegel предстои компанията ThyssenKrupp Marine Systems (TKMS) да доставки шест подводници на Анкара, които са построени съвместно с турска компания. \r\nСъответната информация се съдържа в отговор, даден на запитване от страна на парламентарната фракция на партията „Левица“. Съгласно разпространените данни, разрешението на Берлин от 2009 г. е за за производство на подводници от клас 214. През 2011 г. правителството на ФРГ е приело експортни гаранции в размер на почти 2,5 милиарда евро. В периода 2015-2017 г. е пристъпено към строителството на подводниците, което не е спряно дори и при масовите арести в Турция, последвали месеците след неуспешния опит за държавен преврат срещу президента Реджеп Тайип Ердоган.  \r\n„Изнесените от Германия подводници, които се сглобяват в Турция, са почти перфектни нападателни оръжия за турската политика на агресия в Средиземно море\", казва Севим Дагделен, заместник-председател на „Левица“. Освен това не бива да се пренебрегва „значителният трансфер на технологии в Турция\", категорична е Дагделен. \r\nСамо преди няколко месеца стана известно, че и в началото на текущата година федералното правителство е одобрило износ на оръжие в Турция. По данни на изданието в периода между 31 юли миналата година и 15 януари тази година Берлин е разрешил експорт на военно оборудване за Анкара на стойност близо 14 милиона евро.\r\nИзносът на въоръжение в Турция предизвиква разгорещен дебат, след като в медиите се появиха кадри, от които стана ясно, че германските танкове „Леопард“ се използват в турската операция „Маслинова клонка“ срещу кюрдите в района на сирийския град Африн.\r\n*** Двама души са загинали, а други 14 са пострадали при тежка влакова катастрофа в баварския град Айхах, съобщава националният ежедневник Die Welt.\r\nИнцидентът се е случил в понеделник, когато пътнически и товарен влак, движещите се по един и същи маршртут, са се сблъскали. До късните часове на деня причините за произшествието останаха неясни. Същевременно говорител на полицията уточни, че жертви на катастрофата са станали машинистът и пасажер на пътническия влак. Пострадалите са 14. \r\nДвата влака не са дерайлирали, ударът е бил челен. На място са изпратени представители на полиция, противопожарни и спасителни служби, които са оказали помощ на пострадалите, 11 от които са били само с леки наранявания, отбеляза говорителят на правоохранителните органи. \r\nСпоред полицията, в пътническия влак са пътували 20 души. Инцидентът се е случил в близост до железопътната гара в Айхах на път за Аугсбург. \r\nОт „Дойче Бан“ съобщиха, че катастрофата е станала около 21:20 часа местно време. Линията Инголщат-Аугсбург е блокирана, а участъкът ще остане затворен най-рано до вторник следобед, Пояснява се, че движението на регионални и товарни влакове няма да бъде засегнато. Влаковете на дълги разстояния обаче няма да се движат по разписание. Осигурен е автобусен транспорт за закупилите билети. \r\nВ понеделник в Бавария е регистрирано още едно сериозно произшествие с влак. Двама души са загинали при преминаване на автомобил през неохраняван прелез в Горна Бавария, един от седемте административни окръзи в най-голямата германска провинция. Жертвите са пътували в автомобила, който при удара е повлечен от влака на разстояние от няколкостотин метра. Ранен е и един от общо 60-те пасажери, пътували във влака.\r\n*** Парламентът на бившата съветска република Армения се събира във вторник, 8 май, за да гласува на втория тур на изборите за министър-председател, припомня германският национален ежедневник Die Frankfurter Allgemeine Zeitung, като отбелязва, че единствен кандидат за поста е лидерът на протестите Никол Пашинян. \r\nУправляващата Републиканска партия на Армения (РПА) се съгласи този път да не блокира избора на Пашинян, след като на 1 май мнозинството отхвърли кандидатурата му. „Помолихме нашите депутати да гласуват за кандидатурата му\", заяви говорителят на партията Едуард Шармасанов.\r\nПашинян ръководи уличните протести срещу корупцията и непотизма в Армения. Т.нар. „кадифена революция“ доведе до оставката на премиера Серж Саркисян. \r\nОпозиционния политик бе категоричен, че в новото правителство не трябва да бъдат включвани богати бизнесмени. Не е изключено обаче той да остави някои министри на РПА на длъжност. \r\nАрмения, която има малко под три милиона граждани, е в политически нестабилна ситуация: тя в конфликт със съседите си Азербайджан и Турция, и разчита единствено на Русия за защита. Поради тази причина и Пашинян се застъпва за добри отношения с Москва, подчертават от редакцията.\r\n***", "date": "2018.05.08", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/05/08/2519293/agentsiya-mitnitsi-nad-15-kg-nakiti-v-belyoto-na-patnichka-otkriha-mitnicheski-sluzhiteli-na-gkpp-kapitan-andreevo.html", "text": "1.703 кг сребърни накити откриха в бельото на румънска гражданка митнически служители и гранични полицаи  на ГКПП \"Капитан Андреево\". Това съобщиха от пресцентъра на Агенция \"Митници\". Дамата пътувала в лек автомобил с румънска регистрация. Колата, марка „Фолксваген Пасат\", е пристигнала на \"ГКПП Капитан Андреево\" от Турция на 01.05.2018 година. Шофьорът и неговите две спътнички, всички румънски граждани, са заявили пред българските митнически служители, че не внасят нищо за деклариране. Автомобилът е селектиран за щателна митническа проверка. По време на проверката и при личен преглед на пътуващите в колата румънски гражданки, в бельото и по дрехите на една от тях, митническите служители откриват изделия от бял метал. От сутиена, долното бельо и джобовете на панталона на дамата са иззети 571 сребърни бижута, сред които 408 медальони, 43 пръстени, 24 гривни, 25 синджира и 71 чифта обеци. Направената експертиза от  вещо лице  е установила, че сребърните бижута са с висока проба 925, с общо тегло 1.703 кг и са на стойност  6 800  лева. Контрабандните сребърни изделия са задържани и подлежат на отнемане в полза на държавата, според разпоредбите на Валутния закон. На румънската гражданка е съставен акт за нарушение на Валутния закон.", "date": "2018.05.08", "title": "Агенция \"Митници\": Над 1,5 кг. накити в бельото на пътничка откриха митнически служители на ГКПП \"Капитан Андреево\""}
{"url": "http://www.focus-news.net/news/2018/05/08/2519295/evropeyskiyat-investitsionen-fond-i-unikredit-podpisaha-sporazumenie-za-uvelichavane-razmera-na-garantsiite-po-liniyata-innovfin-nasochena-kam-razvitie-na-inovatsiite.html", "text": "Европейският инвестиционен фонд (ЕИФ) и УниКредит подписаха споразумение за увеличаване размера на гаранциите по линията InnovFin, насочена към развитие на иновациите. Това съобщиха от пресцентъра на Представителството на ЕК в България. Целта е подобряване на достъпа до финансиране на иновативни малки и средни предприятия (МСП) и на малки дружества със средна пазарна капитализация в осем страни. \r\nНовото споразумение ще позволи на УниКредит да предложи, чрез своите банки и лизингови дружества, допълнително финансиране на стойност 340 млн. евро за иновативни компании в Босна и Херцеговина, България, Хърватия, Чехия, Словакия, Унгария, Румъния и Сърбия. Заедно с първоначално подписаното рамково споразумение в размер на 160 милиона евро, МСП и дружествата със средна пазарна капитализация в гореизброените държави ще имат достъп до финансиране равняващо се на половин милиард евро. \r\nСпоразумението се осъществява с подкрепата на Хоризонт 2020, Рамкова програма на ЕС за научни изследвания и иновации и Европейския фонд за стратегически инвестиции (ЕФСИ), които са в основата на Плана за инвестиции за Европа.", "date": "2018.05.08", "title": "Европейският инвестиционен фонд и УниКредит подписаха споразумение за увеличаване размера на гаранциите по линията InnovFin, насочена към развитие на иновациите"}
{"url": "http://www.focus-news.net/news/2018/05/08/2519296/boyko-borisov-i-aleksis-tsipras-sreshtata-na-varha-v-sofiya-shte-osiguri-energiya-za-razvitieto-na-regiona.html", "text": "Министър-председателят на Гърция Алексис Ципрас потвърди участието си на срещата на върха ЕС-Западни Балкани, която ще се проведе в българската столица София на 17 май, отбелязва електронното издание Protothema.\r\nВ телефонен разговор с българския си колега Бойко Борисов, гръцкият премиер е обсъдил предстоящия форум на високо равнище. В рамките му Ципрас е подчертал, че за българското и гръцкото правителство стабилността, мирът и развитието на Балканите са основни приоритети.\r\nЦипрас е приветствал факта, че България, понастоящем ротационнен председател на Съвета на ЕС, поставя бъдещето на страните от Западните Балкани и стабилността на континента в дневния ред на Общността.\r\nГръцкият премиер е дал висока оценка и на усилията на Борисов и на българското председателство да насочат вниманието на институциите към осъществяването на проекти за свързването на региона, се казва в изявление на правителството в София. Тереза Герова", "date": "2018.05.08", "title": "Бойко Борисов и Алексис Ципрас: Срещата на върха в София ще осигури енергия за развитието на региона"}
{"url": "http://www.focus-news.net/news/2018/05/08/2519297/deputatat-ot-gerb-sofiya-oblast-valentin-milushev-organizira-priemna-v-pirdop-na-11-may.html", "text": "Народният представител от ГЕРБ – София област Валентин Милушев ще проведе приемна на 11 май 2018 г. /петък/ в гр. Пирдоп. Това съобщиха от пресцентъра на партията. От 15.30 ч. до 17.00 ч. той ще се срещне с жителите на община Пирдоп в офиса на ГЕРБ, намиращ се на бул. „Цар Освободител” № 45 А, ет.1. \r\nТелефон за записвания: 0882 271 007.", "date": "2018.05.08", "title": "Депутатът от ГЕРБ-София област Валентин Милушев организира приемна в Пирдоп на 11 май"}
{"url": "http://www.focus-news.net/news/2018/05/08/2519299/veliko-tarnovo-signal-za-pozhar-e-nalozhil-evakuatsiya-na-doma-za-stari-hora-v-svishtov-pri-intsidenta-nyama-postradali.html", "text": "Сигнал за пожар е наложил евакуация на Дома за стари хора в Свищов. Обаждането е получено на тел. 112 около 16.00 часа, вчера, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Велико Търново. Огънят е тръгнал от техническа неизправност в електрически вентилатор. Той е предизвикал сериозно задимяване в сградата, което е наложило извеждането на 120-те домуващи и осемте души, които работят в Дома. При инцидента няма пострадали, но е унищожена част от вентилация. Произшествието е ликвидирано от свищовски пожарникари, а за евакуацията на хората са помогнали служителите от социалната институция.\r\nРано тази сутрин великотърновски пожарникари са реагирали на друг сигнал – за горящ автомобил в село Ресен. Той е получен малко след 04.00 часа, колата е напълно унищожена, пострадали няма. Причините за този инцидент са в процес на установяване.  Води се и разследване по случая.\r\nЛуиза ТРАНЧЕВА", "date": "2018.05.08", "title": "Велико Търново: Сигнал за пожар е наложил евакуация на Дома за стари хора в Свищов, при инцидента няма пострадали"}
{"url": "http://www.focus-news.net/news/2018/05/08/2519301/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера - „Здравей, Пещера“ днес ще чуете повече за реализирането на Програмата за енергийна ефективност на територията на община Пещера и възможностите за кандидатстване от страна на собствениците на многофамилни сгради. Събеседник по темата ще бъде Стоян Йовчев, експерт в общинската администрация. Общинското предприятие „Паркинги и пазари“ изнесе отчет пред Общинския съвет в Пещера за дейността си през изминалата 2017 година. Какви са приходите през този период и какви подобрения са направени в стопанисваните от предприятието обекти ще научим от Стоил Тилев, директор на ОП „Паркинги и пазари“ в родопската община. В предаването ще дискутираме и темата за агресията в училище и начините за справяне с нея. Събеседник ще бъде Славия Златанова, директор на Професионалната гимназия по хранително-вкусови технологии в Пещера. Ще ви разкажем и за личността на бележития пещерец Петър Кьосеиванов.  \r\nТелефоните за връзка със студиото са 0885 606692 и 034 420020.", "date": "2018.05.08", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/05/08/2519298/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "В минутите на днешното издание на предаването „Добре дошли в Свищов“ на Радио „Фокус“ – Велико Търново ще Ви потопим в духа на отминалите Гергьовденски празници. И през настоящата година те бяха подобаващо отбелязани в Свищов с шествие, полагане на цветя и концерт. В честванията, по традиция, се включи и Военното формирование от град Белене. Повече за това как преминаха те и за сътрудничеството между общината и формированието, ще научим от полк. Росен Арабаджиев,  командир на 55-ти инженерен полк.  И още в село Българско Сливово също се проведе празник, посветен на Гергьовден. Това беше второто поредно издание, което се радваше на голям интерес. Празникът, озаглавен „От Лазарица до Гергьовден“ бе посетен от стотици жители на селото, част от които се включиха във фолклорната програма. Повече за нея и за предстоящите събития в населеното място ще научим от Павлина Русева, секретар на НЧ „Възраждане – 1908“. \r\nВодещ на предаването днес е Луиза Транчева. Телефонът за връзка със студиото е 0885 303 375.", "date": "2018.05.08", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/05/08/2519306/zam-ministar-denitsa-nikolova-shte-otkrie-obnoveniya-kvartal-teva-v-pernik.html", "text": "Заместник-министърът на регионалното развитие и благоустройството и ръководител на Управляващия орган на Оперативна програма \"Регионално развитие\" (ОПРР) Деница Николова ще открие официално завършения проект за благоустрояване на кв. „Тева“ в Перник. Това съобщиха от пресцентъра на министерството. Събитието ще се състои утре – 9 май, от 11.00 часа, пред блок №100 в квартала. \r\nОбектът е част от проекта „Подобряване на градската среда в гр. Перник“, финансиран от Оперативна програма „Региони в растеж“ 2014-2020 г. с над 3,9 млн. лв. Освен благоустрояване на жилищния квартал, с инвестицията от МРРБ се изгражда „Парк на предизвикателствата в местността Войниковец\" и се реконструира мост над река Струма.", "date": "2018.05.08", "title": "Зам.-министър Деница Николова ще открие обновения квартал „Тева“ в Перник"}
{"url": "http://www.focus-news.net/news/2018/05/08/2519302/blagoevgrad-na-12-i-13-may-shte-zapochne-proletnoto-pochistvane-i-kampaniya-za-razdelno-sabirane-na-otpadatsite-v-grada.html", "text": "На 12 и 13 май ще започне пролетното почистване и кампания за разделно събиране на отпадъците в града. Това каза за Радио „Фокус“-Пирин Диана Стефанова, главен еколог в Община Благоевград. „Всеки желаещ може да се включи в пролетното почистване и кампанията за разделно събиране на отпадъците в районите около домовете си. Събраните отпадъци може да бъдат изнесени до най-близките съдове за разделно събиране. Община Благоевград ще осигури цветни чували за смет и ръкавици, за да улесни работата на доброволците“, каза още Стефанова. В края на месец април беше извършена и деакаризация на зелените площи против влечуги и кърлежи. Целта на третирането на зелените площи в Благоевград е да бъде ограничено разпространението на инфекциозни заболявания.\r\nЛора КАЛЧЕВА", "date": "2018.05.08", "title": "Благоевград: На 12 и 13 май ще започне пролетното почистване и кампания за разделно събиране на отпадъците в града"}
{"url": "http://www.focus-news.net/news/2018/05/08/2519305/varna-narodniyat-predstavitel-ot-gerb-neli-petrova-pozdravi-zhitelite-i-gostite-na-nevsha-za-praznika-na-seloto.html", "text": "Народният представител от ГЕРБ Нели Петрова беше гост на празника на с. Невша, община Ветрино. Това съобщиха от пресцентъра на ПП ГЕРБ – Варна. „Вие пазите силата на българските народни традиции и фолклор, предавате ги на младите хора, които учите на любов и уважение към културата на страната ни. Вярвам, че това е пътят за успешно съхраняване на българщината през поколенията”, заяви варненският депутат в обръщението си към жителите и гостите на селото. Тя изрази увереност, че издадената наскоро книга за Невша ще допринесе за популяризиране на богатото културно-историческо наследство и природните дадености на този красив край.\r\nНели Петрова е сред спомоществователите, с чиято финансова подкрепа наскоро бе издадена книгата. Автор на изследването, което вече се радва на интерес, е Георги Станчев – общественик, любител краевед, чийто жизнен път е свързан с Невша.\r\nПо традиция празникът на селото се провежда под наслов „Невша пее и танцува” и се организира със съдействието на Народно читалище „Нива – 1901”. Тържеството откриха кметът на община Ветрино Димитър Димитров и кметът на с. Невша Зоя Атанасова. Те отправиха пожелания за здраве и благоденствие към всички жители и гости на селото, както и към участниците в богатата празнична програма, сред които и самодейни колективи от Ветрино и Провадия.", "date": "2018.05.08", "title": "Варна: Народният представител от ГЕРБ Нели Петрова поздрави жителите и гостите на Невша за празника на селото"}
{"url": "http://www.focus-news.net/news/2018/05/08/2519304/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Усилията на Турция да легитимира „незаконните\" си претенции към гръцката суверенна територия са обречени на неуспех, защото противоречат на международното право. Това заяви първият дипломат на Атина Никос Кодзиас, отбелязва турският вестник Hurriyet.\r\nКодзиас коментира, че Турция е представила документ на ООН, съдържащ „грешни позиции\" по отношение на гръцката територия в Егейско море и Източното Средиземноморие, и се опитва да представи такива твърдения като законни.\r\nСлед среща с колегата си от Република Кипър Никос Христодулидес, проведена на 7 май, Кодзиас бе категоричен, че международното право не може да бъде манипулирано.\r\nТурция оспорва суверенитета на Гърция на редица необитаеми острови в източната част на Егейско море и в Източното Средиземноморие, като заявява, че с усилията си за извършване на сондажи за газ Атина навлиза в нейния континентален шелф.\r\nХристодулидес заяви, че проучванията на газ от Република Кипър са в пълно съответствие е международното право.\r\n*** Министерството на външните работи на Македония проучва причините за поведението на дипломатическия представител на Скопие във Вашингтон Васко Наумовски, който не се появи при посещението на министъра на отбраната Радмила Шекеринска в Пентагона, съобщава скопското електронно издание МКД.\r\nПосолството на Македония във Вашингтон е било информирано за посещението на вицепремиера и министъра на отбраната Радмила Шекеринска в САЩ. Посланикът Васко Наумовски не само не я е посрещнал, но и изобщо не е влязъл в контакт с македонската делегация и не е изразил никакъв интерес по време на посещението й. Недопустимо е посланик да не се появи при подобна изключително важна визита, се казва в отговор от МВнР на Македония на запитване, изпратено от редакцията на вестника.\r\nВ отговор на МВнР се казва, че на 5 април Министерството на отбраната е уведомило външнополитическото ведомство в Скопие, че в периода от 25 април до 2 май министърът на отбраната Шекеринска ще проведе официално посещение в САЩ, по време на което ще се състои среща на най-високо ниво. Ведомството е съобщило, че се планират срещи в Държавния департамент и разговори с конгресмени и сенатори, за чието организиране е било поискано посредничество на посолството на Македония в страната. \r\n„В комюнике от МО бяха посочени подробности за състава на делегацията от Министерството на отбраната, както и времето на пристигане и заминаване на делегацията, водена от Шекеринска\", се казва още в отговора на МВнР, в който се пояснява, че от посолството във Вашингтон е изискано „максималното участие в организационната част на посещението и логистичната подкрепа за реализацията на същото“. На 10 април МВнР официално е инструктурало посолството на Македония във Вашингтон за съответното посещение .\r\nСъгласно обичайната дипломатическа практика, при всички посещения на високопоставени представители на Република Македония в чужбина, кореспонденция с подобно съдържание се подават до компетентните дипломатически и консулски представителства (ДКП) и винаги, без изключение, ръководителите на ДКП-тата активно се включват във фазата организацията на посещението, посрещането и изпращането на делегацията и съответно, в споразумение с ръководителя на делегацията, в реализирането на посещението, категорични са от МВнР на Македония.\r\nНаумовски обаче „проспа“ посещението на военния министър на Скопие Радмила Шекеринска в Пентагона. Той не се появи нито за посрещането на министъра, нито при посещението й в Пентагона. След завръщането си от САЩ Шекеринска заяви, че очаква приключването на срещата в Солун, за да поговори с първия дипломат на Скопие Никола Димитров за отношението на македонския посланик във Вашингтон. Съгласно думите й, Наумовски „просто е проспал“ посещението на македонската делегация в САЩ.\r\n*** Гръцкият министър на правосъдието Ставрос Контонис изрази загриженост от продължаващото задържане на двамата гръцки военнослужещи, арестувани в началото на март за случайно преминаване на границата, правейки паралел с отговора на Атина на подобен случай, при който на 2 май бе арестуван и след това депортиран турски гражданин, отбелязва електронното издание Kathimerini. \r\nКонтонис разкри, че още двама турски граждани, задържани неотдавна в пристанището Килини в Западна Гърция, впоследствие са били освободени от административен съд в град Пиргос, след като съдът е признал за тяхно място на пребиваване турското консулство в Атина.\r\n„Казвам това, за да информирам парламента и обществеността, за да стане ясно, че Гърция уважава върховенството на закона. Защото когато гръцкото консулство присъства на процеса срещу двамата гръцки офицери и обяви гръцкото консулство за тяхно място на пребиваване, подобно искане за освобождаването им не беше прието от турския съд\", каза той, като се позовава на съдебно решение в Одрин.\r\n„Гърция зачита върховенството на закона и не прави паралели между незаконни и нередовни действия. Това е послание не само към съседната страна, но и към международната общност, от която очакваме по-стабилно отношение по въпроса за двамата гръцки офицери, които до този момент не знаят за какво са обвинени\", допълни гръцкият правосъден министър.\r\n***", "date": "2018.05.08", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/05/08/2519309/lovech-vremenno-e-ogranicheno-dvizhenieto-po-amhemus-ot-paten-vazel-yablanitsa-do-patna-vrazka-prelog-ot-km-74-do-km-78-poradi-vzrivni-raboti-na-noviya-uchastak-ot-avtomagistralata.html", "text": "Временно е ограничено движението по АМ„Хемус” от пътен възел „Ябланица” до пътна връзка „Прелог” от км 74 до км 78 поради извършване на взривни работи на новия участък от автомагистралата. Това съобщиха от пресцентъра на Агенция \"пътна инфраструктура\".\r\nОбходен маршрут:  По път І-3 от кръстовището с етапна връзка „Прелог” - по обходния път на град Ябланица - пътен възел „Ябланица” на АМ „Хемус” и обратно. Движението се регулира от \"Пътна полиция\".", "date": "2018.05.08", "title": "Ловеч: Временно е ограничено движението по АМ„Хемус” от пътен възел „Ябланица” до пътна връзка „Прелог” от км 74 до км 78 поради взривни работи на новия участък от автомагистралата"}
{"url": "http://www.focus-news.net/news/2018/05/08/2519308/dobrich-s-ogranicheno-vodopodavane-sa-tsentralna-gradska-chast-i-reditsa-naseleni-mesta-v-oblastta.html", "text": "С ограничено водоподаване са централна градска част на Добрич, четири улици в града и редица населени места в областта, по информация на ВиК-Добрич, предаде кореспондентът на Радио „Фокус” – Варна.  В Добрич с нарушено водоснабдяване са по ул. „Хан Аспарух“, „Вежен“, „Александър Стамболийски“ 19, „Първомайска“ 3 и по ул. „Разлог. В Район Добрич-селска поради отстраняване на аварии с нарушено водоподаване са с. Батово и с. Ловчанци, в Район Балчик – Вилна зона „Белите скали“ и с. Гурково, в Район Каварна – ул. „Добротица“ в морския град, в Район Тервел – СК „Коларци“ и с. Жегларци, в Район Генерал Тошево - с. Спасово, с. Къпина и с. Красен, в район Крушари – с. Северци, и в Район Шабла – ул. „Висла“ в морския град и с. Крапец. \r\nЖулиета НИКОЛОВА", "date": "2018.05.08", "title": "Добрич: С ограничено водоподаване са централна градска част и редица населени места в областта"}
{"url": "http://www.focus-news.net/news/2018/05/08/2519312/27-obrani-trafoposta-v-stolichniya-rayon-lyulin-ustanovi-chez-razpredelenie-kompaniyata-izvarshi-izvanreden-obhod-na-saorazheniyata-v-pochivnite-dni.html", "text": "ЧЕЗ Разпределение България извърши извънреден обход на енергийните съоръжения в микрорайони 6 и 7 на столичния район \"Люлин\" през почивните дни, след регистрирани нерегламентирани прекъсвания на електрозахранването. Това съобщиха от пресцентъра на компанията. При обхода в 27 трафопоста бе установена липсата на медни елементи, част от съоръженията. Проверката ще продължи във всички микрорайони.\r\n„Мрежата, която захранва район \"Люлин\" в София е кабелна, подземна и изцяло обновена. Това не предполага чести смущения на електрозахранването без външна намеса. Ето защо, когато регистрирахме прекъсвания на електрозахранването, направихме сериозни анализи. След като не открихме причина за тях, стартирахме извънреден обход на съоръженията. Само през почините дни открихме  27 обрани трафопоста. Очевидно не става въпрос за единични случаи, а за престъпна група, която само за дни е проникнала в много наши съоръжения“, каза Виктор Станчев, главен оперативен директор на ЧЕЗ Разпределение България. \r\nКомпанията подаде сигнал в МВР за кражбите и стартира подмяна на липсващите елементи в трафопостовете. Същевременно се планира монтиране на сигнално-охранителна техника на най-уязвимите съоръжения.\r\nЧЕЗ Разпределение призовава институциите да помогнат за защитата на обществото, за по-строг контрол чрез законодателни мерки и по-голяма обществена нетърпимост към този вид престъпления. Компанията моли клиентите  да подават сигнали за злоупотреби на имейл адрес klienti@cez-rp.bg, в Центровете за обслужване на клиенти и на денонощната информационна линия на дружеството 0700 10 010.", "date": "2018.05.08", "title": "27 обрани трафопоста в столичния район \"Люлин\" установи ЧЕЗ Разпределение, компанията извърши извънреден обход на съоръженията в почивните дни"}
{"url": "http://www.focus-news.net/news/2018/05/08/2519311/dobrich-noshtni-literaturni-cheteniya-i-virtualna-sreshta-sas-zabelezhitelni-evropeyski-pisateli-shte-se-provedat-v-grada-v-noshtta-na-literaturata-na-9-may.html", "text": "Добрич за четвърти път ще се потопи в Нощта на литературата на 9 май, от 18.00 до 22.00 часа. Това съобщиха от пресцентъра на Община град Добрич. Популярни личности ще представят на всеки половин час, в рамките на 15 минути, един и същи текст в различни пространства, наречени „читателски гнезда”. След прочита му посетителите на събитието се отправят към следващото „читателско гнездо“. Така слушателите ще се докоснат до литературите на различни страни в рамките само на една нощ. \r\nВсички приятели на литературата са поканени да се включат и да станат част от този литературен празник.\r\nЗа седми път България ще се включи в международното събитие Нощ на литературата. \r\nГлавни организатори на събитието са посолства и културни институти на европейски страни (EUNIC България и други), Представителството на Европейската комисия в България, Фондация „Детски книги“ и Фондация „Следваща страница“. \r\nПрограмата в Добрич включва:\r\n- Първо читателско гнездо: Регионална библиотека „Дора Габе“ - Добрич:\r\nТекстът е предложен от Унгарски културен институт при Посолството на Унгария в София\r\nКнига: Семейство Мейзга, автор: Бела Риго\r\nГероите от култовия анимационен унгарски сериал, прожектиран в България през 70-те години на миналия век, се завърнаха в книга. Приключенията на счетоводителя Гейза Мейзга и щурото му семейство - половинката му Паула, двете им деца Криста и Аладар и домашните любимци Бльоки и Мафия, са описани в историите \"Дистанционен сервиз\", \"Автотормоз\", \"Мозъчен стимулатор\", \"Оранжерия-гигантерия\", \"Времеразширителят\" и \"Космическо пътешествие\". Неразделна част от семейството е, разбира се, праправнукът на куб на Гейза Мейзга - Емзеперикс, който винаги е готов да изпрати на вечно изпадналото в беда семейство свръхмодерни уреди, които обаче още повече объркват живота им.\r\nЧете: Красимир Демиров – актьор в Драматичен театър „Йордан Йовков“ \r\nКрасимир Демиров казва за себе си: „Роден съм в Провадия. По професия съм професионален актьор. Вече 30 години не работя , а ... играя. Защото ми харесва! Обичам всяка вечер да съм „някой друг“. И се забавлявам!“\r\n- Второ читателско гнездо: Дом-паметник „Йордан Йовков“ - Добрич\r\nТекстът е предложен от Посолство на Словашката република в София\r\nКнига: Къщата на глухия, автор: Петер Крищуфек\r\n Ако се правиш, че не чуваш, може да изгубиш слуха си...\r\nЗаглавието на семейната сага “Къщата на глухия” е взето от мястото, където Франсиско Гоя рисува прочутата серия “черни” картини.\r\nАлфонз Трновски, общопрактикуващ лекар, цял живот се стреми да изглежда успешен, щастлив и доволен, но действителността е друга. Той не се вслушва в съвестта си, докато край него препускат събитята от 20-ти век. Извън историческия фон това е разказ за отношенията баща – син, за зависимостите от миналото и връзките им с бъдещето, за приятелството, паметта и забравата. А в тях могат да се скрият големи изненади...\r\nЧете: д-р Искрен Димитров – специалист по УНГ, практикува в МЦ Вива Феникс – Добрич\r\n- Трето читателско гнездо: Книжарница „Хеликон“ - Добрич\r\nТекстът е предложен от Чешки център в България\r\nКнига: Бърненски разкази\r\nАвтор: Иржи Кратохвил\r\n„Бърненски разкази“ се появяват през 2007 г. По признанието на автора им Иржи Кратохвил: „Историите […] се разполагат в седем бърненски десетилетия, някои от тях са още от времето на немската окупация, част от тях – в четирите десетилетия на комунизма, а повечето са от нашата съвременност. Най-голямата част от бърненските разкази написах след 1990 г.“ Той не се съмнява, че добрата литература е тази, която продължава да ни разказва истории. Затова в „Бърненски разкази“ откриваме неочаквани развръзки, трагикомични сюжети и герои, невероятни и нерядко гротескни скокове в пространството и времето, както и добронамерено пародиране на техниките на постмодерното писане. \r\nЧете: Валентина Добринчева - радио журналист. Издала е две книги - поетичната \"Шипка\" (2010) и \"Посвещение\" - поезия в проза, която излезе в началото на 2018 г., и двете от издателство \"Литературен форум\". Член е на Сдружението на писателите в Добрич и на редколегията на списание \"Антимовски хан\" - издание на сдружението.", "date": "2018.05.08", "title": "Добрич: Нощни литературни четения и виртуална среща със забележителни европейски писатели ще се проведат в града в Нощта на литературата на 9 май"}
{"url": "http://www.focus-news.net/news/2018/05/08/2519307/sport-roberto-manchini-se-saglasi-da-rakovodi-natsionalniya-otbor-po-futbol-na-italiya-s-ponizhavane-na-zaplatata.html", "text": "Старши треньорът на руския Зенит Роберто Манчини се съгласи да поеме националния отбор по футбол на Италия, съобщава вестник Gazzetta dello Sport.\r\nСъгласно разпространената информация, Манчини вече е провел преговори с Италианската футболна федерация и се е съгласил да поеме поста на старши треньор със значително понижение на заплатата. Медии съобщават, че към настоящия момент като треньор на Зенит Манчини получава годишно по шест милиона евро. В националния отбор на Италия той ще получава по два милиона евро на година. \r\nОт редакцията отбелязват, че италианският специалист има договор със Зенит до 2020 г. Остава неясно как двете страни ще уредят въпроса за прекратяването на сътрудничеството.", "date": "2018.05.08", "title": "Спорт: Роберто Манчини се съгласи да ръководи националния отбор по футбол на Италия с понижаване на заплатата"}
{"url": "http://www.focus-news.net/news/2018/05/08/2519300/hurriyet-usiliyata-na-turtsiya-da-legitimira-nezakonnite-pretentsii-kam-gratskata-suverenna-teritoriya-sa-obrecheni-na-neuspeh-uveren-e-nikos-kodzias.html", "text": "Усилията на Турция да легитимира „незаконните\" си претенции към гръцката суверенна територия са обречени на неуспех, защото противоречат на международното право. Това заяви първият дипломат на Атина Никос Кодзиас, отбелязва турският вестник Hurriyet.\r\nКодзиас коментира, че Турция е представила документ на ООН, съдържащ „грешни позиции\" по отношение на гръцката територия в Егейско море и Източното Средиземноморие, и се опитва да представи такива твърдения като законни.\r\nСлед среща с колегата си от Република Кипър Никос Христодулидес, проведена на 7 май, Кодзиас бе категоричен, че международното право не може да бъде манипулирано.\r\nТурция оспорва суверенитета на Гърция на редица необитаеми острови в източната част на Егейско море и в Източното Средиземноморие, като заявява, че с усилията си за извършване на сондажи за газ Атина навлиза в нейния континентален шелф.\r\nХристодулидес заяви, че проучванията на газ от Република Кипър са в пълно съответствие е международното право. Тереза Герова", "date": "2018.05.08", "title": "Hurriyet: Усилията на Турция да легитимира „незаконните\" претенции към гръцката суверенна територия са обречени на неуспех, уверен е Никос Кодзиас"}
{"url": "http://www.focus-news.net/news/2018/05/08/2519280/stanko-stankov-upravitel-na-bulmarket-dm-vsichki-ot-kompaniyata-sme-ubedeni-che-dvamata-mashinisti-nyamat-lichna-vina-za-zhp-katastrofata-na-gara-hitrino.html", "text": "Всички от компанията сме убедени, че двамата машинисти Димитър Михнев и Радослав Петков нямат лична вина за жп катастрофата на гара Хитрино, станала на 10 декември 2016 година. Това заяви пред журналисти Станко Станков, управител на „Булмаркет ДМ“, след като даде показания в поредното заседание по делото в Окръжен съд - Шумен, предаде репортер на Радио „Фокус“ - Шумен. Той посочи,  че фирмата е участвала при ликвидирането на последствията от инцидента, тъй като фирмата майка има опит в работата с газ под налягане. \r\n„Събрахме екпи от доброволци, които повече от две седмици бяха на мястото на произшествието, от първия до последния ден. Сумата, похарчена за кранове, извънгабаритна техника, транспортни средства, труд и други консумативи е над 600 000 лв.“, заяви Станко Станков. Той отново се позова на тяхната експертиза, изготвена в Румъния и Германия. „Експертизата е  направена от лица, които имат огромен опит в подобни катастрофи. Тяхното категорично  заключение е, че не скоростта е причина за катастрофата. Ако тя беше причина трябваше да е над 111 км /ч, а композицията, според доклада на звеното за разследване на катастрофи при Министерството на транспорта се движили  мисля, че беше  с 80 км/ ч. Причината, според експертите е или незаключена стрелка №5 или счупена стрелка №5, защото цялата композиция, включително двата локомотива и 2 вагона минават  без проблеми по стрелка №1 и на стрелка №5, която е със същия радиус като стрелка №1 се разкъсва на шестия вагон. Не е възможно един вагон да се движи по два коловоза. Шестият вагон се е движил с първата си колоос на трети коловоз, а с втората си колоос на 4 коловоз, няма как при този начин на движение на два различни коловоза да не се стигне до дерайлиране“, каза Станков. \r\nОтносно заведените искове от жители на Хитрино, той посочи, че компанията има възможност да обезщети тези искове, но в рамките на разумни параметри, ако бъде осъдена. „Само съдът ще каже кой е виновен и колко е виновен“, коментира Станков. Той посочи, че е имал срещи след инцидента с двамата машинисти, те са на работа във фирмата и получават заплати. „Знам какъв трябва да бъде изходът, но не знам какъв ще бъде. Имам опасения относно това дали експертизата ни ще бъде приета като доказателство, ще направим искане тя да бъде приобщена като такова по делото. По част от гражданските дела, които продължават, тя  е приета като доказателство“, посочи Станков.\r\nИвелина ИВАНОВА", "date": "2018.05.08", "title": "Станко Станков, управител на „Булмаркет ДМ“: Всички от компанията сме убедени, че двамата машинисти нямат лична вина за жп катастрофата на гара Хитрино"}
{"url": "http://www.focus-news.net/news/2018/05/08/2519310/aleksandar-vuchich-reshenieto-na-kosovskiya-problem-shte-bade-kray-na-politicheskata-mi-kariera.html", "text": "Решението на косовския проблем – по какъвто и да е начин, ще означава и край на политическата ми кариера. Това заяви държавният глава на Сърбия Александър Вучич в интервю за 15-та годишнина от издаването на белградския вестник „Курир“, отбелязва скопското електронно издание  „Нова Македония“.\r\n„Когато става въпрос за Косово, се надявам на решение. Знам, че каквото и да бъде то, това ще е краят за мен в политиката“, подчерта Вучич пред „Курир“.\r\nПомолен за по-подробен коментар, сръбският президент обвърза обяснянието с манталитета на своите сънародници. „Сърбите са такива. Никога няма да ми простят своето по-добро бъдеще и мира. В Сърбия се отбелязват само пораженията и войните“, подчерта Вучич.  Тереза Герова", "date": "2018.05.08", "title": "Александър Вучич: Решението на косовския проблем ще бъде край на политическата ми кариера"}
{"url": "http://www.focus-news.net/news/2018/05/08/2519303/veliko-tarnovo-s-predstavyane-na-osnovnite-si-deynosti-regionalnata-struktura-na-balgarskiya-cherven-krast-shte-otbelezhi-svoya-praznik.html", "text": "С представяне на основните дейности Регионалната структура на Българския Червен кръст (БЧК) във Велико Търново ще отбележи днешния си празник. Демонстрациите ще се представят от членове на Младежката организация в парк „Марно поле“ и ще започнат в 17.00 часа. Това каза за Радио „Фокус“ – Велико Търново Димитър Русев, директор на БЧК – Велико Търново. Той уточни, че момичетата и момчетата ще са в разделени в различни пунктове, сред които ще има и такъв с информационни материали. „Ще има демонстрации на първа помощ, става въпрос за планинско и водно спасяване. Ще има и демонстрации на кръводаряване, както и на дейността на Български младежки Червен кръст,  на социално – помощна дейност, с която се занимаваме“, разказа още Димитър Русев. Освен това е предвидено забавление и за най-малките посетители на празника. За тях ще има специално поставени бели платна, на които те ще могат да нарисуват начина, по който разбират дейността на БЧК. Членовете на Червенокръстката организация в региона са общо 5 650 човека.\r\nЛуиза ТРАНЧЕВА", "date": "2018.05.08", "title": "Велико Търново: С представяне на основните си дейности Регионалната структура на Българския Червен кръст ще отбележи своя празник"}
{"url": "http://www.focus-news.net/news/2018/05/08/2519313/lyubomir-hristov-kmet-na-shumen-prof-hristo-trendafilov-shte-bade-udostoen-sas-zvanieto-pocheten-grazhdanin-na-grad-shumen-na-praznika-na-grada-11-may.html", "text": "По случай деня на Шумен - 11 май, на тържествена сесия на общинския съвет, ще бъдат връчени награди в областта на изкуството и културата, каза в сутрешния блок “Добро утро, България“ за Радио \"Фокус\" кметът на града Любомир Христов. Ще бъде връчено и почетно звание на проф. Христо Трендафилов, един от най-големите специалисти по българска средновековна литература. \r\n„Действително шуменци има с какво да се гордеят и са дали много от първите неща в България, допълни Любомир Христов. В Шумен е една от първите театрални постановки, първият симфоничен оркестър, първото девическо училище. За 11 май е организирана и богата културно-развлекателна програма\", посочи Любомир Христов и каза още, че от няколко години празника на града започва с урок по родолюбие в училищата. На този ден започват и Друмевите театрални празници, които продължават цяла седмица. Той допълни, че община Шумен подпомага финансово международния фестивал Друмеви празници, които тази година са посветени на 185 години от рождението и 140 години от смъртта на Добри Войников.", "date": "2018.05.08", "title": "Любомир Христов, кмет на Шумен: Проф. Христо Трендафилов ще бъде удостоен със званието „Почетен гражданин на град Шумен” на празника на града - 11 май"}
{"url": "http://www.focus-news.net/news/2018/05/08/2519316/vedomosti-balgarskite-prevozvachi-poluchiha-razreshenie-za-novi-poleti-ot-moskva-do-burgas.html", "text": "Българските превозвачи са получили разрешение за 44 полета седмично по линията Москва-Бургас за летния сезон на текущата година, съобщава руският вестник „Ведомости“, като отбелязва, че това противоречи на договореностите от авиационните власти на България и Русия от януари 2017 г., които предвиждат авиокомпании от двете страни да имат право на изпълнението на 28 полета седмично по линията.\r\nПолетите от руската столица се изпълняват от S7 (21 на седмица) и националния превозвач „Аерофлот“ (два на седмица, първият от които – от 2 юли). От Бургас за Москва „България Еър“ изпълнява 28 полета на седмица. \r\n„Превишаването на квотите от българска страна", "date": "2018.05.08", "title": "„Ведомости“: Българските превозвачи получиха разрешение за нови полети от Москва до Бургас"}
{"url": "http://www.focus-news.net/news/2018/05/08/2519276/kancho-stoychev-sotsiolog-demonstratsiite-ot-opozitsiyata-v-rusiya-predi-tseremoniyata-po-vstapvaneto-v-dlazhnost-na-prezidenta-vladimir-putin-sa-normalno-yavlenie.html", "text": "Демонстрациите от опозицията в Русия, преди церемонията по встъпването в длъжност на президента Владимир Путин, са нормално явление. Това каза в интервю за сутрешния блок „Добро утро, България“ на Радио „Фокус“ социологът Кънчо Стойчев. Според него най-важното, което трябва да се каже, е, че огромното мнозинство от руското население подкрепя политиката на руския държавен глава. Една от причините за тази подкрепа е вътрешната стабилизация и ръста на руската икономика, обясни Стойчев. Втората причина е връщането на достойнството на Русия на международната сцена, добави той. „За руския национален характер това достойнство е изключително важно. Руснаците бяха несправедливо унизени, беше размахано някакво знаме на победата, че са загубили Студената война. Това бяха главно западни анализатори, т.нар. „глупава част от западните анализатори. Позволявам си да кажа глупави, защото животът вече даде своята оценка, че това е наистина безкрайно глупаво.“ Кънчо Стойчев допълни, че аналогии между демокрации в една или друга страна не могат да бъдат правени. Според него Русия е съвършено различна страна, заради огромните й размери. Установяването  напълно на либерална демокрация в Русия е възможно да предизвика разпад на държавата, което ще доведе света до катастрофа, предположи социологът. Той уточни, че Владимир Путин е представител на умереното и западно ориентирано крило на руската политика. Според социолога, руският президент ще продължи да води твърда международна политика. Кънчо Стойчев смята, че това е неговият последен управленски мандат.", "date": "2018.05.08", "title": "Кънчо Стойчев, социолог: Демонстрациите от опозицията в Русия, преди церемонията по встъпването в длъжност на президента Владимир Путин, са нормално явление"}
{"url": "http://www.focus-news.net/news/2018/05/08/2519319/shumen-71-godishen-mazh-ot-grada-e-stanal-zhertva-na-telefonna-izmama-s-18-700-leva.html", "text": "71-годишен мъж от Шумен бил въведен в заблуда и измамен по телефона, след което предал на измамници 18 700 лева и около 38 грама златни накити. Това съобщиха от ОДМВР-Шумен. Парите и ценностите били „ за съдействие на полицията за задържане на телефонни измамници“. В схемата първо паднала съпругата му. На стационарен телефон около 10 часа вчера се обадил непознат мъж. Представил се за майор Димов от полицията в Шумен и съобщил, че телефонът се подслушва тъй като попаднал като потенциално опасен в списъка на телефонни измамници. Обяснил, че е възможно да получи обаждане и да  се опитват да я заблудят. Казал й, че трябва да бъде внимателна. Разговорът приключил. Веднага след това се обадил непознат мъж, и се представил за лекар. Казал на жената, че дъщеря й е пострадала в катастрофа. Тя  разбрала, че се опитват да я измамят, тъй като нямала дъщеря. Отново се обадил „майор Димов“. Обяснил, че са засекли обаждането. Попитал я с каква сума разполага и й дал указания да остави парите до трафопост, който бил близо до дома й.  С идеята, че помага на полицията жената взела всички пари от дома си и оставила на указаното място 1700 лева. Малко след това й звъннали и казали, че измамникът бил заловен, но двама от групата успели да се измъкнат. В това време в тях се прибрал съпругът й. Измамниците успели да вкарат и него в схемата. Настоявали, че трябва да се довърши започнатото „добро дело“  и го убедили да изтегли спестяванията си.  Мъжът казал, че разполага със 17 000 лева, но трябвало да ги изтегли от банка. Дадени му били указания как да продължи да действа. За да го „контролират“ мнимите полицаи му  поискали номер на мобилен телефон. Държали го през цялото време на линия. Мъжът със собствения си автомобил отишъл до Варна, изтеглил пари. Следвал указанията по телефона, че трябва да се върне в Шумен и да чака инструкции как да продължи да „съдейства на полицията“.  След като се прибрал в града му казали, че се налага да бият отбой за операцията, но му казали да изчака нови указания. Те дошли след минути- трябвало да тръгне към град Бяла, Русенско. Получили информация, че измамниците са там. Шуменецът  трябвало да се съгласи да иде сам, за да може да остави пари, искани за лечение на дъщеря му. С идеята, че отново помага на полицията мъжът тръгнал, но малко преди Бяла получил инструкции да остави парите  и златото до табела на населено място и да се изтегли бързо, за да могат измамниците да бъдат задържани на място като вземат парите. Обещано било на мъжа, че цялата сума ще му бъдат върнати веднага след като бъде хваната престъпната група. Благодарили му за съдействието за залавяне на единия измамник в Шумен и му казали да чака обаждане по телефона кога и как ще му възстановят парите и златото. Малко по-късно установил, че е измамен и подал сигнал в полицията. На място разбрал, че никога не са му звънили полицаи и не са му искали съдействие за каквото и да е. Установил, че всички проведени разговори били с телефонни измамници, които се представяли  за лекари и за полицаи.  Кошмарът за него и жена му продължил девет часа Образувано е досъдебно производство за извършено престъпление по чл. 209 от НК.", "date": "2018.05.08", "title": "Шумен: 71-годишен мъж от града е станал жертва на телефонна измама с 18 700 лева"}
{"url": "http://www.focus-news.net/news/2018/05/08/2519318/stara-zagora-pod-24-chasovo-nablyudenie-e-nivoto-na-vodata-v-rekite-i-mikroyazovirite-v-obshtina-kazanlak.html", "text": "Почистени са речните корита на територията на община Казанлък и непрекъснато се полагат грижи за поддръжката им, каза за Радио „Фокус“ управителят на Общинско предприятие „Комунални дейности и поддръжка на инфраструктурата“ Николай Чалъков. Той поясни, че под контрол са и микроязовирите в Казанлъшко.  Поддържа се и коритото на Стара река, която преминава през територията на Казанлък.\r\nВсички реки и микроязовири на територията на община Казанлък, които не са отдадени на концесия или под наем се проверяват. Те са под 24-часово наблюдение от страна на екип на Гражданска защита и специалист на общинското  предприятие. Николай Чалъков поясни още, че е добро състоянието на микроязовирите, следи се нивото на водата в тях. Регулярно се правят проверки на изпусквателите и стените и на микроязовири отдадени на концесия на физически и юридически лица. \r\nСлавяна ГАЙДАРОВА", "date": "2018.05.08", "title": "Стара Загора: Под 24-часово наблюдение е нивото на водата в реките и микроязовирите в община Казанлък"}
{"url": "http://www.focus-news.net/news/2018/05/08/2519317/shumen-lek-avtomobil-se-e-obarnal-i-izgoryal-kray-patya-ot-selo-nova-byala-reka-kam-varbitsa-sled-kato-nepravosposoben-vodach-e-sednal-zad-volana-sled-upotreba-na-alkohol.html", "text": "Неправоспособен водач, седнал зад волана след употреба на алкохол е установен от полицейски служители. Мъжът пътувал по пътя от село Нова бяла река към Върбица. Това съобщиха от ОДМВР-Шумен. Инцидентът станал  около 02:40 часа на 6 май. На място бил пратен полицейски екип. Изяснено било, че катастрофата е предизвикана от  Б.А. /40г./ с постоянен адрес във Върбица , който управлявал Сеат „Кордоба“ с шуменска регистрация. Загубил контрол над автомобила и се блъснал в храсти край пътя. На място бил пратен и противопожарен екип, тъй като било съобщено, че автомобилът се е запалил. Огнеборците заварили сеата горящ и обърнат на дясната си страна. Пожарът бил погасен с 200 л. вода. Автомобилът е унищожен. Водачът е неправоспособен,  а след тест дрегерът отчел 2,36 промила алкохол в издишания въздух. Б.А. не е дал кръвна проба за анализ. Задържан е за срок до 24 часа в полицейското управление във Велики Преслав. За извършено престъпление по чл. 343 Б от НК е започнато бързо производство.", "date": "2018.05.08", "title": "Шумен: Лек автомобил се е обърнал и изгорял край пътя от село Нова бяла река към Върбица, след като неправоспособен водач е седнал зад волана след употреба на алкохол"}
{"url": "http://www.focus-news.net/news/2018/05/08/2519315/ministar-ivaylo-moskovski-pravitelstvoto-podkrepya-prevozvachite-v-protesta-sreshtu-paketa-za-mobilnost-obsazhdan-v-es.html", "text": "Правителството подкрепя превозвачите. Това каза пред журналисти министърът на транспорта Ивайло Московски в Министерски съвет след проведена среща на премиера Бойко Борисов с представители на превозвачи във връзка с т.н. Пакет за мобилност, който в момента се обсъжда в ЕС, предаде репортер на Агенция „Фокус“.  На срещата беше декларирана категорична подкрепа на правителството към превозвачите. „Така е била позицията и до момента на ресор „Транспорт“. Тя не кореспондира с исканията, най-вече от страна на Франция, за Пакета за мобилност“, обясни Московски.  Агенция „Фокус“ припомня: \r\nВ края на миналия месец българските превозвачи обявиха, че излизат на национален протест на 15-и и 16-и май заради т.н. Пакет за мобилност, който в момента се обсъжда в ЕС.\r\nЧаст от изискванията са шофьорите да се прибират до родното си място на всеки 3 седмици, след третия ден в страна от ЕС на шофьор да се плаща по нормите за командировки на държавата, в която е влязъл, да не се спи в кабините на камионите и 45-часовата задължителна почивка на седмица се изкарва в хотел, промени в правилата за шосейния каботаж, който на практика ще го премахне. Според превозвачите пакетът има за цел единствено да изхвърли от европейските превози компаниите от Източна Европа. Според хора от бранша промените са чиста доза протекционизъм за няколко държави, с което се цели Големите страни в Европа да изхвърлят от пазара българските, полските, унгарските и румънските камиони. Всеки четвърти камион в Европа е полски. Българските шофьори в Европа са над 40 000, а шофьорите у нас са близо 70 000.\r\nСтрани като Франция, Германия, Австрия и Италия подкрепят промените.\r\nЦветелин ДИМИТРОВ", "date": "2018.05.08", "title": "Министър Ивайло Московски: Правителството подкрепя превозвачите в протеста срещу Пакета за мобилност, обсъждан в ЕС"}
{"url": "http://www.focus-news.net/news/2018/05/08/2519322/shumen-44-godishen-mazh-ot-yasenkovo-e-zaginal-v-paten-intsident-blizo-do-seloto.html", "text": "44-годишен мъж от  Ясенково е загинал в пътен инцидент близо до родното си село. Това съобщиха от ОДМВР-Шумен. Произшествието е станало около 18:35 часа на 6 май. Х. И. пътувал със собствения си лек автомобил Форд „Мондео“ с шуменска регистрация по пътя от село Борци в посока към Ясенково. На десен завой загубил контрол над автомобила поради движение с несъобразена скорост, навлязъл в лявото платно и се блъснал в насрещно движещият се лек автомобил Опел „Вектра“ с шуменска регистрация.  След удара водачът на форда е загинал на място. В МБАЛ-Шумен са откарани водачът и пътникът от опела. След преглед Т. С. / 30 г./ и баща му М. И. /48 г./ от село Борци са освободени без наранявания. На Т. С. е взета кръвна проба за анализ.  На мястото на произшествието пристигнал  и противопожарен екип от Каолиново. Екип от Шумен е оказал техническа помощ  и е срязал двете врати вляво на форда за изваждане на загиналия мъж. Извършен е оглед. Причините за фаталния инцидент са в процес на изясняване. Пътният участък е бил опесъчен, почистен и обезопасен за преминаващите автомобили.  Образувано е досъдебно производство.", "date": "2018.05.08", "title": "Шумен: 44-годишен мъж от  Ясенково е загинал в пътен инцидент близо до селото"}
{"url": "http://www.focus-news.net/news/2018/05/08/2519314/mvnr-onkobolnata-teodora-madzharova-otpatuva-tazi-sutrin-ot-sau-paulu-za-istanbul-kadeto-shte-ya-posreshtne-spetsialno-oborudvanata-lineyka-i-shte-ya-prevozi-do-sofiya.html", "text": "Българката Теодора Маджарова, която се намира в тежко здравословно състояние, отпътува тази сутрин от Сау Паулу за Родината с редовен полет до Истанбул. Това съобщиха от пресцентъра на Министерството на външните работи (МВнР). По указания на вицепремиера и министър на външните работи Екатерина Захариева нашите мисии във Федерална република Бразилия и в Република Турция оказват пълно съдействие за транспортирането на българската гражданка. Маджарова бе превозена от болницата в град Можи Гуасу до летище Гуарулос – Сау Паулу, със специализирана линейка със съвременно оборудване и две медицински лица, придружавана от български консул. Служители на Министерството на външните работи на Федерална република Бразилия и на авиокомпанията подпомогнаха преминаването през летище \"Гуарулос\". На летище “Ататюрк” Истанбул г-жа Маджарова ще бъде посрещната от специално оборудваната линейка, която ще превози нашата съгражданка до София. Местните институции оказват пълно съдействие. Двама служители в Генералното консулство в Истанбул ще съдействат за бързото преминаване на българската гражданка и придружаващите я през контролните органи. В случай че възникне необходимост от хоспитализирането й в гр. Истанбул, тя ще бъде приета в болница, която е разположена в непосредствена близост до летище „Ататюрк“, която  е подготвила за целта лекарски екип. \r\nПо преценка на фирмата за медицински транспорт трансферът до Република България ще бъде извършен с линейка, а не със самолет. Турските медицински специалисти, придружаващи г-жа Маджарова, в консултация с български лекари, смятат, че инсталирането на медицинската апаратура в самолет от Истанбул до София би отнело значително време, което, допълнено с по-ниската скорост на полета при българския военнотранспортен самолет Спартан, не би спестило време. Риск носи и повторното излагане на българката на промени в налягането.  \r\nГК-Истанбул и ГК-Одрин ще окажат съдействие при преминаването на линейката през държавната граница.", "date": "2018.05.08", "title": "МВнР: Онкоболната Теодора Маджарова, отпътува тази сутрин от Сау Паулу за Истанбул, където ще я посрещне специално оборудваната линейка и ще я превози до София"}
{"url": "http://www.focus-news.net/news/2018/05/08/2519324/silistra-stareyshini-gerb-organizirat-folkloren-sabor-nadpyavane-pensionerski-klubove-2018-g-na-12-may.html", "text": "Над 500 самодейци от 35 състава от област Силистра ще вземат участие в 5-ия фолклорен събор „Надпяване пенсионерски клубове – 2018 г.“. Това съобщиха от пресцентъра на ПП ГЕРБ. Организатори на събитието са Старейшини ГЕРБ - Силистра и областният координатор на структурата Иван Иванов.\r\nСъборът ще се проведе на 12 май 2018 г. (събота) от 9.30 часа в салона на Драматичен театър Силистра.", "date": "2018.05.08", "title": "Силистра: Старейшини ГЕРБ организират фолклорен събор „Надпяване пенсионерски клубове – 2018 г.” на 12 май"}
{"url": "http://www.focus-news.net/news/2018/05/08/2519320/varna-rayonnata-prokuratura-predade-na-sad-dvama-dushi-za-izmama-za-blizo-400-000-leva.html", "text": "С обвинителен акт на Районната прокуратура във Варна на съд са предадени 38-годишният Младен В. и неговият помагач и подбудител Ивайло Т. за измама, от която е причинена имотна вреда за близо 400 000 лева. Това съобщиха от Апелативна прокуратура – Варна. Двамата са извършили престъплението по член 210, ал. 1, т. 5, във връзка с член 209, ал. 1 от НК в съучастие и като продължавано деяние.  \r\nЗа времето от 14 до 15 октомври 2014 г. във Варна, Пловдив и София с цел да набавят за себе си и за неустановено по делото лице имотна облага възбудили и поддържали заблуждение у пълномощници на „Ойл Грейн БГ“ ЕООД. Младен се представял като управител на „Фиор ди лате“ ООД и регистриран земеделски производител, и договорил 2 сделки от името и за сметка на дружеството за покупко-продажба на 500 тона слънчоглед с цена 495 лв. за тон и 300 тона слънчоглед на цена 500 лв. за тон. \r\nДвата договора, сключени между „Фиор ди Лате“ ООД като продавач и „Ойл Грейн БГ“ ЕООД като купувач, причинили имотна вреда в размер на 397 500 лева на „Ойл Грейн БГ“ ЕООД и неговия истински управител. Причинената вреда е в големи размери, като подсъдимият Младен В. действал като пряк извършител на деянието, а Ивайло – като подбудител и помагач със съвети и разяснения за извършване на измамата.\r\nИ двамата подсъдими не са дали обяснения по време на досъдебното производство. И Младен В., и Ивайло Т. са осъждани. Ако бъдат признати за виновни от Варненския районен съд, двамата мъже могат да получат наказания от 2 до 8 години лишаване от свобода, като съдът може да постанови и конфискация до една втора от имуществото им.", "date": "2018.05.08", "title": "Варна: Районната прокуратура предаде на съд двама души за измама за близо 400 000 лева"}
{"url": "http://www.focus-news.net/news/2018/05/08/2519321/hristo-hristov-prevozvach-poluchihme-podkrepa-za-protest-na-16-i-17-may-kogato-se-sabirat-vsichki-evropeyski-lideri-v-sofiya.html", "text": "Получихме подкрепа за протест, който ще проведем на 16 и 17 май, когато се събират всички европейски лидери в София. Това каза Христо Христов, собственик на фирма „Дискордиа“ по време на брифинг след среща с премиера Бойко Борисов, предаде репортер на Агенция „Фокус“. “От името на бранша искам да потвърдя, че получихме безрезервна подкрепа от страна на министър-председателя, както и на нашия ресорен министър. Начертахме конкретните стъпки, в срещите между Меркел и Макрон с нашия премиер ще бъде поставена тази тема. Премиерът каза, че ще ни осигури и среща с еврокомисаря по транспорт с представители на нашия бранш“, заяви Христов. „България може би е най-ощетената държава, ако този закон бъде приет. От 12 500 фирми, занимаващи се с международен транспорт по-голямата част от тях ще фалират, а по-добрите ще се релокират в други европейски държави и една малка част ще останат да оцеляват“, допълни още той. \"Искам да призова и синдикатите да застанат рамо до рамо с нас, защото няма да е потърпевш само бизнеса, но и нашите добри специалисти, шофьори и служители. Те ще бъдат принудени да работят в западни компании. Това е едно чисто ограбване на национален доход и нашите синдикати трябва да знаят, че работниците ни няма да ги има в България, а те най-вероятно ще бъдат в чужди синдикати\", каза още Христо Христов. \r\nЦветелин ДИМИТРОВ", "date": "2018.05.08", "title": "Христо Христов, превозвач: Получихме подкрепа за протест на 16 и 17 май, когато се събират всички европейски лидери в София"}
{"url": "http://www.focus-news.net/news/2018/05/08/2519326/sport-zaradi-kontuziya-loran-koshchelni-shte-ostane-izvan-terena-za-shest-mesetsa.html", "text": "Защитникът на Арсенал Лоран Кошчелни ще се възстановява шест месеца от контузия, която получи по време на полуфиналния мач в Лига Европа срещу отбора на Атлетико Мадрид. 32-годишният футболист скъса сухожилие в началото на двубоя миналата седмица, след което стана ясно, че ще пропусне Световното първенство в Русия, където трябваше да играе за националния отбор на Франция. \r\nКонтузията вероятно ще сложи и край на кариерата на Кошчелни в националния отбор, тъй като той вече бе заявил, че ще се оттегля от него след Мондиал 2018.", "date": "2018.05.08", "title": "Спорт: Заради контузия Лоран Кошчелни ще остане извън терена за шест месеца"}
{"url": "http://www.focus-news.net/news/2018/05/08/2519329/blagoevgrad-obshtinata-otbelyazva-73-godini-ot-pobedata-nad-fashizma-i-denyat-na-evropa.html", "text": "Община Благоевград ще отбележи 73 години от  края на Втората световна война на 9 май и Ден на Европа. Това съобщиха от пресцентъра на Общината. Ритуалът по полагане на цветя в памет на загиналите във войната ще се проведе от 11:00 часа пред паметната плоча на загиналите за обединението и независимостта на България, която се намира пред зала „22 септември“. \r\nНа 9 май 1945 г. с подписването на капитулацията на Германия завършва Втората световна война. Военните действия се водят на територията на 4 континента и в нея са въвлечени 61 държави.\r\nВъв втората фаза на войната се включват над 6 000 души от Югозападна България. От региона на Благоевград в сраженията участват над 2 300. \r\nНа 9 май отбелязваме още и Денят на Европа.  Той е посветен на мира и обединението в Европа. \r\n9 май се чества в различни форми в повечето държави - членки на ЕС и кандидат-членки на ЕС, като Турция. Поради политическия характер на този ден, той се използва като възможност да се информират хората за ЕС и да се говори в подкрепа на европейската интеграция.", "date": "2018.05.08", "title": "Благоевград: Общината отбелязва 73 години от победата над фашизма и Денят на Европа"}
{"url": "http://www.focus-news.net/news/2018/05/08/2519328/zapochva-konkursat-za-nagradata-dzhon-atanasov-na-prezidenta-na-republikata-za-2018-godina.html", "text": "Започва ежегодният конкурс за Наградата на Президента на Републиката на името на световноизвестния изобретател от български произход Джон Атанасов, създал първия електронен цифров компютър с регенеративна памет. Това съобщиха от прессекретариата на държавния глава.\r\nНаградата „Джон Атанасов“ се връчва на изявили се в световен мащаб млади български учени и изследователи в областта на компютърните науки от 2003 г.   \r\nСред лауреатите на президентската награда са ръководители на изследователски центрове на водещи научно-изследователски институти и мултинационални компании в различни направления на компютърните науки. \r\nВ президентската инициатива през 2018 г. ще се връчват отличия в следните категории: \r\n- Награда „Джон Атанасов“ на Президента на Република България – връчва се на млади български учени, изявили се в областта на компютърните науки, с цел насърчаване в световен мащаб на развитието на потенциала на младите българи;\r\n- Грамота „Джон Атанасов – Ученици и техните преподаватели“ – за успехи, постигнати в международните олимпиади по информатика и по информационни технологии през годината;\r\n- Грамота „Джон Атанасов – за проект с голям обществен принос“; \r\n- Грамота „Джон Атанасов – за дебютен пробив в областта на компютърните технологии“. \r\nНосителите на Наградата и Грамотите „Джон Атанасов“ се определят от жури, съставено от водещи в областта на компютърните науки учени и професионалисти. \r\nКрайният срок за кандидатстване за отличията е 31 август 2018 година. Правилата за всяка от категориите и необходимите документи за участие в конкурса са публикувани на сайта на президентската институция. \r\nДопълнителна информация може да бъде получена на тел. 02/9239393 и на е-mail: nagradajohnatanasoff@president.bg", "date": "2018.05.08", "title": "Започва конкурсът за Наградата „Джон Атанасов“ на Президента на Републиката за 2018 година"}
{"url": "http://www.focus-news.net/news/2018/05/08/2519332/dobrich-prodalzhavat-planovite-deynosti-po-proekta-na-obshtinata-integriran-proekt-za-vodniya-tsikal-na-gr-dobrich-faza-1.html", "text": "1”Продължават плановите дейности по проекта на Общината „Интегриран проект за водния цикъл на гр. Добрич - Фаза 1”, предаде кореспондентът на Радио „Фокус” – Варна. Строителните работи по ЛОТ 3 днес се изпълняват по улиците: “Никола Петков“, “Балкан“, “Цар Освободител“- от „Каменица“ до „Емона“, “Димитър Ковачев“- от „Емона“ до „Каменица“. По ЛОТ 2 - по улиците: „Струма“, „Добричка епопея“, „Арда“, Разлог“, „Вежен“, „Четник Атанасов“, „Сава Огнянов“, „Панайот Станчев“ и „Георги Кирков“. Ежедневно на сайта на Община град Добрич се публикува актуална информация за планираните дейности за улеснение на гражданите. \r\nЖулиета НИКОЛОВА", "date": "2018.05.08", "title": "Добрич: Продължават плановите дейности по проекта на Общината „Интегриран проект за водния цикъл на гр. Добрич - Фаза 1”"}
{"url": "http://www.focus-news.net/news/2018/05/08/2519334/pregled-na-mezhdunarodnite-novini-do-13-chasa-agentsiya-fokus.html", "text": "Българските превозвачи са получили разрешение за 44 полета седмично по линията Москва-Бургас за летния сезон на текущата година, съобщава руският вестник „Ведомости“, като отбелязва, че това противоречи на договореностите от авиационните власти на България и Русия от януари 2017 г., които предвиждат авиокомпании от двете страни да имат право на изпълнението на 28 полета седмично по линията.\r\nПолетите от руската столица се изпълняват от S7 (21 на седмица) и националния превозвач „Аерофлот“ (два на седмица, първият от които – от 2 юли). От Бургас за Москва „България Еър“ изпълнява 28 полета на седмица. \r\n„Превишаването на квотите от българска страна", "date": "2018.05.08", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/05/08/2519333/v-sofiyski-gradski-sad-na-10-may-shte-bade-gledano-iskane-za-izmenenie-na-myarka-ot-mariya-veleva-obvinena-za-ubiystvoto-na-bashta-si.html", "text": "На 10 май, от 11.30 часа, 6-ти състав на Софийски градски съд разгледа искане за изменение на мярка от Мария Велева, обвинена за убийството на баща си в ракон \"Люлин\". Това съобщиха от съда.", "date": "2018.05.08", "title": "В Софийски градски съд на 10 май ще бъде гледано искане за изменение на мярка от Мария Велева, обвинена за убийството на баща си"}
{"url": "http://www.focus-news.net/news/2018/05/08/2519325/dobrich-oblastniyat-savet-na-bchk-shte-otbelezhi-svetovniya-den-na-cherveniya-krast-i-cherveniya-polumesets-v-delova-i-rabotna-atmosfera.html", "text": "Областният съвет (ОС) на БЧК в Добрич ще отбележи Световния ден на Червения кръст и Червения полумесец в делова и работна атмосфера. Това съобщи д-р Артюн Еринозов, директор на Областния съвет на Български Червен кръст (ОС на БЧК) в Добрич, предаде кореспондентът на Радио „Фокус” – Варна. В този период всички служители и доброволци са по места в цялата област и се работи по програмата за раздаване на хранителни помощи, посочи д-р Еринозов. Днес тържество по повод 8 май няма да има в Добрич, допълни той. През есента, през месец октомври тържествено ще бъдат отбелязани 140 години БЧК, тогава ОС в добруджанския град ще награди отличите се служители и доброволци. Поради слаба активност в град Добрич от страна на правоимащите лица, включени в хранителна програма‘ 2016, Областният съвет на БЧК удължи срока за раздаване на хранителни продукти във временните пунктове в града до 11 май. До 12,00 часа на тази дата ще продължи вторият транш за раздаване на хранителни пакети. Срокът е валиден само за временните пунктове в град Добрич. Хранителните продукти се раздават в делнични дни от 9,00 до 16,00 ч. в ДКЦ – 2 и в сградата на студентско общежитие на Висше училище по мениджмънт (ВУМ) на ул. „Бачо Киро“ №5а. Справки могат де се извършват по телефона и по места, на самите пунктове.\r\nЖулиета НИКОЛОВА", "date": "2018.05.08", "title": "Добрич: Областният съвет на БЧК ще отбележи Световния ден на Червения кръст и Червения полумесец в делова и работна атмосфера"}
{"url": "http://www.focus-news.net/news/2018/05/08/2519335/glavniyat-prokuror-sotir-tsatsarov-nagradi-prokurora-ot-sgp-stefan-rachev-za-rabotata-mu-po-deloto-za-ubiystvoto-na-yana-v-borisovata-gradina.html", "text": "Главният прокурор Сотир Цацаров връчи почетен знак „За заслуги“ и грамота на прокурора от Софийска градска прокуратура (СГП) Стефан Рачев за работата му по делото за убийството на Яна в Борисовата градина. Това съобщиха от пресцентъра на Прокуратурата на Р България.\r\nИзвършителят на убийството на Яна – Николай Русинов – Чеци, беше окончателно признат за виновен от Върховния касационен съд. Разследването под ръководството на прокурор Рачев продължи 1 г. и 4 месеца. Наградата на прокурор Рачев беше връчена в присъствието на административния ръководител на Софийска градска прокуратура Емилия Русинова.", "date": "2018.05.08", "title": "Главният прокурор Сотир Цацаров награди прокурора от СГП Стефан Рачев за работата му по делото за убийството на Яна в Борисовата градина"}
{"url": "http://www.focus-news.net/news/2018/05/08/2519330/temata-za-paketa-za-mobilnost-shte-bade-konkretno-diskutirana-na-sreshtata-na-premiera-borisov-s-prezidenta-makron-i-kantslera-merkel-v-sryada-i-chetvartak.html", "text": "Темата за пакета за мобилност ще бъде конкретно дискутирана на срещата на премиера Борисов с президента Макрон и канцлера Меркел в сряда и четвъртък. Това каза министърът на транспорта, информационните технологии и съобщенията Ивайло Московски след среща с представители на автомобилните превозвачи, заради тяхното желание за протест срещу новите евроизисквания, които предвиждат ограничения за тежкотоварните камиони, предаде репортер на Агенция „Фокус“. „Държа да подчертая, че позицията и до момента на ресор „Транспорт“ не кореспондира с исканията от страна на Франция за пакета за мобилност. Нашите колеги на ниво работна група, които обсъждат текстовете и които участват на заседанията, с представители на всички останали държави, категорично са заявявали позицията, която е такава и на представителите на транспортния бранш в България. Разминаванията са на няколко места. На първо място – става въпрос за задължителното връщане на водачите на транспортните средства у дома – категорично сме против“, каза още той. „Ние смятаме, че тук се нарушават човешки права. Няма как да бъдат задължавани свободни граждани къде да прекарват своята почивка. Вторият спор е за времето, за което трябва да бъде направена тази почивка, тоест брой седмици. Третата тема, която не се приема от България е за възможността за почивка в кабините на превозните средства. И още един проблем има. Когато има щета върху товара или превозното средство, а водачът не е на място, застрахователните компании не изплащат обезщетения. Искането във Франция е превозвачите да извършват своите почивки в хотели или мотели. Да това се прави, но тогава, когато има възможност да се обезпечи сигурността на товара и превозното средство, а именно някъде по-близо до тези хотели – паркинги със необходимата охрана“, допълни още той. „Държа да подчертая, че и в момента получихме пълната подкрепа на министър-председателя Борисов. От тук нататък ни предстоят много тежки дебати. Това, което сме начертали като план за действие е следното: сряда и четвъртък предстоят срещи между премиера Борисов, президента Макрон и канцлера Меркел. Те не са конкретно по тази тема, но ангажимента на премиера Борисов е, че тази тема ще бъде конкретно дискутирана на тези срещи с ясната позиция на българското правителство“, каза още Московски. \r\nЦветелин ДИМИТРОВ", "date": "2018.05.08", "title": "Темата за пакета за мобилност ще бъде конкретно дискутирана на срещата на премиера Борисов с президента Макрон и канцлера Меркел в сряда и четвъртък"}
{"url": "http://www.focus-news.net/news/2018/05/08/2519338/sport-petya-arshinkova-zapochna-s-pobeda-uchastieto-si-v-turnira-v-kayro-gergana-topalova-izliza-na-korta-v-sryada.html", "text": "Петя Аршинкова започна с победа участието си на турнира по тенис на червени кортове в египетската столица Кайро. Държавната шампионка на България в зала се наложи с 6:2, 6:0 над Сабхиата Нихалани от Индия в двубой, продължил 68 минути.\r\nДруга състезателка от България - Гергана Топалова, започва участието си в Кайро в сряда с мач срещу Мария Патрашку от Канада. Двете българки ще участват и в турнира на двойки, където са поставени под номер три в основната схема. Предната седмица Аршинкова и Топалова спечелиха титлата на двойки в Кайро.", "date": "2018.05.08", "title": "Спорт: Петя Аршинкова започна с победа участието си в турнира в Кайро, Гергана Топалова излиза на корта в сряда"}
{"url": "http://www.focus-news.net/news/2018/05/08/2519336/petko-angelov-prevozvach-tekstovete-na-tozi-mobilen-paket-se-promenyat-3-pati-samo-i-samo-da-badat-zasegnati-balgarskite-prevozvachi.html", "text": "Текстовете на този мобилен пакет се променят 3 пъти, само и само да бъдат засегнати българските превозвачи. Това каза Петко Ангелов, представител на автомобилните превозвачи, след среща с министър-председателя Бойко Борисов и министър Ивайло Московски, във връзка с новите евроизисквания, които предвиждат ограничения за тежкотоварните камиони, предаде репортер на Агенция „Фокус“. „За ваше пояснение, текстовете на този мобилен пакет се променят 3 пъти, само и само да бъдат засегнати българските превозвачи. В начало е било база, след това се сменя този текст да бъде променен с пояснението какво значи база. Превозвачите на всеки 3 седмици трябва да се прибират в дадена база. По този начин, по който се допуска „закона на Макрон“ унищожава превозвачите в България“, допълни още той. \r\nЕмил Траков (друг представител на българските автомобилни превозвачи) допълни: „Да се замислим всички – ако успеят да унищожат транспортния бранш, който допринася за 15 % от БВП на България, кой ще бъде следващият бранш, към който ще посегнат Макрон или някой друг европейски лидер. Знаете, че за нашата обезлюдена държава е добре да си върнем кадрите, които избягаха, а сега се очертава още една мигрантска вълна на кадри, които са ценни за нашия бранш“. \r\nЙордан Арабаджиев, изпълнителният директор на Съюза на международните превозвачи, отбеляза: „Благодарим на премиера за позицията и подкрепата, както и на министър Московски. Мисля, че е време да заявим каква е целта на тези рестрикции, които искат да бъдат прокарани от големите държави. Има разделение вече не по политически принципи, а по географски. Основната цел е българските транспортни компании да бъдат доведени до неконкурентноспособност, да последват фалити и крайната цел е българските шофьори да отидат да работят в западна Европа“. \r\nЦветелин ДИМИТРОВ", "date": "2018.05.08", "title": "Петко Ангелов, превозвач: Текстовете на този мобилен пакет се променят 3 пъти, само и само да бъдат засегнати българските превозвачи"}
{"url": "http://www.focus-news.net/news/2018/05/08/2519339/pernik-obshtinata-shte-se-vklyuchi-v-initsiativata-nosht-na-literaturata-na-9-may.html", "text": "На 9 май за седми път България ще участва в Нощ на литературата. В инициативата ще се включи и Перник. Проявата ще започне от 18.00 ч. в Регионална библиотека \"Светослав Минков\" - голяма читалня и НЧ \"Съзнание - 1922 г.\" - галерия \"Марин Гогев\", кв. Изток. Това съобщиха от пресцентъра на Община Перник.\r\nСъбитието стартира през 2006 година, като продължение на една друга инициатива \"Нон стоп четене“. Първоначално \"Нощта\" се провежда само в Прага, а до 2010 г. се разширява и в други градове на Чешката република. Любопитно е, че тази година броят на чешките градове, които ще участват, е 52. У нас градовете, които ще се присъединят към инициативата, са 12, като сред тях са Бургас, Варна, Велико Търново, Пловдив, Русе, София, Шумен. \r\nАктьори, музиканти и преводачи са активните участници в четенето, всяко от което продължава около 10 минути. \r\nНовото тази година е, че за първи път Нощта на литературата се обръща и към българската литература в превод. В новата поредица, която се реализира със съдействието на Къща за литература и превод, съвременни български автори ще звучат в превод на различни европейски езици. Записите ще бъдат публикувани във Фейсбук на @noshtnaliteraturata.", "date": "2018.05.08", "title": "Перник: Общината ще се включи в инициативата \"Нощ на литературата\" на 9 май"}
{"url": "http://www.focus-news.net/news/2018/05/08/2519327/armenpress-nikol-pashinyan-e-izbran-za-ministar-predsedatel-na-armeniya.html", "text": "Депутатите в парламента в Ереван избраха опозиционния лидер Никол Пашинян за нов министър-председател на Армения, съобщава информационната агенция Armenpress.\r\nИзвънредното заседание на арменския парламент за гласуването за нов премиер започна в 12 часа, като на него присъстваха 100 народни представители. Пашинян бе избран с гласовете на 59 от тях, 42-ма се изказаха „против“. \r\nЛидерът на опозицията, който оглавяваше неотдавнашните национални демонстрации в Армения, бе единственият кандидат за поста, точно както и в първия тур на изборите на 1 май. \r\nПашинян се нуждаеше от най-малко 53 гласа на депутатите в 105-местния еднокамерен парламент, за да бъде назначен на поста министър-председател на Армения. Тереза Герова", "date": "2018.05.08", "title": "Armenpress: Никол Пашинян е избран за министър-председател на Армения"}
{"url": "http://www.focus-news.net/news/2018/05/08/2519340/burgas-interesni-hora-shte-chetat-kultovi-knigi-na-priyatni-mesta-v-burgaskata-nosht-na-literaturata-na-9-may.html", "text": "На 9 май от 18.00 часа Бургас за поредна година ще се включи в общоевропейската \"Нощ на литературата\", съобщиха от пресцентъра на Общината. Събитието ще премине на приятни места, където небезизвестни личности ще четат откъси от интересни книги.\r\nСъбитието се организира от Община Бургас, съвместно с Чешкия културен център в София, културни институти и посолства на страните членки на Европейския съюз.\r\nУчастниците тази година ще ви очакват в четири \"четящи гнезда\" на комуникативни места в града: BarBossa, Кафе-книжарница \"Екслибрис\" /експо център \"Флора\"/, Craft shop Papa Beer и книжарница \"Хеликон\". Ето кои са те:\r\n* Елка Стоянова - юрист и писател - BarBossa;\r\n* Атанас Недев - китарист и вокалист на група \"Stiff Bones\" - Craft shop Papa Beer;\r\n* Росен Сеновски - китарист, композитор и писател - книжарница \"Хеликон\";\r\n* Станислав Райчев - пожарникар и участник в \"MasterChef\", Сезон 4 - Кафе-книжарница \"Екслибрис\".\r\nЗаедно с Община Бургас в инициативата се включва и Регионална библиотека \"П. К. Яворов\". В брандирания от нея с ликовете на известни писатели автобус № 9, движещ се по линията от ж.к. \"Меден рудник\" до ж.к. \"Славейков\", на пътниците ще се раздават за четене откъси от култови книги.", "date": "2018.05.08", "title": "Бургас: Интересни хора ще четат култови книги на приятни места в бургаската \"Нощ на литературата\" на 9 май"}
{"url": "http://www.focus-news.net/news/2018/05/08/2519337/mirolyub-stolarski-prevozvach-zakon-makron-pokazva-dvoynite-standarti-koito-iska-da-napravi-frenskiyat-prezident-branshat-nikoga-ne-e-bil-tolkova-obedinen.html", "text": "Закон „Макрон“ показва двойните стандарти, които иска да направи френският президент, браншът никога не е бил толкова обединен. Това каза пред журналисти Миролюб Столарски, член на УС на Асоциацията на сдруженията в автомобилния транспорт в Министерски съвет след проведена среща на премиера Бойко Борисов, транспортния министър Ивайло Московски с представители на превозвачи във връзка с т.н. Пакет за мобилност, който в момента се обсъжда в ЕС, предаде репортер на Агенция „Фокус“.  \r\n„Може би никога не е бил обединен по този начин целият транспортен съюз. Не само товарните превози са засегнати, а и автобусните. Закон „Макрон“, както ние, а и в Европа му казват, показва двойните стандарти, които иска президентът Еманюел Макрон да направи. За България както направиха двойни стандарти за храните, сега искат да направят двоен стандарт и за работната ръка. В момента българският шофьор получава малко повече пари като заплата от тези в Германия или Франция. В момента най-голямата световна фирма е Френска“, коментира Столарски. \r\nТой уточни, че всеки може би има познат, свързан с транспорта, а и като цяло всичко е обвързано със сервизите, застрахователите, социалната дейност. „Всички плащаме осигурителния доход, който е необходим на нашите превозвачи. Като спрем да го правим къде ще отиде социалната система? За нас този закон унищожава не само транспортният бранш в България, а и много други съпътстващи го. Никога браншът не е бил толкова обединен и задружен както сега. Ще искам да направим мирно шествие, когато европейските лидери са тук, за да могат да разберат какво ни причинява г-н Макрон. С тези мерки България няма смисъл да е в Европа“, допълни той.", "date": "2018.05.08", "title": "Миролюб Столарски, превозвач: Закон „Макрон“ показва двойните стандарти, които иска да направи френският президент, браншът никога не е бил толкова обединен"}
{"url": "http://www.focus-news.net/news/2018/05/08/2519342/varna-dezhurnite-ekipi-na-speshna-pomosht-v-grada-ne-sa-bili-dopalnitelno-natovareni-prez-pochivnite-dni-po-gergyovden.html", "text": "Екипите на Центъра за спешна медицинска помощ – Варна не са били допълнително  натоварени през трите почивни празнични дни по Гергьовден. Това каза за Радио „Фокус“ – Варна д-р Мая Рашева, директор на Центъра за спешна медицинска помощ във Варна. „Натовареността на екипите е била като делничен ден“, заяви д-р Мая Рашева. По думите й няма регистрирани тежки пътнотранспортни произшествия. Обичайно екипите на Центъра за спешна медицинска помощ най-често са викани във връзка със сърдечно -съдови заболявания и мозъчно-съдови инциденти.\r\nМарияна ВАЛЕНТИНОВА", "date": "2018.05.08", "title": "Варна: Дежурните екипи на Спешна помощ в града не са били допълнително натоварени през почивните дни по Гергьовден"}
{"url": "http://www.focus-news.net/news/2018/05/08/2519323/meta-makedoniya-gratskata-diaspora-nastoya-za-prekratyavane-na-pregovorite-za-imeto-na-makedoniya.html", "text": "Няколко организации на гръцката диаспора изпратиха писмо до първия дипломат на Атина Никос Кодзиас, в което го обвиняват в унижение на гърците по света и настояват за прекратяване на преговорите за името на Македония, предава скопската информационна агенция „Мета“. \r\nВ писмото се казва, че „е очевидно, че преговорите са в задънена улица и че няма причина за тяхното продължаване\". Организациите на гръцката диаспора обвиняват Кодзиас, че е направил „лекомислени отстъпки“, като се е съгласил в името на съседната държава да бъде включен терминът Македония. \r\n„В този момент трябва да се прекратят преговорите и да спрете с унижаването на достойнството на гърците по целия свят с Вашето настояване да дадете името Македония на славяните в Скопие“, се казва в писмото, изпратено до гръцкия външен министър. \r\nНа 11 и 12 май ще има нова среща първите дипломати на Скопие и Атина Никола Димитров и Никос Кодзиас близо до Атина. На нея ще присъства и специалният посредник на ООН за спораз за името – Матю Нимиц.\r\nАгенцията припомня, че на 17 май в София ще се състои и разговор на четири очи между македонския премиер Зоран Заев и гръцкия министър-председател Алексис Ципрас в рамките на срещата на върха ЕС-Западни Балкани. Тереза Герова", "date": "2018.05.08", "title": "„Мета“ (Македония): Гръцката диаспора настоя за прекратяване на преговорите за името на Македония"}
{"url": "http://www.focus-news.net/news/2018/05/08/2519341/edi-rama-natsionalizmat-i-politicheskiyat-razkol-v-albaniya-se-nasarchavat-otvan.html", "text": "Министър-председателят на Албания Еди Рама заяви, че национализмът и политическото разделение в страната се насърчават отвън, предава македонската информационна агенция „Макфакс“.\r\nСъгласно думите на Рама, има външни сили, които се опитват да отслабят Албания, създавайки напрежение, разкол и нетърпимост.  „В Албания има единство, защото ние сме проевропейска и проамериканска държава в Европа. Албания е член на НАТО и е решена в тази посока\", припомни Рама в интервю за The Parlament Magazine, цитирано от вестник „Сот“. \r\nМеждупартийното напрежение насърчават популизма и национализма, подчертава Рама, като същевременно допълва, че са налице твърдения за финансирането на опозиционната Демократическа партия на Албания от Русия, което е в разрез с националното законодателство. Тереза Герова", "date": "2018.05.08", "title": "Еди Рама: Национализмът и политическият разкол в Албания се насърчават отвън"}
{"url": "http://www.focus-news.net/news/2018/05/08/2519331/milorad-dodik-chestiti-na-vladimir-putin-ubeden-sam-che-bratskoto-satrudnichestvo-mezhdu-republika-srabska-i-rusiya-shte-bade-oshte-po-silno.html", "text": "Президентът на Република Сръбска Милорад Додик поздрави Владимир Путин за встъпването му в длъжност, като изрази увереност, че четвъртият мандат на руския президент ще укрепи още повече близките отношения и братското сътрудничество между Баня Лука и Москва, за които лидерът на Кремъл има лична заслуга, отбелязва белградското електронно издание Kurir. \r\nДодик изрази увереност, че отношенията между Република Сръбска и Русия ще се радват на по-нататъшно задълбочаване в полза на двата народа, което само по себе си ще създаде възможности за по-добро сътрудничество на всички нива, се казва в съобщение от Баня Лука. \r\n„От името на гражданите на Република Сърбия и от мое лично, отправям към вас моите най-сърдечни поздравления на встъпването Ви в длъжност. Напредъкът, който Русия е постигнала под ваше ръководство през години, показва ясна визия и политическа коректност, които са довели до благосъстояние на нацията и страната Ви\", се казва в поздравителното писмо на Додик, адресирано до Путин. \r\nВладимир Путин положи клетва на церемония в Кремъл, с която официално започна четвъртия си мандат като президент на Руската федерация. Тереза Герова", "date": "2018.05.08", "title": "Милорад Додик честити на Владимир Путин: Убеден съм, че братското сътрудничество между Република Сръбска и Русия ще бъде още по-силно!"}
{"url": "http://www.focus-news.net/news/2018/05/08/2519344/dots-d-r-snezha-zlateva-voennomorska-bolnitsa-varna-nyama-registrirani-sluchai-na-zloupotrebili-s-alkohol-prez-pochivnite-dni.html", "text": "Няма регистрирани случаи на злоупотребили с алкохол през тритепочивни празнични дни по Гергьовден. Това каза за Радио „Фокус” – Варна доц. д-р Снежа Златева, ръководител на Клиниката по интензивно лечение на остри отравяния и токсикоалергии към Военноморска болница – Варна. Тя допълни, че в момента в клиниката се лекуват 7 души. Случаите са свързани предимно с алергии, ужилвания и самоотравяния, допълни доц. д-р Снежа Златева.\r\nМарияна ВАЛЕНТИНОВА", "date": "2018.05.08", "title": "Доц. д-р Снежа Златева, Военноморска болница – Варна: Няма регистрирани случаи на злоупотребили с алкохол през почивните дни"}
{"url": "http://www.focus-news.net/news/2018/05/08/2519345/burgas-na-9-may-v-obshtinata-shte-se-provede-preskonferentsiya-po-povod-predstoyashtoto-izdanie-na-avtomobilnoto-sastezanie-pista-burgas.html", "text": "от 09.30 часа на 9 май в Заседателната зала на Община Бургас ще се проведе пресконференция по повод предстоящото издание на голямото автомобилно състезание „Писта Бургас“. Това съобщиха от пресцентъра на Общината.", "date": "2018.05.08", "title": "Бургас: На 9 май в Общината ще се проведе пресконференция по повод предстоящото издание на автомобилното състезание „Писта Бургас“"}
{"url": "http://www.focus-news.net/news/2018/05/08/2519346/kmetat-na-sofiya-yordanka-fandakova-38-mln-leva-e-byudzhetat-za-tekushti-remonti-na-kvartalnite-ulitsi.html", "text": "Още от миналата година отделихме средства, с които да се работи по-активно по кварталните улици. 38 млн. лева е бюджетът за текущи ремонти на територията на всички райони на София. Това каза кметът на София Йорданка Фандъкова, която направи проверка на изпълнението на текущите ремонти на ул. „Божана“ в район „Илинден“, предаде репортер на Агенция „Фокус“. „Изключително важна е ролята на районните кметове. Те и техните екипи представят приоритети си и осъществяват контрола върху фирмите по отношение на кварталните улици. Аз съм помолила всички да бъдат много активни и много внимателни, да направят организация и лично или техни представители да наблюдават работата. Всъщност заплащането на фирмите става само, след като районният кмет си сложи подписа. Обемът на работа е огромен тази година и трябва да се мобилизират всички районни кметове. Много е работата в кварталите, но според възможностите постепенно напредваме, за да имаме по-добри резултати“, заяви Фандъкова. Тя уточни, че се работи едновременно на територията на цялата Столична община. 31 екипа работят ежедневно. Поканила съм днес колегите и представителите на фирмите, искам да увеличат броя на екипите, за да може по-бързо да се напредва. Ще използваме най-вече летните месеци, защото ремонтите са свързани с неудобства, но търпението си заслужава“, каза още кметът Фандъкова. Тя отбеляза, че улиците, по които се работи са много, като по част от тях се извършват цялостни ремонти, а част ще се ремонтират текущо с малко по-трайни кръпки. „Няма как да минем без кръпки. Не е въпрос само за пари, а и за време, за капацитет и контрол, за който също са нужни хора и средства“, допълни столичният кмет.", "date": "2018.05.08", "title": "Кметът на София Йорданка Фандъкова: 38 млн. лева е бюджетът за текущи ремонти на кварталните улици"}
{"url": "http://www.focus-news.net/news/2018/05/08/2519347/polk-rosen-arabadzhiev-komandir-na-voenen-garnizon-belene-zhitelite-i-gostite-na-svishtov-otseniha-visoko-uchastieto-na-formirovanieto-v-chestvaniyata-za-gergyovden.html", "text": "Всички жители и гости на Свищов оцениха високо участието на Военния гарнизон в Белене в честванията за Гергьовден. Организирането на шествие и ритуал по полагане на цветя в крайдунавския град на шести май стана традиция в последните години. Това каза в предаването „Добре дошли в Свищов“ на Радио „Фокус“ – Велико Търново полк. Росен Арабаджиев, командир на 55-ти инженерен полк – Белене. Той обясни, че ръководеното от него формирование е участвало и в националните чествания в столицата, с подсигуряване на парада. \r\n„На шести май взехме участие в шествие и тържествен ритуал по  полагане на венци и цветя на паметника на 33-ти Свищовски полк, след което Духовият оркестър на формированието изнесе празничен концерт в град Свищов за гражданите на общината“, обясни полковникът и допълни, че е имало изключителен интерес към събитието. Той допълни и, че военното формирование си сътрудничи изключително добре с Община Свищов, както и със съседните – Белене и Никопол. „През изминалата година проведохме редица съвместни мероприятия,с ръководството на Община Свищов, по повод 140-годишнината от Освобождението на града. Благодарение на любезното им домакинство, през месец юли, в салона на Първо българско народно читалище „Еленка и Кирил Д. Аврамови“, се проведе Прегледа на художественото творчество в сухопътните войски  – една добра традиция, която спазваме и до днес. Многократно сме оказвали и съдействие в преодоляването на последствията, знаете, от усложнената зимна обстановка, както на територията на община Свищов, така и в районите на Белене и Никопол“, разказа още полк. Арабаджиев. \r\nТой увери, че благодарността на хората  е достатъчно признание за всички дейности, които, според него, ще продължат и за напред.\r\nПолк. Арабаджиев посочи също, че се извършва разширяване на 55-ти инженерен полк – Белене. Той поясни, че е обявен конкурс за прием на млади граждани за военна служба. Свободните позиции са 20. „Предстои одобрените кандидати да преминат изпити днес и след успешното му полагане, да бъдат назначени на длъжности във формированието. Основните изисквания за кандидатите са – да не са по-възрастни от 28 години, да са физически и психологически годни за военна служба и да не са осъждани за умишлени престъпления от общ характер“, допълни полк. Арабаджиев. Той подчерта, че гарнизонът стои твърдо на мястото си, изпълнява задълженията си и се приема много добре от общността, не само в региона, а и в цялата страна. Освен това допълни и, че в последните години интересът на младите хора към военната професия се засилва. Въпреки това каза и, че много от желаещите се провалят на психологическите и физически изпити, но все пак има кандидати за работата.\r\nЛуиза ТРАНЧЕВА", "date": "2018.05.08", "title": "Полк. Росен Арабаджиев, командир на Военен гарнизон – Белене: Жителите и гостите на Свищов оцениха високо участието на формированието в честванията за Гергьовден"}
{"url": "http://www.focus-news.net/news/2018/05/08/2519343/violeta-radeva-bchk-burgas-tazi-godina-se-otbelyazvat-155-godini-ot-osnovavaneto-na-mezhdunarodniya-komitet-na-cherveniya-krast.html", "text": "През 2018г. се отбелязват 155 години от основаването на Международния комитет на Червения кръст. Това каза за Радио „Фокус“-Бургас Виолета Радева, директор на БЧК-Бургас. „На този ден е рождената дата на първият доброволец и основател на Международния комитет на Червения кръст Жан Анри Дюнан. Той е роден  на 8 май 1828 г. в Женева.  Той се оказва свидетел на бойните полета. Връщайки се успява да мобилизира местната общност и всички от Северна Италия стават доброволци. Тогава започват да помагат на страдащите и ранени войници на бойното поле“, каза още Радева. По думите и от там идва идеята във всяка една държава да има дружество, което да помага при различни кризисни ситуации.\r\nРадева посочи също, че организацията на Български Червен кръст на областно ниво има 5240 членове и около 400 доброволци. „Имаме 8 щатни служители и 13 общински структури. Доброволците помагат при кризитни ситуации. Те са осъзнали, че само чрез помоща и добрината може да се посее семенцето на хуманността“, допълни още Радева.\r\nЯнислава КРЪСТЕВА", "date": "2018.05.08", "title": "Виолета Радева, БЧК-Бургас: Тази година се отбелязват 155 години от основаването на Международния комитет на Червения кръст"}
{"url": "http://www.focus-news.net/news/2018/05/08/2519351/blagoevgrad-gradat-e-domakin-na-xv-retro-parad-na-12-i-13-may.html", "text": "Община Благоевград  е домакин на  XV  Ретро парад.  Инициативата ще се проведе на 12 и 13 май (събота и неделя), като любителите на ретро автомобилите ще могат да се насладят на изложението на площад „Македония“. Началото на програмата ще бъде поставено в 10:30 часа, когато жители и гости на Благоевград ще имат възможността да разгледат отблизо уникални ретро автомобили и мотоциклети от цялата страна. Това съобщиха от пресцентъра на Община Благоевград.\r\nРетро парадът е организиран от автомобилен и мотоциклетен ретро клуб „Пирин“, с подкрепата на Община Благоевград.\r\nПо време на парада ще бъдат показани десетки моторни-превозни средства, символ на класа, носеща духа на времето, в което са произведени, но запазени, реставрирани и  по-атрактивни. \r\nРетро парадът се провежда за поредна година в областния център, като Община Благоевград превърна изложението в традиция за града.", "date": "2018.05.08", "title": "Благоевград: Градът е домакин на XV  Ретро парад на 12 и 13 май"}
{"url": "http://www.focus-news.net/news/2018/05/08/2519350/plovdiv-nad-15-000-leva-i-neustanoveno-kolichestvo-zlatni-nakiti-sa-bili-otkradnati-pri-domovi-krazhbi-prez-pochivnite-dni.html", "text": "Над 15 000 лева и неустановено количество златни накити са били откраднати при домови кражби през почивните дни. Това съобщиха от ОДМВР-Пловдив. 51-годишен жител на областния град се оплакал в Първо РУ, че за времето от 4 до 6 май, през тераса на жилището му били откраднати 2000 лева, лаптоп и златни и сребърни накити с общо тегло 120 грама.  Друг пловдивчанин, на 47 години, разказал пред служители на Четвърто РУ, че в периода 3-7 май  от апартамента му били отнети над 15000 лева и неустановено количество златни накити. При огледа било установено, че посегателството е извършено с помощта на подбран ключ. досъдебни производства са предприети активни действия за издирване на извършителите на престъпленията.", "date": "2018.05.08", "title": "Пловдив: Над 15 000 лева и неустановено количество златни накити са били откраднати при домови кражби през почивните дни"}
{"url": "http://www.focus-news.net/news/2018/05/08/2519352/deutsche-welle-pravitelstvoto-v-berlin-izprashta-vanshniya-si-ministar-v-rusiya-hayko-maas-pristiga-na-parva-vizita-v-moskva.html", "text": "Министърът на външните работи на ФРГ Хайко Маас (ГСДП) ще посети Руската федерация на 10 май с първа работна визита след встъпването си в длъжност в средата на март, отбелязва Deutsche Welle. Наред с други срещи, в програмата на Маас е предвиден и разговор с руския му колега Сергей Лавров, поясниха от външнополитическото ведомство в Берлин.\r\nСъгласно разпространената информация, двамата дипломати ще обсъдят ситуацията в Сирия и източната част на Украйна, а също и двустранните отношения между Берлин и Москва, става ясно още от разпространеното изявление.\r\nХайко Маас влезе в състава на четвъртия кабинет на канцлера Ангела Меркел след изборите през септември 2017 г. Встъпи в длъжност като външен министър на Германия на 14 март. В предходното федерално правителство заемаше поста на правосъден министър. Първото му задгранично пътуване в качеството му на първи дипломат на Берлин бе в съседна Франция, където пристигна на 15 март. Ден по-късно германският социалдемократи посети Варшава. \r\nОще след поемането на Министерството на външните работи на ФРГ Маас увери, че страната му иска да запази диалога с Русия. Визитата му в Москва ще е първата по рода си на подобно ниво от много години насам.  Тереза Герова", "date": "2018.05.08", "title": "Deutsche Welle: Правителството в Берлин изпраща външния си министър в Русия – Хайко Маас пристига на първа визита в Москва"}
{"url": "http://www.focus-news.net/news/2018/05/08/2519348/lovech-vremenno-dvizhenieto-po-pat-1-3-zlatna-panega-yablanitsa-e-ogranicheno-poradi-katastrofa.html", "text": "Временно движението по път І-3 Златна Панега – Ябланица е ограничено поради пътнотранспортно произшествие. Това съобщиха от пресцентъра на Агенция \"Пътна инфраструктура\" и призоваха шофьорите да се движат с повишено внимание и съобразена скорост, спазвайки указанията на служителите на \"Пътна полиция\", по обходен маршрут: Златна Панега – Брестница – пътен възел \"Коритна\" и обратно.", "date": "2018.05.08", "title": "Ловеч: Временно движението по път І-3 Златна Панега – Ябланица е ограничено поради катастрофа"}
{"url": "http://www.focus-news.net/news/2018/05/08/2519353/prof-stefan-danailov-pred-varnentsi-obicham-vi-obicham-moyata-publika.html", "text": "Аз наистина много ви обичам. Обичам моята публика и винаги съм давал всичко от себе си за публиката. С тези думи проф. Стефан Данаилов взриви публиката в препълнената зала 1 на Фестивалния и конгресен център във Варна, където представи автобиографичната си книга „Романът на моя живот“. Това съобщиха от пресцентъра на БСП. Автор на книгата е журналистът Георги Тошев. „Аз разказвах, той записваше“, сподели Маестрото от сцената.\r\n„Благодаря на Борислав Гуцанов и на Иван Иванов, които поканиха мен, цялата група и издателство „Книгомания“,  да изиграем този спектакъл пред вас“, обясни проф. Данаилов.\r\n„На много сцени съм излизал, посрещал съм министри, министър-председатели, президенти, но да представиш Стефан Данаилов е нещо, което се случва един път. Пожелавам на всеки да има такъв момент в живота си. Спомням си, преди 20 години, когато ме запознаха с Маестрото. Беше на сватбата на едно от децата на Александър Лилов. Тогава той ми каза: седиш на тази маса, слушаш, гледаш, внимаваш, не противоречиш, той винаги е прав. След 20 години мога да кажа, че наистина винаги е прав. Защо го наричаме Маестро и Мастър. Не само защото е професор, учител на млади деца, а защото той е учител за живота. Той е последният печат на абсолютната истина. Маестро, благодаря ти за всичко, което правиш“, каза председателят на Градския съвет на БСП-Варна Борислав Гуцанов от сцената.\r\nПред публиката, която няколко пъти се изправя на крака в чест на Стефан Данаилов, той разказа интересни случки от живота си, спомни си колко щастливи моменти е преживял във Варна, колко студенти е имал от Варна. „Вижте тези млади деца, няма как да съм сам“, каза Маестрото. \r\nЗаедно с младите хора от настоящия клас на професора в НАТФИЗ, на сцената излязоха артистите Силвия Лулчева, Ненчо Илчев, Дарин Ангелов, Деян Ангелов и Божидар Мицев, също негови ученици, които представиха по оригинален начин откъси от „Романът на моя живот“. По време на спектакъла, чийто режисьор е племенницата на Стефан Данаилов Росица Обрешкова, на екрана бяха показани снимки от стотиците роли на Маестрото в киното и театъра. Във фоайето на Фестивалния и конгресен център, с чиято подкрепа се проведе събитието, беше подредена изложба с кадри от най-известните филми с участието на проф. Данаилов. Варненските библиотеки ще получат десетки книги „Романът на моя живот“ като дарение.", "date": "2018.05.08", "title": "Проф. Стефан Данаилов пред варненци: Обичам ви, обичам моята публика"}
{"url": "http://www.focus-news.net/news/2018/05/08/2519354/bchk-udalzhava-razdavaneto-na-hranitelni-produkti-do-11-may-2018-g.html", "text": "Българският Червен кръст (БЧК) призовава правоимащите лица да посетят пунктовете на организацията, за да получат срещу подпис и документ за самоличност полагащите им се хранителни продукти по програмата на ЕС.\r\nОт БЧК напомнят, че раздаването в 70 пункта от 23 области на страната ще продължи до 11 май 2018 г. и на включените в списъците на АСП се полагат по 16,320 кг от 7 вида храни: леща – 7 кг; рибни консерви – 1,120 кг; грах – 3,200 кг; лютеница – 2 кг; доматено пюре – 0,800 кг; бисквити – 1,200 кг и  мед – 1 кг . \r\nПраво на тази помощ имат:\r\n-\tЛица и семейства, подпомагани с целеви помощи за отопление през  отоплителен сезон 2015/2016г.; \r\n-\tмайки (осиновителки), които са получавали месечни помощи за отглеждане на дете до навършване на една година по реда на чл. 8, ал. 1 от Закона за семейните помощи за деца (ЗСПД) към м. октомври 2016 г.;\r\n-\tлица и семейства, получили еднократна целева помощ за ученици, записани в първи клас по чл. 10а от Закона за семейните помощи за деца (ЗСПД) за учебната 2016/2017г.;\r\n-\tлица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства по реда и условията на Правилника за прилагане на Закона за закрила на детето (ППЗЗД) към м.октомври 2016 г.; \r\n-\tлица и семейства, инцидентно пострадали при бедствия и аварии при форсмажорни обстоятелства, подпомогнати с еднократна помощ по реда на чл. 16 от Правилника за прилагане на Закона за социално подпомагане (ППЗСП), въз основа на установеното индивидуално ниво на материално лишение към м.октомври 2016 г.\r\n-\tЛица с установени 90 % трайни увреждания с чужда помощ, получили интеграционни добавки по реда на Закона за интеграция на хората с увреждания (ЗИХУ), които имат личен доход до 314 лв. към м. февруари 2017 г.\r\n-\tЛица получили месечни помощи за отглеждане на дете с трайно увреждане, по реда на чл.8д от Закона за семейните помощи за деца (ЗСПД), към месец февруари 2017 г.  \r\nПодробна информация гражданите могат да получат от сайтовете на БЧК и агенции за социално подпомагане и в областните/Столичната организации на БЧК.", "date": "2018.05.08", "title": "БЧК удължава раздаването на хранителни продукти до 11 май 2018 г."}
{"url": "http://www.focus-news.net/news/2018/05/08/2519349/nezavisen-vesnik-makedoniya-v-ochakvane-na-liberalizatsiyata-kosovskite-grazhdani-se-redyat-na-opashki-za-vizi.html", "text": "В очакване на либерализацията на визовия режим с държавите от Европейския съюз, косовските граждани може да бъдат видени да се редят на опашки пред посолствата на страните от Общността, пише македонското електронно издание „Независен весник“.\r\n„Либерализацията на визовия режим закъснява и косовските граждани продължават да бъдат малтретирани, чакайки часове, понякога дни, отделяйки много пари и време, за да кандидатстват за виза, за да могат да пътуват до една от държавите от Шенген. И днес, макар и дъждовно, не попречи на гражданите да чакат пред посолствата“, пише прищинското електронно издание \r\nКосовските граждани изразходват много пари за визи, за да пътуват до други държави в света и това се потвърждава от отчетите за миналата година, когато за тази цел косоварите са похарчили 20 милиона евро. Съгласно разпространените данни, през 2017 г. над 8500 граждани на Косово са кандидатствали за виза, за да пътуват в друга държава.  Тереза Герова", "date": "2018.05.08", "title": "„Независен весник“ (Македония): В очакване на либерализацията: Косовските граждани се редят на опашки за визи"}
{"url": "http://www.focus-news.net/news/2018/05/08/2519356/stara-zagora-60-000-kasa-tsigari-bez-aktsizen-banderol-sa-bili-sa-izzeti-pri-proverka-na-lek-avtomobil.html", "text": "60 000 къса цигари без акцизен бандерол са били са иззети при проверка на лек автомобил. Това съобщиха от пресцентъра на МВР. На 7 май, в 21.40 часа, на бул.\"23-ти пехотен Шипченски полк\" в Казанлък, е спрян за проверка лек автомобил \"Опел Кадет\", управляван от 63-годишната Г.В. от града. В багажното отделение на автомобила са намерени и са иззети 300 стека (общо 60 000 къса) цигари без акцизен бандерол. В РУ-Казанлък е образувано бързо производство за престъпление по чл.234, ал.1 от НК. Г. В. е задържана за срок до 24 часа.", "date": "2018.05.08", "title": "Стара Загора: 60 000 къса цигари без акцизен бандерол са били са иззети при проверка на лек автомобил"}
{"url": "http://www.focus-news.net/news/2018/05/08/2519358/pleven-18-800-kasa-tsigari-bez-balgarski-banderol-sa-izzeti-ot-chasten-imot-v-gr-knezha.html", "text": "18 800 къса цигари без български бандерол са иззети от частен имот в гр. Кнежа. Това съобщиха от пресцентъра на МВР. Частният имот е собственост на 56-годишен мъж. При извършена проверка, в складово помещение към гаража, са намерени и иззети общо 94 стека или 18 800 къса цигари без български бандерол. Уведомен е прокурор от Районна прокуратура - Кнежа. По случая е образувано досъдебно производство за извършено престъпление по чл. 234, ал. 1 от НК. Работата по случая продължава.", "date": "2018.05.08", "title": "Плевен: 18 800 къса цигари без български бандерол са иззети от частен имот в гр. Кнежа"}
{"url": "http://www.focus-news.net/news/2018/05/08/2519355/mon-ot-10-may-2018-g-zapochva-natsionalnoto-vanshno-otsenyavane-za-chetvartoklasnitsite.html", "text": "С националното външно оценяване (НВО) по български език и литература на 10 май 2018 г. започва поредицата от изпити, които ежегодно се провеждат за всички ученици от четвърти клас през този месец. Това съобщиха от пресцентъра на Министерството на образованието и науката (МОН).\r\nВ първия ден учениците ще бъдат оценявани върху диктовка и текст за четене с разбиране, към който има 11 задачи. На 14 май ще се състои изпитът по математика, на 16 май е изпитът по „Човекът и обществото”, а на 17 май –  по „Човекът и природата“. И по трите предмета тестът включва 16 задачи от затворен тип с три възможни отговора, от които само един е верен, и още 3 задачи от отворен тип, на които учениците трябва да отговорят сами.  На всеки от изпитите четвъртокласниците ще имат на разположение един учебен час за работа върху задачите. Продължителността на всеки изпит за децата със специални образователни потребности е два учебни часа. \r\nЦелта на националните външни оценявания е да измерят индивидуалните постижения на учениците по различните предмети, да се определи необходимостта от подкрепа, където е необходима, както и да се осъществи мониторинг на образователния процес на различни нива – на училищно, на регионално и на национално. \r\nС резултатите от националното външно оценяване по математика може да се кандидатства за обучение в прогимназиален етап в профилираните гимназии с профил “Математически” и “Природни науки”, като тежестта им при балообразуването се определя от конкретното училище. \r\nТази година четвъртокласниците са 63 883.", "date": "2018.05.08", "title": "МОН: От 10 май 2018 г. започва националното външно оценяване за четвъртокласниците"}
{"url": "http://www.focus-news.net/news/2018/05/08/2519360/afp-kim-chen-un-pristigna-na-iznenadvashta-vizita-v-kitay-v-navecherieto-na-sreshtata-na-varha-mezhdu-severna-koreya-i-sasht.html", "text": "В навечерието на историческата среща между Северна Корея и САЩ, която трябва да се проведе до няколко седмици, лидерът на режима в Пхенян пристигна на изненадваща визита в Китай, предава AFP, като уточнява, че той е разговарял с президента на страната Си Дзинпин в североизточния град Далян.\r\nКитайският държавен телевизионен оператор CCTV излъчи кадри, на които се виждат как двамата лидери разговарят край морския бряг в Далян. Официалната информационна агенция Xinhua съобщи, че двамата лидери са провели две срещи -  в понеделник и във вторник. Тереза Герова", "date": "2018.05.08", "title": "AFP: Ким Чен-ун пристигна на изненадваща визита в Китай в навечерието на срещата на върха между Северна Корея и САЩ"}
{"url": "http://www.focus-news.net/news/2018/05/08/2519357/mosv-trite-mecheta-spaseni-kray-dospat-zaminavat-za-readaptatsiya-v-gartsiya.html", "text": "Министерство на околната среда и водите (МОСВ) даде разрешение трите мечета, които бяха открити изоставени от майка си в района на яз. „Доспат“, да заминат за реадаптация в гръцкия център „Арктурус“. Това съобщиха от пресцентъра на министерството. Мечетата, които са на възраст около 3 месеца, бяха открити на 21. 04. 2018 г. край село Барутин, община Доспат. Те бяха настанени в Парка за танцуващи мечки „Белица“ след спасителна акция, проведена от РИОСВ – Смолян и фондация „Четири лапи“. Организирано беше издирване на майката, бяха поставени фотокапани, екипи на РИСОВ – Смолян обхождаха регулярно района, но майката на мечетата не беше открита. \r\nС цел осигуряване на условия за реадаптация на мечетата и последващото им връщане в природата, бяха осъществени контакти с гръцкото министерство на екологията и гръцкия центъра „Арктурус“, който има опит в реадаптацията на кафяви мечки. Днес беше потвърдено настаняването на мечетата в този център, като транспортирането ще се осъществи от фондация „Четири лапи“, които до момента полагат грижи за животните. Очаква се след провеждане на адаптацията на мечетата, те да са готови за самостоятелен живот и да стане възможно връщането им в природата.  \r\nАкцията по спасяване и реадаптация на мечетата ще е първата по рода с у нас.  Тя се осъществява от МОСВ, фондация „Четири лапи“ и център „Арктурус“. Като цяло успеваемостта на повторната адаптация е трудно предвидима и строго специфична. От съществено значение е тя да започне възможно най-скоро. Предвид бързите и адекватни действия на компетентните органи, експертите се надяват тя да постигне успех.", "date": "2018.05.08", "title": "МОСВ: Трите мечета, спасени край Доспат, заминават за реадаптация в Гърция"}
{"url": "http://www.focus-news.net/news/2018/05/08/2519364/sport-lyusien-favar-shte-bade-noviyat-trenyor-na-borusiya-dortmund.html", "text": "Люсиен Фавър ще бъде новият треньор на Борусия Дортмунд. По данни на германските медии преговорите между ръководството на тима от първа Бундеслига и наставникът на Ница вече са финализирани и предстои единствено Фавър да подпише официално договора. Очаква се това да се случи още следващата седмица.\r\nШвейцарецът ще замени на поста Петер Щьогер, който в хода на сезона зае мястото на уволнения Петер Бош. Фавър има осем години стаж в Бундеслигата като старши треньор на Херта Берлин и Борусия Мьонхенгладбах.", "date": "2018.05.08", "title": "Спорт: Люсиен Фавър ще бъде новият треньор на Борусия Дортмунд"}
{"url": "http://www.focus-news.net/news/2018/05/08/2519365/kardzhali-politsiyata-v-grada-tarsi-sadeystvie-ot-svidetel-na-grabezh.html", "text": "На 12 април 2018 година около 16.30 часа на ул.“Републиканска“ в областния град, в района на въжения мост от страната на фирма „Горубсо“,  е бил нападнат 20-годишен, от когото били ограбени 120 лв. На мястото на произшествието по това време се оказала жена на около 40 години, която предала на потърпевшия празния портфейл, изхвърлен от нападателя. Полицията се обръща с молба към гражданката, станала очевидец на извършения грабеж, да се обади на тел. 0361/ 69 623 за справка при гарантирана анонимност.", "date": "2018.05.08", "title": "Кърджали: Полицията в града търси съдействие от свидетел на грабеж"}
{"url": "http://www.focus-news.net/news/2018/05/08/2519363/dobrich-okrazhnata-prokuratura-zadarzha-za-srok-do-72-chasa-rumanski-grazhdanin-izdirvan-za-izmama-v-ungariya.html", "text": "С постановление на прокурор в Окръжната прокуратура в Добрич е бил задържан 33-годишният румънски гражданин  Габор Г. Той е издирван за измама с Европейска заповед за арест, издадена от съда в унгарския град Егер. Това съобщиха от Апелативна прокуратура – Варна.\r\n33-годишният румънски гражданин е бил установен и задържан на 5 май тази година на ГКПП – Кардам. \r\nОкръжната прокуратура в Добрич ще внесе искане в Добричкия окръжен съд мъжът да бъде задържан с мярка за неотклонение „Задържане под стража“.", "date": "2018.05.08", "title": "Добрич: Окръжната прокуратура задържа за срок до 72 часа румънски гражданин, издирван за измама в Унгария"}
{"url": "http://www.focus-news.net/news/2018/05/08/2519369/mvnr-pri-tragichen-intsident-ot-lichen-harakter-e-pochinal-sluzhitel-v-posolstvoto-na-republika-balgariya-v-tokio.html", "text": "При трагичен инцидент от личен характер е починал служител в посолството на Република България в Токио. Това съобщиха от пресцентъра на Министерството на външните работи (МВнР).\r\n\"Поднасяме съболезнования на роднините и близките. Семейството моли да бъде оставено на спокойствие в този тежък за него момент. Колеги, молим за вашето разбиране, че няма да коментираме случая\", посочиха още от МВнР.", "date": "2018.05.08", "title": "МВнР: При трагичен инцидент от личен характер е починал служител в посолството на Република България в Токио"}
{"url": "http://www.focus-news.net/news/2018/05/08/2519366/varna-apelativniyat-sad-opravda-bivshiya-rakovoditel-na-napoitelni-sistemi-shumen-osaden-na-parva-instantsiya-za-umishlena-bezstopanstvenost.html", "text": "Състав на Варненския апелативен съд днес отмени присъда на Окръжен – Шумен от 12 февруари тази година в частта, с която бившият ръководител на \"Напоителни системи\" - клон Шумен, Юлиян Вълчев беше признат за виновен за умишлена безстопанственост. Това съобщиха от съда. Втората съдебна инстанция оправда Вълчев за това в качеството му на ръководител на звеното в Шумен, да е нарушил Закона за водите и при условията на продължавано престъпление от началото на август до 13 септември 2013 г. да е разпоредил източването на язовир \"Нови пазар 1\" край с. Стоян Михайловски, като не е наредил да се преустанови изпускането на вода и с това да е причинил щети за 49 003 лв. По този начин Апелативният съд отмени условната първоинстанционна присъда(две години лишаване от свобода, с три годишен изпитателен срок), както и забраната за същия срок Вълчев да заема ръководни длъжности. \r\nПресслужбата на Апелативен съд – Варна припомня, че Юлиян Вълчев беше изправен на съд по три обвинения. Първата съдебна инстанция го призна за виновен само за източването на язовира и го оправда за стопански улов на 19 700 кг толстолоб и за това, че е използвал служебното си положение, за да набави облага за наемателя на язовира. С днешната присъда на Варненския апелативен съд бившият шеф на \"Напоителни системи\" - клон Шумен, Юлиян Вълчев вече е оправдан по всички обвинения.\r\nПрипомняме, че Апелативният съд във Варна се занимава за втори път с този казус. Първото дело беше през 2016 г., когато щетите бяха изчислени на 86 752 лв., но съдът в Шумен оправда изцяло Юлиян Вълчев като ръководител на \"Напоителни системи\" ЕАД – клон Шумен. Тогава делото беше върнато от Апелативния съд за ново разглеждане.\r\nДнешната присъда на Варненския апелативен съд подлежи на касационна проверка в 15 дневен срок.", "date": "2018.05.08", "title": "Варна: Апелативният съд оправда бившия ръководител на \"Напоителни системи\" – Шумен, осъден на първа инстанция за умишлена безстопанственост"}
{"url": "http://www.focus-news.net/news/2018/05/08/2519368/sofiya-chetvarta-tseremoniya-po-vrachvane-na-spetsialen-priz-skritoto-dobro-shte-se-sastoi-na-10-may.html", "text": "Столична община ще връчи за четвърта поредна година специалните призове „Скритото добро“ на официална церемония. Това съобщиха от Пресцентъра на Столична община. \r\nБлаготворителната кампания „Скритото добро“ стартира под патронажа на г-жа Албена Атанасова – заместник кмет на Столична община в направление „Социални дейности и интеграция на хората с увреждания.\r\nИнициативата е насочена към обединяване усилията за съпричастност, подкрепа и помощ.  Тя приобщава всички, които през годината с действията си заявяват подкрепа за социалните инициативи на Столична община, съдействат и подпомагат обучението и развитието на деца и младежи в неравностойно положение според техните интереси, отдават грижа за възрастните хора, а така също и оказват помощ на съгражданите ни в нужда.\r\nКампанията провокира и много граждани, които оказват подкрепа на хората в нужда и стават съпричастни с техните проблеми по един или друг начин. Те участват в специалната категория „Добро сърце“. \r\nСпециален приз „Скритото добро“ тази година ще бъде връчен в шест категории: Категория „Видимите социални каузи“, Категория „Медии“, Категория „Добро Сърце“, Категория „Неправителствени организации“, Категория „Бизнес партньори“, Категория „Култура и спорт“.\r\nЦелта на Благотворителната кампания „Скритото добро“ е да се обединят бизнес и корпоративните организации, неправителствения сектор, творческата гилдия, спортисти и спортни организации за една обща кауза – подкрепа на хората в нужда.\r\nЦеремонията ще се състои на 10 май /четвъртък/от 18:30 в хотел Арена Ди Сердика на ул.\"Будапеща\" 2-4.", "date": "2018.05.08", "title": "София: Четвърта церемония по връчване на специален приз „Скритото добро“ ще се състои на 10 май"}
{"url": "http://www.focus-news.net/news/2018/05/08/2519362/zapochna-sreshtata-mezhdu-lidera-na-bsp-korneliya-ninova-i-vitsepremiera-i-predsedatel-na-vmro-krasimir-karakachanov-v-narodnoto-sabranie.html", "text": "Започна срещата между лидера на БСП Корнелия Нинова и вицепремиера и председател на ВМРО Красимир Каракачанов в Народното събрание, предаде репортер на Агенция \"Фокус\". Срещата се провежда в зала \"Изток\". На нея присъстват още Атанас Зафиров, член на Изпълнителното бюро на БСП и съпредседател на Съвета по външна политика и международна дейност, сигурност и отбрана към Националния съвет на БСП и депутата от ПГ на \"БСП за България\" Васил Антонов. От страна ВМРО в зала \"Изток\" е заместник-председателят на партията и депутат от ПГ на \"Обединени патриоти\" Искрен Веселинов. След срещата се очакват изявления пред медиите. \r\nДеница КИТАНОВА", "date": "2018.05.08", "title": "Започна срещата между лидера на БСП Корнелия Нинова и вицепремиера и председател на ВМРО Красимир Каракачанов в Народното събрание"}
{"url": "http://www.focus-news.net/news/2018/05/08/2519361/mvr-paten-intsident-s-tir-e-stanal-na-izhoda-na-zlatna-panega-predprieti-sa-deystviya-za-izvazhdaneto-na-vodacha-ot-kabinata.html", "text": "Пътен инцидент с ТИР на изхода на Златна Панега е станал около 13.00 часа. По първоначални данни, по неизяснени засега причини, шофьор на ТИР е изпуснал управлението и е катастрофирал край пътя. Предприети са действия за изваждането на водача от кабината на тежкотоварния камион. Това съобщиха от пресцентъра на МВР. Организиран е обход през Златна Панега и Брестница.", "date": "2018.05.08", "title": "МВР: Пътен инцидент с ТИР е станал на изхода на Златна Панега, предприети са действия за изваждането на водача от кабината"}
{"url": "http://www.focus-news.net/news/2018/05/08/2519370/dobrich-sedmitsata-na-kamernata-muzika-shte-bade-otkrita-s-programa-iztsyalo-ot-kompozitora-konstantin-iliev.html", "text": "Седмицата на камерната музика ще бъде открита днес с програма изцяло от композитора Константин Илиев, предаде кореспондентът на Радио „Фокус” – Варна. Културното събитие е организирано от Община град Добрич. Посветено е на 30 години от смъртта на изтъкнатия композитор. Концертите ще продължат до 11 май - всяка вечер в Огледална зала „Нели Божкова“ от 19.00 ч. Откриването на Седмицата на камерната музика е тази вечер с концерт на ансамбъл „Musica Nova Sofia“ с диригент Драгомир Йосифов. \r\nАнсамбълът обединява група композитори, инструменталисти и диригенти и е един от малкото постоянни състави, чиято дейност е съсредоточена върху изпълнението на нова музика у нас. Създаден в началото на 90-те години на ХХ век, съставът започва дейността си с участие в ежегодните прегледи Нова българска музика с премиери на творби от Лазар Николов, Георги Тутев, Божидар Спасов и Константин Илиев. След основаването на българска секция на Международното дружество за съвременна музика (IGNM), ансамбълът поема основната част от ежемесечните концерти, организирани от секцията, а след основаването на фестивала „Музика нова“ през 1993 г. е тясно обвързан с неговите прояви. Многобройни са успешните им изяви на музикални форуми у нас и в чужбина и съвместната им работа с имените музиканти. Музиката на Константин Илиев заема специално място в репертоара на състава. Нему принадлежат премиерите на Tempi concertati VII, Четири кратки пиеси за инструментален квинтет, „Музика за Слав“.  \r\nВ Добрич се представят в състав: Драгомир Йосифов - пиано, диригент; Светлана Анчева – обой; Явор Желев – флейта; Атанас Илиев – кларинет; Йордан Димитров – цигулка; Огнян Константинов – виола; Димитър Тенчев – виолончело. Афишът на културното събитие е публикуван на сайта на Община град Добрич в рубриката „Новини“. От миналата година Седмицата на камерната музика носи името на Константин Илиев (1924 - 1988), чиято творческа дейност е свързана и с добруджанския град. \r\nЖулиета НИКОЛОВА", "date": "2018.05.08", "title": "Добрич: Седмицата на камерната музика ще бъде открита с програма изцяло от композитора Константин Илиев"}
{"url": "http://www.focus-news.net/news/2018/05/08/2519373/aktsenti-v-predavaneto-panagyurishte-stolitsa-na-svobodata.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище от историка Георги Керкеняков ще чуете повече за живота и революционната дейност на Петър Щърбанов, един от участниците в Привременното правителство в Панагюрище по време на Априлското въстание. В предаването ще отделим минути и за една интересна разходка из възрожденските къщи в бунтовния град. Повече за тях ще ни разкаже директорът на Историческия музей в Панагюрище доц. д-р Атанас Шопов. Във втората част на предаването от археолога Васил Кацаров ще научите интересни факти за ролята на средновековната крепост Красен края Панагюрище и проучванията, които са извършвани на този археологически обект. \r\nПредаването „Панагюрище – столица на свободата“ се излъчва във вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.05.08", "title": "Акценти в предаването „Панагюрище – столица на свободата”"}
{"url": "http://www.focus-news.net/news/2018/05/08/2519376/nov-plan-na-moskva-za-balkanite-ruska-burya-v-tri-stapki.html", "text": "В нов документ на Съвета по външни работи, озаглавен „Дали Западните Балкани са изправени пред руска буря?\", от Брюксел споделят мнение, че новият план на Русия за региона, насочен срещу Европейския съюз и НАТО, се базира на три класически стратегии, предава Радио „Свободна Европа“ в македонската си редакция.\r\nЗа разпространението на своето влияние в страните от Западните Балкани Москва включва в своя план усилията за цялостно прилагане на три класически стратегии – „Разделяй и владей“, привличане на елитите и използване на нереалистични очаквания.\r\nТова е заключението на глава „Московски стратегии\" от последния доклад на Съвета за външни работи, в който се предупреждава, че Москва и тази година ще продължи своята пропаганда за прекратяване на отношенията на Запада с Балканите, въпреки засиленото отваряне както на НАТО, така и на ЕС към страните, желаещи  членство в двете западни организации.  Стратегия 1: „Разделяй и владей“\r\nВ помощ на първата стратегия на Русия – „Разделяй и владей“ - е фактът, че историческите, етнически и икономически съперничества на Балканите са съществували винаги - от разделянето на Босна на три части, през изострените отношения между Косово и Сърбия, до „спорадичните бунтове\" на част от етническото албанско население в Македония.\r\nСпоред изявления на служители в Министерството на външните работи в Москва, на чиито изявления се призовава авторът на доклада, „в подобна ситуация, в която има много възможности за сблъсък между страните, руснаците не трябва много да се притеснява да работят\".\r\n„Москва често флиртува с всички на Балканите. Например, на сърбите за Македония казва, че е малко повече от клиент на ЕС и САЩ, а в същото време на македонците им говори, че Македония е под заплаха на американските планове за Велика Албания. Независимо от това дали някой вярва в това на местно ниво, такива идеи се събират и се използват от местни националисти като бившия популистки лидер Никола Груевски \", се казва в доклада от Брюксел.\r\nУкраинският дипломат Олександар Левченко, който е признат като добър познавач на руските действия на Балканите, още миналата година в интервю за Радио Свободна Европа предупреди за путиновите намерения на Балканите.\r\n„Дестабилизирането на този регион е сред интересите на Путин, за да може след това той да се представи като миротворец. Той идва, разпалва война, а след това се показва като фактор, като заявява, че е готов да преговаря със Запада, с Америка, за да реши ситуацията\", коментира Левченко.Стратегия 2: Спечелване на елитите“\r\nВтората стратегия на Москва е да спечели елитите в страните от региона, особено политическите. Според твърденията в доклада, Кремъл вече демонстрира щастие от подкрепата, която оказва „само на заинтересованите елити, които се борят срещу международния натиск, като ВМРО-ДПМНЕ в Македония или сепаратистите на Милорад Додик в размирната Република Сръбска”.\r\nВМРО-ДПМНЕ вече не е на власт в Македония, но затова пък, както се казва в доклада, руската подкрепа и подкрепа за Милорад Додик е доказана, и то не само чрез досегашните шест лични с Владимир Путин.\r\nАвторът на доклада очаква Москва да продължи да подкопава лидерите и движенията, които са проевропейски ориентирани, а това – както се твърди в анализа, може да насърчи руските компании да се преместят директно в региона, който влиза в интересите им,  , или много по-вероятно е да продължат да действат от там, където са сега, и да търсят местна подкрепа.\r\n„Трябва да внимавате с руският инвестиционен капитал, който влиза в страните. За съжаление този капитал винаги се използва за разузнавателни цели\", предупреждава Левченко.Стратегия 3: Използване на нереалистични очаквания\r\nТретата стратегия на Русия – Използване на нереалистичните очаквания - се основава на вярата на Москва в предположението, че през следващите няколко години на Балканите ще се отворят големи възможности за популистки партии, а с това и на руски „дяволи и пакости\", е заключението, което се съдържа в доклада. \r\nТова е стратегия, която използва не само често наивните амбиции на балканските страни за членство в ЕС, а също така и доскоро непретенциозните сигнали от Брюксел за това колко много иска да приеме страните от Балканите в своето ято.\r\n„Извънредна ситуация като тази, която се създава с опитите на Словения да отлага черногорското и сръбското членство в ЕС, са благодатна почва за Русия. Благоприятна ситуация за Кремъл ще бъде и тази, в която страните-кандидати за членство в Съюза не започнат преговори за присъединяване, въпреки постоянния икономически напредък.Тогава Москва ще използва всичко това като доказателство за твърденията си за периферността на Европа и за слабия интерес на ЕС към региона\", предупреждава авторът на доклада.Партньори в регионални пукнатини\r\nСпоред анализа в доклада на Съвет за външни работи, се очаква Москва да продължи своята пропагандна кампания за охладняване на отношенията между Запада и Балканите, възползвайки се политически и икономически от пукнатините в региона.\r\nРусия вероятно ще разшири усилията си да се свърже с официални институционални, социални и политически съюзници и да създаде, както се казва в доклада „отхвърлени хибридни играчи\".\r\nПредседателят на  комисията за европейска интеграция на сръбския парламент Ненад Чанак, в интервю за Радио „Свободна Европа“ заяви, че регионът е изправен пред все по-агресивна руска пропаганда, и че цялата външна политика на Москва е фокусирана върху поемането на ролята на преговарящ за бъдещето по отношение на ЕС.\r\n„Миналата година Русия отдели 1 800 000 000 евро за пропаганда в Европа и особено на Балканите. С други думи, стигна до ситуация, в която руската пропагандна машина създава рамка за действие на руските служби в тези пространства\", алармира Чанак.\r\n„В Черна гора, например, Москва се надява, че ще се възползва от съюза между местните православни славянофили, паравоенната „Балканска войска“ и руския рокерски клуб „Нощни вълци\", се казва в доклада.\r\nНа Балканите се разпространяват и руски медийни операции, предупреждава авторът на доклада, и добавя, че „агенцията „Спутник” има непропорционално влияние в региона, и че Москва се е опитала да финансира и журналистически редакции с политически възгледи, близки до дневния ред на Владимир Путин\". Тереза Герова", "date": "2018.05.08", "title": "Нов план на Москва за Балканите: Руска буря в три стъпки"}
{"url": "http://www.focus-news.net/news/2018/05/08/2519372/galap-interneshanal-balgarite-sa-podchertano-proevropeyski-nastroeni.html", "text": "Българите са подчертано проевропейски настроени и доверието в Европейския съюз се възстанови в обичайните си нива, след като през 2016 г. изглеждаше застрашено. Благосклонно настроените към тоталитарни идеологии у нас са решително малцинство, но дяловете им все пак не са за подценяване и могат да са основание и за тревога. Особено този на толерантно настроените към елементи от комунизма. \r\nДнес, 8 май (за Русия – обикновено 9 май), в повечето европейски страни се отбелязва и годишнина от края а Втората световна война, която бе свързана с национален, но и с идеологически сблъсък.Доверието в ЕС се върна трайно на обичайно високите си нива\r\nВ последната година и половина доверието в обобщения образ на Европейския съюз възстанови позиции, след като през 2016 г. беше достигнало по-ниски стойности. Така в първите месеци на 2018 г. около и над 60% от българите споделят доверие в ЕС, докато недоверието се движи около около 30%. Конкретните числа сега са 58% доверието, а 31% недоверието.\r\nТака българите остават подчертано проевропейски настроени. Други наши изследвания, които може да видите ТУК и ТУК, в годините ясно показват, че българите са едно от най-проевропейски настроените общества в ЕС.\r\nПрез 2016 г. подействаха няколко причини за загуба на доверие, свързани с продължаващите ефекти на т.нар бежанска вълна, както и някои свързани кризи в устоите на ЕС. Такава например беше референдумът, с който Великобритания реши да напусне ЕС.\r\nВлияние вероятно оказва и по-общото противоборство между Запада и Русия. Въпреки всичко обаче и през 2016 г. ЕС остана със силно положителен рейтинг, макар и не в познатата степен. А през 2017 г. доверието в ЕС укрепна – вероятно и във връзка с победата у нас на политически сили, считани за ориентирани в по-голяма степен към Запада.\r\nПрез 2017 г. пък в няколко ключови за Европа избори надделяха опциите „за“ Европа и това подобри картината на общественото мнение. Допълнително влияние оказва и европейското председателство, което допълнително насочва вниманието ни към европейските дела.Тоталитарните идеологии и практики – отречени, но колко?\r\n„Галъп интернешънъл“ зададе два провокативни въпроса, за да провери степента, до която тоталитарните идеологии и практики са възприемани. Въпросите са най-общи и целят единствено да покажат генералните нагласи.\r\nМнозинство от 72% изцяло отхвърля идеологии и практики, като нацизъм, фашизъм и подобни. 12% обаче се съгласяват с опцията, че някои неща са приемливи, а 3% ги намират за изцяло приемливи.\r\nНай-възрастните у нас, респ. последователи на БСП, изглеждат и най-дистанцирани от подобни идеологии и практики. Привържениците на националистически формации също декларират нетърпимост, но при тях се усеща и малко по-висок дял на съгласни, че има и приемливи елементи.\r\nПо-различно стоят нещата, когато се пита за комунизъм, сталинизъм, болшевизъм и подобни. Една трета от българите смятат, че някои неща от тези идеологии и практики са приемливи, а други не. Все пак повече са тези, които изцяло ги отхвърлят – 44%. 6% пък изцяло ги приемат.\r\nМнозинство от над половината от привържениците на БСП, респ. по-възрастните хора у нас, приемат частично левите тоталитарни идеологии и практики.\r\nКато цяло следва да се отбележи, че комунистическите елементи са в по-голяма степен възприемани в сравнение с нацистките.", "date": "2018.05.08", "title": "„Галъп интернешънъл“: Българите са подчертано проевропейски настроени"}
{"url": "http://www.focus-news.net/news/2018/05/08/2519375/aktsenti-v-predavaneto-chasat-na-karlovo-po-radio-fokus-plovdiv.html", "text": "Град Карлово е сред 18-те града в Европа, които получиха признание от Европейската комисия за усилията, които се полагат за подобряване на зелената градска среда. По този показател градът се нарежда сред големи европейски градове като Осло, Хелзинки, Рим, Лисабон, Манчестър и др. Признанието идва след съгласието на общината да се включи в проект на Българската академия на науките. Какво е реализирано в града по отношение на зелената среда ще чуем в предаването „Часът на Карлово” на Радио „Фокус“ – Пловдив от зам.- кмета на Карлово Стойо Карагенски. Също в днешното предаване ще разберем как градът се подготвя за Празника на розата, който тази година ще се проведе на 26 май. По темата ще разговаряме с Петя Найденова, директор Дирекция „Хуманитарни и социални дейности”.\r\nДнес ще ви разкажем и за кампанията „Рано ми е!“, за превенция на ранните бракове, която проведе Младежкият информационен център-Карлово. Ще чуем Цветина Захарлиева, ръководител на центъра.\r\nМирослав Колев, директор на общинска библиотека „Д-р Иван Богоров“ – Карлово ще ни разкаже пък как и защо бе номиниран в категория „Герой на децата“ на наградите „Златна ябълка”.\r\nПредаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2018.05.08", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2018/05/08/2519377/stara-zagora-s-mnozhestvo-initsiativi-shte-bade-otbelyazan-9-may-v-oblastniya-grad.html", "text": "По повод 9 май - Ден на Обединена Европа в Стара Загора ще се проведат редица инициативи. Това съобщиха от пресцентъра на Община Стара Загора. Ще бъдат отбелязани и 73 години от края на Втората световна война. \r\nПразникът „Младите таланти с поздрав към Европа“  с участието на Информационен център „Европа Директно – Стара Загора“, Областен информационен център (ОИЦ), творчески формации при Центъра за подкрепа за личностно развитие, Народно читалище „Родина 1860“, училища и детски градини ще започне в 10.00 часа в парк „Пети октомври“. \r\nОт 12.00 часа в Регионална библиотека „Захарий Княжески“ ще се проведе среща свързана с паневропейската инициатива „Отново в училище”. Емил Стоименов и Ирена Янкова от Младежкия екип Европа ще се „върнат“ на училище и ще представят пред ученици от старозагорските училища актуалните европейски теми и ще отговарят на въпроси. Двамата лектори са от Стара Загора, завършили ГПЧЕ „Ромен Ролан“ и в момента са членове на Младежки екип Европа. \r\nИзложба и викторина „Европейски столици“ ще се проведе от 13.30 часа в сградата на Културно-информационен център „Етносвят България” на ул. „Капитан Петко Войвода“ №54. \r\nФлашмоб събира малки и големи на хоро по повод Деня на Европа. С него ще бъде изразен сърдечният пулс на Европа, който бие в български ритъм. Младежите от ГЕРБ канят родолюбиви старозагорци на паркинга на парк „Артилерийски“ в 18.30 часа, а хорото ще се извие в 19.00 часа. \r\nЗа четвърти път Стара Загора се потапя в Нощта на литературата. На 9 май от 18 до 22 часа общественици, актьори, писатели, журналисти, психолози и други публични личности ще представят на всеки половин час, в рамките на 15 минути, един и същи откъс в различни градски пространства, наречени „читателски гнезда” в целия град. След прочита му посетителите на събитието получават печат в специална брошура пътеводител и се отправят към следващото читателско гнездо. Така слушателите имат възможност да се докоснат до литературите на различни страни в рамките само на една нощ. Независимо в каква последователност и кои гнезда ще посетят, събралите поне 7 различни печата могат да участват в томбола, която ще се проведе в 21.45 ч. в Регионална библиотека „Захарий Княжески“. Печелившите ще получат за награда една от четените книги в Нощта на литературата 2018 г. \r\nСтара Загора ще отбележи и 73 години от края на Втората световна война. Руският клуб в града организира на 8 май от 18.30 часа в Регионална библиотека „Захарий Княжески“ ( фоайе и зала на първи етаж),  Фотоизложба и прожекция на филм за отбраната на Севастопол, по повод 9 май – Ден на победата.  Фотоизложбата е посветена на събитията, случили се през 1941 – 1942 г. В 22 табла, разделени на две части са показани документални кадри от събитията и лица на хората, защитавали Севастопол и разрушените и възстановени след войната сгради, паметници, скулптури. Изложбата е дело на Държавния музей за героичната отбрана и освобождението на Севастопол. Игралният филм „Битката за Севастопол”, (2015), разказва историята на легендарната жена-снайперист Людмила Павличенко. \r\nРитуал по поднасяне на венци и цветя, посветен на Деня на победата и 73 години от края на Втората световна война ще се проведе на 9 май от 11.00 часа пред Паметната плоча на СВВБ пред Военен клуб, ул. „Августа Траяна“ №23. \r\n„Песните на пролетта, песните на Победата“ - празник, посветен на 73-та годишнина от края на Втората световна война, ще се проведе на 13 май, от 14.00 ч в сградата на „Етносвят България”.", "date": "2018.05.08", "title": "Стара Загора: С множество инициативи ще бъде отбелязан 9 май в областния град"}
{"url": "http://www.focus-news.net/news/2018/05/08/2519359/rts-prezidentat-na-sarbiya-e-parviya-chuzhdestranen-lider-s-koyto-se-sreshta-vladimir-putin-sled-vstapvaneto-mu-v-dlazhnost.html", "text": "Президентът на Сърбия Александър Вучич е първия чуждестранен лидер, с които държавният глава на Руската федерация Владимир Путин след встъпването си в длъжност за четвърти път, отбелязва Radio-televizija Srbije (RTS), като се позовава на коментар от ТАСС. \r\nРуската информационна агенция припомня, че Вучич идва в Москва след двудневно посещение в Турция, където разговаря с турския президент Реджеп Тайип Ердоган. В понеделник от Кремъл бе обявено, че двамата лидери ще обсъдят състоянието и перспективите за по-нататъшно развитие на руско-сръбското сътрудничество и изпълнението на съвместни инвестиционни проекти. Двамата ще обменят и мнения по актуални за региона въпроси.\r\nТАСС не пропуска да отбележи, че Вучич и Путин редовно провеждат срещи и телефонни разговори и припомня, че Вучич поздрави Путин при преизбирането му в Русия през март.\r\nНяколко дни по-късно двамата разговаряха по телефона за експулсирането на руски дипломати от страни от ЕС и – както посочва ТАСС, сръбският президент е уверул, че Белград няма да се присъедини към решението на европейските страни.\r\nТрябва да се отбележи, че на предходната си среща през декември 2017 г. в Кремъл президентите на Сърбия и Русия обсъдиха сътрудничеството в търговията, културата и други области, както и ситуацията на Балканите. По това време в президентския дворец в Москва бяха подписани многобройни споразумения, включително съвместна декларация за сътрудничество в икономиката, както и меморандум за сътрудничество в областта на туризма.\r\nОсвен това Русия и Сърбия подписаха изменения на междуправителствено споразумение за премахване на забраната за реекспорт на газ от Сърбия и изменение на споразумението от 2013 г. за доставките на газ за Сърбия. По този повод руската компания \"Газпром\" обяви, че според този документ доставката на природен газ за Сърбия ще се увеличи с 15% през настоящата година. Тереза Герова", "date": "2018.05.08", "title": "RTS: Президентът на Сърбия е първия чуждестранен лидер, с който се среща Владимир Путин след встъпването му в длъжност"}
{"url": "http://www.focus-news.net/news/2018/05/08/2519367/sherpite-ne-otkriha-boyan-petrov-v-lager-1-pod-vrah-shisha-pangma.html", "text": "Тримата шерпи, които издирват изчезналия алпинист Боян Петров, са достигнали до лагер 1 под върха Шиша Пангма, но българинът не е бил там, съобщи пред \"Хоризонт\" съпругата на алпиниста Радослава Ненова, предава БНР. Операцията за днес е прекратена. Тримата шерпи ще нощуват в района и утре се очаква да продължат издирването към лагер 2. \"Тъй като има хора по трасето, това обезсмисля да се покрива и с хеликоптер. Те вървят по маршрута на Боян. Освен това хеликоптерът не може да бъде вдигнат над 6000. За днес е приключила операцията, спират да се движат\", каза Ненова. Групата от трима шерпи тръгна тази сутрин към Лагер 1 на 8-хилядника Шиша Пангма в Хималаите, за да търси българския алпинист Боян Петров, който е в неизвестност от 3 май.", "date": "2018.05.08", "title": "Шерпите не откриха Боян Петров в лагер 1 под връх Шиша Пангма"}
{"url": "http://www.focus-news.net/news/2018/05/08/2519374/burgas-otkrito-e-tyaloto-na-samoubiliya-se-mazh-skochil-ot-mosta-v-morska-gradina.html", "text": "Намерено е тялото на самоубилия се мъж, който е скочил от моста в Морска градина в Бургас вчера вечерта. Това съобщи за Радио \"Фокус\"-Бургас Цветелина Рандева, говорител на ОДМВР-Бургас. Трупът е открит от спасителни екипи, провеждащи издирвателни действия, както снощи, така и от рано сутринта, днес. Тялото е намерено в непосредствена близост до мястото на скачане – в края на моста. Установена е самоличността – това е 32-годишен мъж от ж.к. \"Братя Миладинови\". Причините за самоубийството се изясняват.\r\nДеница ДИМИТРОВА", "date": "2018.05.08", "title": "Бургас: Открито е тялото на самоубилия се мъж, скочил от моста в Морска градина"}
{"url": "http://www.focus-news.net/news/2018/05/08/2519379/afp-donald-tramp-shte-razgovarya-s-kitayskiya-prezident-za-severna-koreya-i-targoviyata.html", "text": "Държавният глава на САЩ Доналд Тръмп заяви, че ще разговаря с китайския президент Си Дзинпин за Северна Корея и за въпросите, свързани с търговията, предава AFP, като отбелязва, че съобщението на лидера на Вашингтон е на фона на изненадващата визита на Ким Чен-ун в Китай.\r\n„Ще разговарям с моя приятел, президента Си Дзинпин, в 8:30 часа тази сутрин (15.30 часа българско време). Основните теми ще бъдат търговията, където ще се случат добри неща, и Северна Корея, където се изграждат отношения и доверие\", пише Тръмп в съобщение в социалната мрежа „Туитър“. Тереза Герова", "date": "2018.05.08", "title": "AFP: Доналд Тръмп ще разговаря с китайския президент за Северна Корея и търговията"}
{"url": "http://www.focus-news.net/news/2018/05/08/2519378/pazardzhik-34-godishen-mazh-se-e-samoubil-sled-kato-e-skochil-ot-poslednite-etazhi-na-blok-v-grada.html", "text": "34-годишен мъж се е самоубил, след като е скочил от последните етажи на блок в Пазарджик, предаде репортер на Радио „Фокус“ – Пазарджик. От полицията потвърдиха за случая, но отказаха коментар, тъй като става въпрос за самоубийство. Мъжът, който е от областния град, е сложил край на живота си по неизвестни засега причини, като е скочил от междуетажната площадка на 7 или 8 етаж на блок в квартал „Младост“.\r\nВаня НИКОЛОВА", "date": "2018.05.08", "title": "Пазарджик: 34-годишен мъж се е самоубил, след като е скочил от последните етажи на блок в града"}
{"url": "http://www.focus-news.net/news/2018/05/08/2519381/potrebiteli-na-sotsialni-uslugi-ot-bz-zsu-kam-obshtina-blagoevgrad-shte-uchastvat-v-xiii-natsionalen-turnir-po-boche-v-pleven.html", "text": "За четвърта поредна година потребители на социални услуги  от БЗ ЗСУ – Община Благоевград ще участват в XIII Национален турнир по боче. Това съобщиха от пресцентъра на Община Благоевград. Състезанието ще се проведе на 14 и 15 юни /четвъртък и петък/ 2018 година в град Плевен. \r\nВ турнира участие ще вземат 2 момчета и 2 момичета с интелектуални затруднения от Защитени жилища за лица с умствена изостаналост и Дневен център за лица с увреждания „Зорница”- Благоевград.\r\nВ досегашните си участия спортистите ни са се представяли повече от успешно. Представителите от Благоевград са печелили второ и трето място, бронзови и сребърни медали. \r\nНационален турнир по боче се организира от Спешъл Олимпикс България, съвместно с Българска федерация по боче, СК”Спешъл  Олимпикс  Плевен”, Плевенски обществен фонд”Читалища”, фондация „Проспорт” и община Плевен.", "date": "2018.05.08", "title": "Потребители на социални услуги от БЗ ЗСУ към Община Благоевград ще участват в XIII Национален турнир по боче в Плевен"}
{"url": "http://www.focus-news.net/news/2018/05/08/2519380/smolyan-kafyava-mechka-e-napadnala-i-ubila-krava-v-zemlishteto-na-selo-zagrazhden.html", "text": "Експерти от Групата за бързо реагиране при РИОСВ – Смолян провериха на 7 май сигнал за мъртвa крава. При огледа на високопланинско пасище в района на местността „Малко Крушево“, землището на село Загражден е установено, че кравата е убита от кафява мечка. Това съобщиха от РИОСВ-Смолян.\r\nОт началото на годината до момента за територията на инспекцията щетите от кафява мечка са шест. За този район нападенията са три. \r\nПрез този период на годината нападенията на мечки на селскостопански животни е поради липса на хранителна база и загуба на тегло на екземплярите през зимата. Това се потвърждава с данни и от предишни години. РИОСВ – Смолян призовава стопаните на селскостопанско имущество да засилят превантивните мерки по опазване на животни и пчелини. Пашата трябва да се извършва с пастир и кучета, нощуването на животните да е в масивни стопански сгради, да има ограждане с електрически огради, шумови и светлинни отблъскващи средства и др.\r\nЗа всички доказани щети от кафява мечка се изготвят предложения за обезщетение на собствениците.", "date": "2018.05.08", "title": "Смолян: Кафява мечка е нападнала и убила крава в землището на село Загражден"}
{"url": "http://www.focus-news.net/news/2018/05/08/2519371/dobrich-muzikanti-podkrepiha-kavarna-za-evropeyski-grad-na-sporta-rok-i-blus-muzikanti-i-folklorna-pevitsa-oblyakoha-teniski-v-podkrepa-na-initsiativata.html", "text": "Изпълнителката на народни песни Ивелина Колева подкрепи Каварна, който е кандидат за европейски град на спорта за малка община за 2019 година. Това съобщиха от пресцентъра на Община Каварна. Едно от най-хитовите имена на музикалната сцена весели хиляди жители и гости на града по случай празника. Ивелина вдигна градуса на настроението с основно авторски песни, но включи и песни с добруджанско звучене, като накара стотици да се хванат за ръце и да извият дълги хора. Интересното е, че песни от двата й албума са клипирани на райски места в родния й Добруджански край – „Добруджа на хляб мирише“, „Нивите големи“, „Две жълтици“, „С мерак, любов и песен“ и много други. Ивелина Колева получи специален подарък от градоначалника на Каварна Нина Ставрева. Сред тържествените сувенири от Общината бе и фланелка, с която официално бе даден старта на кампанията „Каварна – кандидат за европейски град на спорта“. Ивелина Колева веднага облече тениската, на която е изписано и мотото „Да спортуваш е модерно“. Тя хареса призива на каварненци и призна, че редовно спортува за тонус. Колева пожела на всички спортисти и отбори от града с гордост да представят страната ни на големите спортни сцени.\r\nС тениски „Каварна – кандидат за Европейски град на спорта 2019“ излязоха на сцената в Каварна музикантите от спектакъла „Бог Рок“ на Филип Аврамов и приятели. Качествена музика, много смях и настроение подариха музикантите на каварненската публика в неделя вечер. Стотици се забавляваха и пяха заедно с неповторимия Филип Аврамов - Фицата, пожара на сцената Калин Вельов, пианиста Красимир Спиридонов, Венцислав Велев – китара и талантливата певица и музикант от формата \"Пей с мен\" Севинч Ибрахим-бас китара. Песните на Muddy Waters, Nirvana, Joe Cocker, Whitesnake, James Brown и още много рок и блус идоли на каварненска сцена и … мощна подкрепа на Каварна в каузата за развитие на спорта сред младите хора.", "date": "2018.05.08", "title": "Добрич: Музиканти подкрепиха Каварна за Европейски град на спорта, рок и блус музиканти и фолклорна певица облякоха тениски в подкрепа на инициативата"}
{"url": "http://www.focus-news.net/news/2018/05/08/2519382/kyustendil-izvarshva-se-tsyalostna-podmyana-na-darvenata-ograda-na-park-rila-v-dupnitsa.html", "text": "Извършва се цялостна подмяна на дървената ограда на парк „Рила” в Дупница. Това каза пред Радио „Фокус” – Кюстендил зам.-кметът на Община Дупница Крум Милев. По думите му подмяната на оградата се извършва със закупен от Държавно горско стопанство „Дупница” дървен материал. „ През последните две години, оградата бе ремонтирана над петнадесет пъти, след като бе постоянно обект на посегателства от хулигани. Сега оградата изцяло се подменя, а тази от към велоалеята ще бъде ремонтирана. Осигурен е необходимият материал за това и се надявам да няма повече посегателства”, каза Крум Милев, който днес е инспектират дейностите по подмяната на съоръжението. По думите му след приключване на ремонта, ще бъдат поставени и кошове за отпадъци. В предишните години тези съоръжения също са били обект на посегателство.\r\nВенцеслав ИЛЧЕВ", "date": "2018.05.08", "title": "Кюстендил: Извършва се цялостна подмяна на дървената ограда на парк „Рила” в Дупница"}
{"url": "http://www.focus-news.net/news/2018/05/08/2519384/okrazhna-prokuratura-stara-zagora-predade-na-sad-47-godishen-mazh-ubil-tashta-si-i-napravil-opit-za-ubiystvo-na-bremennata-si-sapruga.html", "text": "Окръжна прокуратура – Стара Загора внесе в съда обвинителен акт спрямо  Красимир И., на 47 г., за това, че на 20 май 2017 г., в областния град,   умъртвил 68-годишната М.Ж. и направил опит  да умъртви  бременна жена - съпругата си - 30-годишната Г.И., като  деянието е било довършено, но не са настъпили предвидените в закона и искани от дееца  обществено-опасни последици за това престъпление - престъпление по чл. 116, ал.1, т.4 предложение първо и последно във вр. с чл.115 във вр с чл.18, ал.1 от Наказателния кодекс. Това съобщиха от пресцентъра на Апелативна прокуратура-Пловдив. На 20 май 2017 година, в гр. Стара Загора, М.Ж. и Г.И. очаквали в жилището им да дойде обвиняемият Красимир И., който трябвало да вземе багажа си и да се изнесе заради предходни семейни конфликти. Към 10 часа, сутринта,  пострадалата М. Ж. излязла и отишла до  магазина. Тогава по телефона  обвиняемият Красимир И. се обадил на съпругата си, която била бременна, и я уведомил ,че е спал в хотел и ще дойде да  вземе багажа си. Обвиняемият и М. Ж. се засекли пред входната врата на апартамента, а Г.И. казала да влезнат, за да му даде багажа, като в това време  тя се заключила в хола. Там било и по-голямото дете на обвиняемия и пострадалата Г.И. - 11 – годишно момче.  През остъклената врата на хола Г.И. видяла как майка й влиза с обвиняемия, който  още в коридора  я нападнал, като започнал да я удря. М.Ж. се развикала вика за помощ с думите: “Убиват ме!“ и започнала да се придвижва бавно по коридора към хола, за да се скрие в нейната стая. Обвиняемият Красимир И. я следвал, като й нанасял  удари с нож . В уплахата си Г.И. първоначално не забелязала , че обвиняемият държи нож в ръката, с която удря тъща си, но незабавно се обадила за помощ на тел.112, като заявила,че бият и убиват майка й. Обвиняемият  Красимир И. счупил стъклото на холната врата и пъхнал ръката си,  за да я отвори. Съпругата му видяла  ножа и разбрала, че майка й била  наранена с него. Обадила се за втори път на тел.112 и извикала на детето си да отиде в спалнята. Самата тя стояла до вратата за терасата. Детето било до врата на спалнята и  видяло случващото се. Обвиняемият Красимир И. се насочил към съпругата си  и без да каже нищо я пробол с ножа  в горната част на корема. След това й нанесъл втори удар в същата област.  Малко след това Г.И. видяла как съпруга й сам се мушнал с ножа в областта на корема, обърнал се и напуснал апартамента. Обвиняемият избягал, без да оказва помощ на пострадалите.  На място пристигнали екипи на полицията и Спешна помощ. Според извършените по делото съдебно-медицински експертизи е установено, че 68-годишната М.Ж. е починала от наранявания в гръдния кош, при които е последвала остра кръвозагуба, а на Г.И. й били причинени  две прободно-порезни наранявания в корема, довели до разстройство на здравето, поради което тя е била настанена в болнично заведение. \r\nВпоследствие обвиняемият Красимир И. е бил задържан в с. Пчеларово, обл. Кърджали, като до там се придвижил с такси и потърсил медицинска помощ. Той е с взета от съда мярка за неотклонение „задържане под стража“.  \r\nЗа това престъпление се предвижда наказание „лишаване от свобода” от 15 до 20 години, доживотен затвор или доживотен затвор без замяна.", "date": "2018.05.08", "title": "Окръжна прокуратура – Стара Загора предаде на съд 47-годишен мъж, убил тъща си и направил опит за убийство на бременната си съпруга"}
{"url": "http://www.focus-news.net/news/2018/05/08/2519385/pg-na-pp-gerb-shte-dari-10-000-lv-za-izgrazhdaneto-na-memorialen-paraklis-kostnitsa-na-petar-bogdan-v-chiprovtsi.html", "text": "Парламентарната група (ПГ) на Политическа партия (ПП) ГЕРБ ще дари 10 000 лв. за изграждането на мемориален параклис-костница в чест на Архиепископ Петър Богдан и други български католически свещеници, участвали в Чипровското въстание. Това съобщиха от пресцентъра на партията. Храмът ще се намира на историческия хълм и в него ще се съхраняват останките на видния книжовник, който е един от инициаторите на Чипровското въстание. Изграждането на параклиса досега се финансираше както със средства от община Чипровци, така и с дарения от други общини в страната.\r\nПрез 2018 г. отбелязваме 330 години от Чипровското въстание и идеята на кампанията е да увековечи делото на всички тези велики личности, дали живота си по време на това паметно за българската история събитие.", "date": "2018.05.08", "title": "ПГ на ПП ГЕРБ ще дари 10 000 лв. за изграждането на мемориален параклис-костница на Петър Богдан в Чипровци"}
{"url": "http://www.focus-news.net/news/2018/05/08/2519389/prezidentstvoto-nabira-dareniya-za-organizatsiyata-na-abiturientskiya-bal-na-mladezhite-izrasnali-v-institutsii.html", "text": "На 30 май 2018 г. президентът Румен Радев ще бъде домакин на традиционния абитуриентски бал за младежи в неравностойно положение, който е част от благотворителната инициатива „Подкрепи една мечта”. Това съобщиха от прессекретариата на държавния глава. \r\nВ рамките на инициативата младежите, израснали без родителски грижи, получават информация и напътствия за своята професионална реализация или обучение. През учебната 2017/2018 г. в инициативата са включени 124 младежи. За 54 от тях специалистите от Бюрата по труда търсят подходяща форма на заетост, а 26 са избрали да продължават своето образование във висше училище. 44 от младежите ще бъдат настанени в друг вид социална услуга заради висока степен на увреждане и трайно намалена работоспособност. \r\nПо време на срещите си с психолозите младите хора споделят, че мечтаят за работа, дом и семейство. Следвайки тези очаквания, Администрацията на президента поставя сериозен акцент върху възможностите за професионалното обучение на младежите. Тази година, благодарение на постигнати партньорства с представители на професионални организации, предстои включването на младежи от инициативата в обучителни курсове по фризьорство, шивачество и автомонтьорство.   \r\n„Да помогнем на млади хора, които мечтаят за дом и семейство, е добрина, с която можем да заздравим първичната рана от изоставянето им“, убеден е президентът Румен Радев. Държавният глава отправя благодарност към дарителите, които ще подкрепят финансово организацията на балната вечер на абитуриентите в неравностойно положение. Останалата част от средствата ще бъде разпределена като еднократна стипендия за младежите, които ще продължат образованието си във висше училище.  \r\nОрганизациите, фирмите и гражданите, които имат желание да подпомогнат благотворителната инициатива „Подкрепи една мечта”, могат да го направят със средства по банковата сметка на Администрацията на президента: \r\nIBAN BG 45 BNBG 9661 3000 1909 01 \r\nBIC BNBGBGSD \r\nБанка БНБ. \r\nЗа контакти и допълнителна информация: \r\nВеска Гладченко \r\nТел. 02/ 92 39 183 \r\n+359 887 740 448.", "date": "2018.05.08", "title": "Президентството набира дарения за организацията на абитуриентския бал на младежите, израснали в институции"}
{"url": "http://www.focus-news.net/news/2018/05/08/2519386/v-natsionalniya-muzey-na-knyazhestvo-lihtenshtayn-be-otkrita-izlozhba-bogatstvoto-na-balgarskite-narodni-nosii.html", "text": "Ha 07.05.2018 в рамките на програмата на посолството на Република България  в Конфедерация Швейцария и Княжество Лихтенщайн за отбелязване на  Председателството  на България на Съвета на ЕС 2018, в Националния музей на Княжество Лихтенщайн бе открита изложба \"Богатството на българските народни носии\", представяща част от богатата  експозиция на традиционни български носии на Етнографския музей в Пловдив.  Това съобщиха от Посолството. Изложбата бе организирана от посолството на Република България в Конфедерация Швейцария съвместно с Лихтенщайнския национален музей и с подкрепата на почетния консул на Република България в Княжество Лихтенщайн, г-н Хелмут Шверцлер.\r\nПри откриването на изложбата директорът на Лихтенщайнския национален музей, проф. Райнер Фолкомер  подчерта изключително доброто сътрудничество на музея с посолството на Република България в Берн, благодарение на което сме свидетели и на този активен културен обмен между двете страни в последните няколко години. В своето приветствие към гостите - над 50 представители на политическия, културен и бизнес елит  на  Лихтенщайн и Швейцария,сред които депутат от Националния парламент на Швейцария  и принцеса  Хилдеград фон Лихтенщайн, посланикът на Република България в Конфедерация Швейцария, Н.Пр. Д-р Меглена Плугчиева  отбеляза стремежът посолството ни, в рамките на програмата за отбелязване на  Председателството  на България на Съвета на ЕС 2018, да организира не само политически, но и редица културни събития, които да  презентират богатото културно-историческо наследство на страната ни, защото културата, изкуството, общата история не знаят граници и те са тези , които свързват и обединяват страните на нашия континент, в общия ни дом - Европа.\r\nИзложбата представя 12 традиционни, автентични български облекла от различни региони на България, които са малка част от богатия музеен фонд на Регионален етнографски музей Пловдив. На откриването  присъства лично и директорът на музея доц. д-р Ангел Янков, който сърдечно благодари на проф. Фолкомер за отправената покана музеят да гостува в Лихтенщайн със своя експозиция, както и на посолството на Република България в Конфедерация Швейцария и Княжество Лихтенщайн за оказаното съдействие по организирането и. Той използва  възможността и отправи покана към Лихтенщайнския национален музей да гостува през 2019г.,когато градът ще бъде Културна столица на Европа в  Регионални етнографски музей Пловдив със своя експозиция.Поканата бе приета с удоволствие и спонтанно се сформира група от желаещи да посетят страната ни и специално гр. Пловдив през 2019г. Посетителите проявиха голям интерес към уникалните експонати и приветстваха малките бългърчета в национални носии, които на немски език поздравиха  гостите.\r\nИзложбата ще продължи до 27 май 2018г.", "date": "2018.05.08", "title": "В Националния музей на Княжество Лихтенщайн бе открита изложба „Богатството на българските народни носии“"}
{"url": "http://www.focus-news.net/news/2018/05/08/2519387/a1-on-makedoniya-bivshiyat-kmet-na-belgrad-shte-bade-predlozhen-za-nov-ministar-na-finansite-na-sarbiya-vazzhozhna-e-rekonstruktsiya-na-kabineta-v-belgrad.html", "text": "Синиша Мали, който през последните четири години бе кмет на Белград, ще бъде предложен за нов министър на финансите на Сърбия, предава скопският телевизионен канал A1 On, като се позовава на местни медии. \r\nКакто по-рано съобщиха от сръбското правителство, министърът на финансите Душан Вуйович реши по лични причини да се оттегли от поста, за което е информирал премиера Ана Бърнабич. Оставката му бе поднесена в същия ден, в който в Белград пристигна делегация на Международния валутен фонд (МВФ), която ще разговаря за формите на бъдещото сътрудничество със Сърбия. \r\nВ писмото си, адресирано до премиера, Вуйович подчертава, че по време на неговия мандат са постигнати значителни резултати за макроикономическа стабилизация, фискална консолидация и структурни реформи. Както беше обявено преди това от правителството, Бърнабич е благодарила на Вуйович за сътрудничеството и постигнатите досега резултати.\r\nПремиерът отмени всички заседания днес и предаде оставката на Вуйович в парламента. Според законовия срок в срок до 15 дни тя трябва да предложи негов заместник, който ще бъде утвърден на поста с гласовете на мнозинството от депутатите.\r\nСръбските медии обръщат внимание на обявените от Бърнабич преди месец планове за реконструкция на правителството. Вестник Danas пише, че промените трябва да бъдат извършени до края на юни, веднага след изборите за нов кмет на Белград. Изданието привежда информация, съгласно която ще бъдат освободени от длъжност най-малко петима министри. \r\nВестникът посочва, че след неотдавнашния конфликт с премиера около хърватска книга, която насърчава еднополовите браковете, сръбското правителство вероятно ще напуснат министерствата на инфраструктурата и на европейска интеграция, Зорана Михайлович и Ядранка Йоксимович.\r\nМинистерството на културата, което сега се ръководи от Владан Вукосавлевич, би могло да поеме директорът на Белградският фестивал на танца Агия Юнг или директорът на Музея за съвременно изкуство Слободан Накараде. Остава неясно дали министрите на спорта и опазването на околната среда Ваня Удович и Горан Триван ще бъдат оставени на постовете си. Според Danas ще бъде сменен и министърът на икономиката. \r\nСпоред телевизия N-1 поста на Ненад Попович също е поставен под въпрос след сблъсъка му с Бърнабич около правото на гей двойките да бъдат родители. Още в понеделник, преди обявяването на оставката на Вуйович, телевизията съобщи, че той ще бъде заменен с кмета на Белград Синоша Мали.\r\nСкопският телевизионен канал не пропуска да отбележи, че самата Бърнабич също предложи оставка след скандала с Попович, но президентът Александър Вучич я е отхвърлил. На свой ред държавният глава на западната ни съседка в рамките на посещението си в Турция призна, че към настоящия момент най-важният въпрос за Сърбия е не реконструкцията на правителството, а разрешаване на проблема с Косово. \r\n„Не мисля, че се очаква реконструкция на правителството. Като председател на партията за два до пет месеца ще  чуя първо всички предложения на премиера Бърнабич, а след това ще проведа разговори в партията, подчерта сръбският президент, който днес е на посещение в Москва за среща с руския държавен глава Владимир Путин. Тереза Герова", "date": "2018.05.08", "title": "A1 On (Македония): Бившият кмет на Белград ще бъде предложен за нов министър на финансите на Сърбия, възможна е реконструкция на кабинета в Белград"}
{"url": "http://www.focus-news.net/news/2018/05/08/2519383/vidin-nad-5000-lv-sabraha-bchk-vidin-i-layans-klub-vida-za-abiturienti-i-polusiratsi.html", "text": "5014 лв. събраха БЧК-Видин и Лайънс клуб „Вида” за абитуриенти и полусираци, съобщиха за Радио „Фокус“ – Видин от Български Червен кръст и Български младежки Червен кръст – Видин. По традиция съвместно с Лайънс клуб „Вида“ т всяка година се подпомагат  абитуриенти. Със събраната сума ще бъдат подпомогнати тази година 18  абитуриенти – сираци и полусираци от общините Видин, Ново село и Белоградчик. Средствата са събрани на благотворителен бал, на който са присъствали над 100 души, поканени от двете организации, представители на държавни институции, социални и здравни заведения и неправителствени организации.", "date": "2018.05.08", "title": "Видин: Над 5000 лв. събраха БЧК-Видин и Лайънс клуб „Вида” за абитуриенти и полусираци"}
{"url": "http://www.focus-news.net/news/2018/05/08/2519392/mvr-odmvr-smolyan-ustanovi-samolichnostta-na-riskov-shofyor.html", "text": "ОДМВР-Смолян установи самоличността на рисков шофьор. Това съобщиха от пресцентъра на МВР. Полицейските действия са предприети след  разпространен в интернет видеоклип за рисково шофиране на 07май към 10:20 часа на път II 86 в участъка между гр. Чепеларе и с. Хвойна. Установена е , че шофьорът на лекия автомобил „Опел Инсигниа“ е  66-годишен мъж от София. Предстои той да бъде призован в сектор „Пътна полиция“ при ОДМВР-Смолян, за да даде обяснение по случая. Очаква се сведения да съобщи и свидетелката, заснела видеоклипа. ОДМВР-Смолян се обръща и към останалите участници в движението, включително и към  водача на насрещно движещия се автомобил, да сигнализират на  тел. 0301/ 35 521, 112 или в най-близкото поделение на МВР и да съобщят телефон за връзка с тях.", "date": "2018.05.08", "title": "МВР: ОДМВР-Смолян установи самоличността на рисков шофьор"}
{"url": "http://www.focus-news.net/news/2018/05/08/2519393/dobrich-muzey-na-istoriyata-na-vodkata-shte-privlicha-turisti-v-gr-kavarna.html", "text": "Единственият у нас и шести в света музей за история на водката се намира в Каварна. Днес той официално отвори врати. Това съобщиха от пресцентъра на Община Каварна. Сред гостите на събитието бяха заместник-кметовете Митко Недев и Йордан Йорданов, секретарят на Общината Дарина Колишева и др. Г-н Недев изрази надежда, че музеят ще допринесе за увеличаване на туристическия поток към черноморския град и пожела успех на международния екип, събрал и обогатил колекцията от експонати. Музеят е създаден не за реклама на водката, а да запознае посетителите с възникването на популярната напитка, обясниха създателите му.", "date": "2018.05.08", "title": "Добрич: Музей на историята на водката ще привлича туристи в гр. Каварна"}
{"url": "http://www.focus-news.net/news/2018/05/08/2519394/d-r-emiliya-baeva-zam-kmet-na-dobrich-obshtinata-predstavi-investitsionno-namerenie-za-izgrazhdane-na-priyut-za-bezdomni-hora-koyto-shte-raboti-tselogodishno.html", "text": "Общината представи инвестиционно намерение за изграждане на приют за бездомни хора, който ще работи целогодишно. Проектното предложение е в резултат на установена необходимост от предоставяне на такъв вид социална услуга. Това съобщи д-р Емилия Баева, зам.-кмет „Хуманитарни дейности“ в Община град Добрич, предаде кореспондентът на Радио „Фокус” – Варна. За днес в ранния следобед бе предвидено провеждане на обществено обсъждане на проектното предложение, но на практика такова не се състоя поради на активност от страна на гражданите. Въпреки това общински специалисти представиха накратко основните моменти и отговаряха на журналистически въпроси. Проектът ще се реализира по ОП „Региони в растеж“ за периода до 2020 година. До 1 млн. лв. е предоставената безвъзмездно финансова помощ, посочи д-р Баева. Тя заяви, че Общината предлага да бъде използвана сградата по ул. „Хан Кардам“ № 13, която е със статут недвижима културна ценност. Собственост е на Общината, не е много голяма, което отговаря на намерението да бъде с капацитет 15 души. \r\nВ рамките на проекта ще се създаде възможност за пълна реконструкция на сградата, което има двоен ефект. От една страна в града ще има сграда с културно значение в добър вид, от друга страна ще се превърне в място за предоставяне на социална услуга, която е търсена не само в Община град Добрич, но и в съседни, например Община Добричка, като нейният кмет е заявил чрез писмо желание за партньорство, посочи още д-р Баева. Освен това къщата е в близост до други два действащи приюта и обществената трапезария, което в плюс. За момента Община град Добрич не се ангажира с точна информация за това кога ще започне строителния ремонт и кога приютът ще заработи, посочи инж. Димитрина Костадинова, ръководител на проекта, но желанието на администрацията е това да се случи бързо след като преминат и приключат всички задължителни процедури по проучване и обследване и обявяване на обществените поръчки за изпълнители на дейностите. \r\nНадеждите са, че до 2020 година социалната услуга би могла да заработи. Така Община град Добрич ще има възможност своевременно да реагира адекватно на нуждите на гражданите, които по някаква причина са останали без дом и подслон. Няма да бъдат настанявани в приюта алкохолици и болни хора, а местоположението на сградата е такова, че тя е в близост до важни места – болница, община, трапезария и другите два временни приюта – на Фондация „Ръка за помощ“ и към църквата „Св. Троица“, където основно са настанени майки с деца. Новият приют ще работи целогодишно, там няма да има кухненски блок, но ще се осигурява вечеря. Обитателите ще има възможност да живеят до три месеца. След като приключат първите процедури по проекта следва строителство, което според зам.-кмета няма да отнеме много време, и след оборудването социалното звено ще заработи. Д-р Баева съобщи, че Общината има подкрепа и заявено желание за партньорство от страна на ОС на БЧК, който винаги подкрепя местната власт в различни начинания, и от страна на Бюро по труда в Добрич в рамките на възможностите и компетенциите на ведомството. \r\nЖулиета НИКОЛОВА", "date": "2018.05.08", "title": "Д-р Емилия Баева, зам.-кмет на Добрич: Общината представи инвестиционно намерение за изграждане на приют за бездомни хора, който ще работи целогодишно"}
{"url": "http://www.focus-news.net/news/2018/05/08/2519396/al-jazeera-balkans-v-kosovo-e-naznachen-nov-glaven-prokuror-za-voenni-prestapleniya.html", "text": "Американецът Джак Смит ще наследи сънародника си Дейвид Швендиман на поста главен прокурор на Специализирания съд за военни престъпления, предава Al Jazeera в балканската си редакция. \r\nМандатът на Специализирания съд за военни престъпления е съсредоточен върху разследвания и съдебни процеси за предполагаеми военни престъпления от бивши членове на Армията за освобождение на Косово (АОК) срещу членове на малцинства и други нейни опоненти. Процесите са за престъпления, които обхващат периода от 1998 г. до края на 2000 г. Органът бе образуван през 2015 г. след конституционните промени.\r\nДо този момент съдът не е образувал нито едно дело, подчертават от редакцията.  Тереза Герова", "date": "2018.05.08", "title": "Al Jazeera (Balkans): В Косово е назначен нов главен прокурор за военни престъпления"}
{"url": "http://www.focus-news.net/news/2018/05/08/2519397/api-ot-9-may-za-remont-na-dilatatsionna-fuga-pri-46-ti-km-se-spira-dvizhenieto-v-platnoto-za-sofiya-na-am-struma-ot-pv-dupnitsa-sever-pri-51-vi-km-do-p-v-dolna-dikanya-pri-36-ti-km.html", "text": "От утре – 9 май, от 13.00 ч. за ремонт на дилатационна фуга при 46-ти километър се спира движението в платното за София на автомагистрала „Струма“ от пътен възел „Дупница-Север“ при 51-ви км до п. в. „Долна Диканя“ при 36-ти км. Това съобщиха от пресцентъра на Общината. Движението в посока Дупница е без промяна.\r\nПо време на ремонтните дейности трафикът за София ще се пренасочва при п. в. „Дупница-Север“ по път I-1 София-Кулата и при п. в. „Долна Диканя“ движението ще се включва отново в АМ „Струма“. Необходимо е шофьорите да карат внимателно и да спазват пътната сигнализация.\r\nПреди почивните дни за Гергьовден завърши ремонтът на фугата в платното за Дупница.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.05.08", "title": "АПИ: От 9 май за ремонт на дилатационна фуга при 46-ти км се спира движението в платното за София на АМ „Струма“ от п.в. „Дупница-Север“ при 51-ви км до п. в. „Долна Диканя“ при 36-ти км"}
{"url": "http://www.focus-news.net/news/2018/05/08/2519399/nezavisen-vesnik-makedoniya-shte-se-sreshtnat-li-hashim-tachi-i-aleksandar-vuchich-na-sreshtata-na-visoko-ravnishte-mezhdu-es-i-zapadnite-balkani-v-sofiyai.html", "text": "Косовският президент Хашим Тачи е получил покана от Европейския съюз и България да участва в срещата на върха ЕС-Западни Балкани в София, която ще се проведе на 17 май, припомня скопското електронно издание „Независен весник“.\r\nПоканата на Тачи е подписана от председателя на Европейския съвет Доналд Туск, председателя на Европейската комисия Жан-Клод Юнкер и от премиера на България Бойко Борисов.\r\nПо-рано беше съобщено, че на срещата ще участва косовския премиер Рамуш Харадинай, но неговият съветник Авни Арифи заяви, че лидерът на кабинета в Прищина ще присъства само на Виенския икономически форум, който ще се проведе на 18 май в София. Арифи допълни, че Виенският икономически форум „по някакъв начин е продължение на срещата на високо равнище\" в София. \r\nСпоред вестник Gazeta Express Тачи е поканен на срещата на върха ЕС-Западни Балкани заради диалога с Белград, тъй като на срещата ще участва и президентът на Сърбия Александър Вучич.\r\nСръбската премиер Ана Бърнабич наскоро заяви, че участието на Косово в европейската среща за Западните Балкани в София „като държава е политически глупост\", както и че в зависимост от действията на Прищина около създаването на Общността на сръбските общини, Белград ще реши дали ще участва в събитието.  Тереза Герова", "date": "2018.05.08", "title": "„Независен весник“ (Македония): Ще се срещнат ли Хашим Тачи и Александър Вучич на срещата на високо равнище между ЕС и Западните Балкани в София?"}
{"url": "http://www.focus-news.net/news/2018/05/08/2519395/dobrich-kmetat-yordan-yordanov-shte-vrachi-gramoti-i-kupi-na-parventsite-v-obshtinski-etap-na-uchenicheskite-igri-za-uchebnata-20172018-g.html", "text": "На  11  май от 10.00 ч. в Голямата заседателна зала на Община град Добрич ще бъдат наградени победителите от отделните спортове и ще бъде обявено комплексното класиране по училища  от общинския етап на ученическите игри за учебната 2017/2018 г. Това съобщиха от пресцентъра на Общината. В продължение на три месеца  в най-масовата спортна проява, организирана от Община град Добрич и Сдружение „Училищен спорт, туризъм и младежки дейности – Добруджа“  се състезаваха  135 отбора с  1267 ученици в осем вида спорт: тенис на маса, шахмат, бадминтон, лека атлетика, баскетбол , волейбол, хандбал и футбол. Най-добре представилите се отбори ще бъдат наградени с купи и грамоти  от кмета на Община град Добрич Йордан Йорданов.  Целта на срещата с директорите на училища и учителите, ангажирани с участието на учениците в състезанията  е  да се стимулират училищните ръководства  и учителите  за  следващи участия  на ученици в ученическите игри.", "date": "2018.05.08", "title": "Добрич: Кметът Йордан Йорданов ще връчи грамоти и купи на първенците в общински етап на ученическите игри за учебната  2017/2018 г."}
{"url": "http://www.focus-news.net/news/2018/05/08/2519398/sport-uefa-dade-litsenz-na-milan-za-uchastie-v-noviya-sezon-v-evropeyskite-klubni-turniri.html", "text": "Съюзът на европейските футболни асоциации (УЕФА) издаде лиценз на италианския град Милан за участие през новия сезон в европейските клубни турнири, съобщават местните медии.\r\nПрез ноември миналата година бе разпространена информация, съгласно която УЕФА няма да допусне Милан в турнирите на Стария континент заради неспазване на финансовия феърплей. От УЕФА обаче обявиха, че днес са издали лицензи на 14 италиански отбори, включително и на Милан.", "date": "2018.05.08", "title": "Спорт: УЕФА даде лиценз на Милан за участие в новия сезон в европейските клубни турнири"}
{"url": "http://www.focus-news.net/news/2018/05/08/2519401/taki-fiti-predsedatel-na-mani-ako-se-promeni-konstitutsionnoto-ime-na-makedoniya-mani-nyama-da-se-naricha-po-tozi-nachin.html", "text": "Правителствата на Македония и Гърция трябва да преговарят за приключването на този тежък за нас период, но не трябва да се приема решение на спора за името на принципа „ерга омнес“, нито промяна в Конституцията. Това заяви икономистът от Македонската академия на науките и изкуствата (МАНИ) и настоящ неин председател Таки Фити в предаването „Само истина“, отбелязва скопското електронно издание „Република“.\r\nФити представи възгледите на МАНИ за текущите събития, свързани с процеса на разрешаване на спора за името, Закона за езиците, икономическите политики на правителството на премиера Зоран Заев и перспективите на развитие на най-висшата научна институция в Република Македония.\r\nФити добави, че ако се стигне до промяна на конституционното име, МАНИ вече няма да има същото име – така както и други институции, които в името си съдържат термина Македония. \r\n„Абсурдни са изискванията на Гърция за име с географско определение, обединено в една дума“, категоричен е Фити.  Тереза Герова", "date": "2018.05.08", "title": "Таки Фити, председател на МАНИ: Ако се промени конституционното име на Македония, МАНИ няма да се нарича по този начин"}
{"url": "http://www.focus-news.net/news/2018/05/08/2519391/lovech-47-godishen-mazh-e-zaginal-pri-patniya-intsident-na-izhoda-na-szlatna-panega.html", "text": "47-годишен водач на ТИР е загинал при пътния инцидент на изхода на с. Златна Панега. Това съобщиха за Агенция „Фокус“ от ОДМВР-Ловеч. Сигналът за инцидента е получен в 12.35 часа. По неизяснени към момента причини товарният автомобил се е врязъл в къща и след това в друга постройка. По данни на собственика на постройката в нея не е имало други хора. Екипи на пожарна и полицията чрез предоставена от общината техника се опитват да извадят товарния автомобил от постройката, защото има надвиснали плочи над автомобила, които са опасни за спасителните екипи.", "date": "2018.05.08", "title": "Ловеч: 47-годишен мъж е загинал при пътния инцидент на изхода на с.Златна Панега"}
{"url": "http://www.focus-news.net/news/2018/05/08/2519403/veliko-tarnovo-do-kraya-na-lyatoto-se-ochakva-da-bade-postroen-noviyat-most-mezhdu-oblastniya-tsentar-i-selo-shemshevo.html", "text": "До края на лятото се очаква да бъде построен новият мост между Велико Търново и село Шемшево. Това съобщиха от пресцентъра на Община Велико Търново. Съоръжението над р. Янтра ще бъде част от общинския път, който е най-пряката и бърза връзка на четири села с областния град. Напредва изграждането на двата фундамента и две от колоните на моста. След завършването им предстои поставяне на панелите, върху които ще бъде оформено пътното платно. Преди полагането на асфалтовата настилка ще бъдат прокарани телекомуникациите.\r\nНад 1,1 млн. лева е инвестицията. Средствата бяха осигурени по финансовите механизми на Междуведомствената комисия за възстановяване и подпомагане към Министерски съвет. Част от разходите предвиждат и събаряне на стария мост, чийто свод рухна частично през февруари миналата година и заради което се наложи изграждането на ново съоръжение.\r\nБъдещият мост ще е с две ленти за движение, ще бъде по-широк и с около 2 метра по-висок от стария. Той ще бъде с осветление със завишена товароносимост, предвид близостта на Западната промишлена зона на Велико Търново.\r\nСлед завършване на строителството ще бъде възстановена най-бързата транспортна връзка на селата Шемшево, Леденик, Буковец, Керека и Пушево с Велико Търново.", "date": "2018.05.08", "title": "Велико Търново: До края на лятото се очаква да бъде построен новият мост между областния център и село Шемшево"}
{"url": "http://www.focus-news.net/news/2018/05/08/2519400/blagoevgrad-kmetat-d-r-atanas-kambitov-pravi-parva-kopka-za-obnovyavane-na-sgradata-na-obshtinska-administratsiya.html", "text": "Кметът на Община Благоевград д-р Атанас Камбитов ще постави начало на дейностите по обновяване и модернизиране на сградата на общинска администрация на града в изпълнение на проект „Въвеждане на мерки за енергийна ефективност  в общински административни сгради“. Това съобщиха от пресцентъра на Общината. Церемонията „Първа копка“ ще се състои на 9 май от 12:00 часа пред сградата на Община Благоевград. Въвеждането на мерките за енергийна ефективност ще подобрят експлоатационните характеристики за удължаване на жизнения цикъл на сградата на общинска администрация – Благоевград. С реализация на проектните дейности ще се постигне повишаване на енергийната ефективност и редуциране на енергопотреблението в административната сграда на Община Благоевград. Ще бъдат осигурени и по-добри условия на работа на служителите, енергийно - ефективна работна среда и осигуряване на достъп за хора в неравностойно положение.\r\nПроектът се финансира по Оперативна програма „Региони в растеж 2014- 2020“.", "date": "2018.05.08", "title": "Благоевград: Кметът д-р Атанас Камбитов прави първа копка за обновяване на сградата на общинска администрация"}
{"url": "http://www.focus-news.net/news/2018/05/08/2519402/ventsislav-shishkov-kmet-na-s-zagrazhden-okolo-30-40-sa-mechkite-kray-seloto-po-moi-nablyudeniya.html", "text": "По мои наблюдения в района на село Загражден има около 30-40 мечки, а по данни на Регионалната инспекция по околната среда и водите те са около 6-7 на брой. Това каза за Радио „Фокус“ – Смолян кметът на село Загражден Венцислав Шишков, по повод инцидентът, при който мечка е убила крава в местност Малко Кушево край селото на 7 май. По думите на кмета на родопското село, който е и ловджия, всяка година в района има нападения от мечки над домашни животни и това не е първи случай. Той уточни, че има много следи на дивите животни, а и са виждани от ловджиите при ловни таксации, като популацията им се увеличава. „От началото на пролетта в района няма регистрирани други нападения от мечки, но тепърва най-вероятно ще има такива, защото сега се събуждат от сън и са агресивни. Всяка година има по 4-5 нападения над животни, дано не нападат хора, защото започва и сезонът на гъбите и хората тръгват из гората“, посочи Шишков. Той припомни, че селото е близо до село Кутела, където преди години мечка уби човек и изрази надежда повече да не се случват такива инциденти.\r\nНели ГЕРГЬОВСКА", "date": "2018.05.08", "title": "Венцислав Шишков, кмет на с. Загражден: Около 30-40 са мечките край селото по мои наблюдения"}
{"url": "http://www.focus-news.net/news/2018/05/08/2519404/milena-damyanova-komisiya-po-obrazovanieto-i-naukata-v-narodnoto-sabranie-s-restriktsii-i-ogranicheniya-nyama-da-se-reshat-problemite-s-kadrite-i-pazara-na-truda.html", "text": "Рестриктивните мерки, забраните и ограниченията не са моделът, по който да се реши въпросът с кадрите и пазара на труда. На този пазар предстоят да стъпят съвсем различни поколения, които имат други разбирания и изисквания. Пазарът не е просто глобален, той се променя светкавично. В него проблемът не е само в липсата на техници или инженери, говорим за изцяло нови професии. Това заяви в София председателят на Комисията по образованието и науката в Народното събрание Милена Дамянова по време на дискусията „Бизнес и висше образование\" на Асоциацията на индустриалния капитал в България (АИКБ) и в. „Стандарт\", съобщиха от пресцентъра на ПП ГЕРБ.  На дискусията се дебатираха въпросите за промяна на финансирането на висшите училища, качеството на кадрите за бизнеса и начините за привличане и запазване на завършилите университети и училища у нас.\r\nПред членовете на Асоциацията и представители на висшите училища Дамянова подчерта, че би искала дискусиите от този тип да чертаят стратегии за развитие за следващи десетилетия, а не да се занимаваме с план-прием, изкуствено задържане на кадри, учебни планове и дали бизнесът и образователната система си говорят, както и какво се случва с този или онзи закон. „Не казвам, че не е важно, напротив - от изключително значение е. Но това са въпроси на деня и изискват бързи отговори, а не продължителни дебати.\", каза Дамянова.\r\nПо думите й 207 млн. студенти има в света по данни на  UNESCO. За 14 години броят им се е увеличил двойно.  Всички семейства по света вярват, че високата квалификация ще доведе до по-добри възможности за работа, по-високи доходи, по-добър стандарт на живот и лично щастие. Но и в света, и у нас, се наблюдават процеси, които показват, че образованието често е заключено само в рамките на придобитата диплома. „То не дава нужните умения и превръща професионалния и личен стандарт в неосъществена мечта. Бизнесът, който се развива в бързи и кратки срокове, иска отговори сега и веднага. Образованието, чийто хоризонт е от 12 за средното и поне 4-5 години за висшето образование, няма времевата възможност да отговори на това „сега и веднага\"“, категоричен бе председателят на Образователната комисията в Народното събрание и допълни, че в повечето случаи има разбирането, че това не е нужно, защото образованието създава основа, която трябва да е трайна и да се надгражда. \r\n„Няма закон или институция, която да покаже работата на бизнеса и да убеди семействата на днешните ученици или студенти, че бизнесът в България не е вдигане на телефон, а дава перспектива, възнаграждения и статут. Това, което нормативната уредба и институциите могат да направят, е да гарантират и дадат възможности за връзката между вас и образователната система. Вие обаче трябва да покажете, че стругар не е просто човек с каска и мръсно облекло. И можете да го направите чрез образователната система\", обясни тя.\r\nПредседателят на Комисията представи какво е направено до момента от страна на законодателя.  Новият закон за предучилищното и училищното образование изисква учениците да получават знания по модел и начин, който да им гарантира да бъдат успешни и да получат професионална реализация.\r\n„В основата на политиката на управляващото мнозинство е образованието и в частност развитието на професионалното“, каза Дамянова. Тя напомни, че по искане на депутатите от  Комисията по образованието и науката, Комисията по труда и социалната политика и на Комисията по икономическа политика и туризъм трите ресорни министерства  - на образованието, социалната политика и на икономиката разработват нормативни промени, които да позволят пълното въвеждане на дуалната форма на обучение.\r\n„Не можем да губим повече време в разговор къде да бъде регламентиран трудовият договор на учениците, обучавани чрез дуалната система, дали в Кодекса на труда или в специалния Закон за професионално образование и обучение, трябва ли да имат отпуска, или пък ваканцията им е достатъчна. Дуалното обучение е модел, който пряко влияе върху младежката безработица, намалява броя на отпадналите ученици и гарантира качествена работна ръка“, подчерта Дамянова.\r\nПредстои Комисията да разглежда промените в Закона за висшето образование, които ще внесе Министерството на образованието и науката. „Ще направя законодателно предложение за регламентиране на участието на реалния бизнес в процеса на обучение във висшите училища\", каза Дамянова. Тя заяви, че очаква МОН да внесе промени при акредитациите на университетите. „Това е тема, която е по-важна от тази за управлението на висшите училища, защото акредитацията дава външната оценка на качеството на образованието. Тук трябва да се подобрят процедурите за акредитация и да се повиши участието на работодателите и на признати международни експерти при оценяването, за да имаме достоверна картина“, посочи Милена Дамянова.", "date": "2018.05.08", "title": "Милена Дамянова, Комисия по образованието и науката в Народното събрание: С рестрикции и ограничения няма да се решат проблемите  с кадрите и пазара на труда"}
{"url": "http://www.focus-news.net/news/2018/05/08/2519388/zhelyo-boychev-bsp-na-komisiyata-za-chez-ne-beshe-okazano-nuzhnoto-sadeystvie-za-konstatirane-na-informatsiyata-otnosno-finansiraneto-na-sdelkata.html", "text": "На комисията за ЧЕЗ не беше оказано нужното съдействие за констатиране на информацията относно финансирането на сделката по продажбата. Toва каза председателят на Временната комисия за ЧЕЗ и зам.-председател на ПГ на БСП Жельо Бойчев след заседание на комисията, предаде репортер на Агенция „Фокус“.\r\n„Относно евентуалната продажба на активите на ЧЕЗ това, което комисията направи, беше да установи кой по същество е купувач, кои са финансовите средства като източник, с които ще бъде придобито дружеството, и как са изпълнявали своите законови отговорности институциите в България. Със съжаление констатирам, че на комисията не беше оказано нужното съдействие за констатиране  на информацията относно финансирането на сделката. Считам това за погазване на конституционните принципи на управление на страната. Българското Народно събрание по волята на българските граждани избира българското правителство и е мястото, където се отчитат всички специални служби. И по никакъв начин не приемам, че на него може да му бъде отказвана информация с мотив за професионална тайна. Така комисията не може да изпълни своята основна цел, за която беше създадена по решение на Народното събрание – да дадем нужните отговори на българските граждани. Защото в момента те имат пълно основание за всякакви съмнения и спекулации поради липсата на информация, която не ни беше предоставена в дадения случай от финансиращи институции, към които ние изпратихме писма – включително и към Българската народна банка“, каза още той и уточни, че чешката страна има пълната информация по тази сделка.\r\n„Все още има много притеснения относно работата на българските институции по целия процес по продажбата на ЧЕЗ – как и по какъв начин се е следил той и как и по какъв начин може да се контролира. В дадения случай не говорим за търговска сделка за придобиване на поредната верига супермаркети, която влиза в България, а говорим за естествен монопол – дейност, която касае снабдяването с електрическа енергия. А това пряко се отнася към сигурността на българските граждани и има влияние върху националната сигурност на страната. Имаме редица въпроси, на които нямаме отговор – например как фирма с такъв мащаб и такъв обем на активи може д придобие такъв тип стратегическо предприятие“, коментира Бойчев и уточни, че по време на заседанието беше направено формално процедурно предложение докладът да бъде отложен, за да се създаде работна група с по един представител на всяка политическа група. По думите му работната група ще бъде създадена утре, а за четвъртък ще се насрочи заседание на комисията. \r\nЦветилена СИМЕОНОВА", "date": "2018.05.08", "title": "Жельо Бойчев, БСП: На комисията за ЧЕЗ не беше оказано нужното съдействие за констатиране на информацията относно финансирането на сделката"}
{"url": "http://www.focus-news.net/news/2018/05/08/2519405/sofiya-vremenno-se-ogranichava-parkiraneto-v-uchastak-na-ul-tsar-samuil-na-12-may.html", "text": "От 8.00 часа до 22.00 часа на 12 май се забраняват престоят и паркирането на пъти превозни средства в участъка на ул. „Цар Самуил“ в София, между ул. „Иван Денкоглу“ и ул. „Солунска“. Това съобщиха от пресцентъра на Столична община. \r\nОт 10.00 часа до 22.00 часа на 12 май се забранява влизането на пътни превозни средства както следва:\r\n-\tПо ул. „Цар Самуил“ между ул. „Солунска“ и ул. „Иван Денкоглу“;\r\n-\t- ул. „Иван Денкоглу“ между ул. „Кн. Борис I“ и ул. „Цар Самуил“.                                               \r\nПромяната в организацията на движение се налага във връзка с провеждане на събитие по проект „Европа през погледа на младите в изкуството“.", "date": "2018.05.08", "title": "София: Временно се ограничава паркирането в участък на ул. „Цар Самуил“ на 12 май"}
{"url": "http://www.focus-news.net/news/2018/05/08/2519407/bdzh-barziyat-vlak-ot-sofiya-za-varna-prestoyava-v-gara-cherven-bryag.html", "text": "Бързият влак от София за Варна престоява в гара Червен бряг. Това съобщиха от пресцентъра на БДЖ. Около 15:10 ч. в гара Червен бряг локомотивната бригада на бърз влак № 2613 от София за Варна, забелязва дим, излизащ от машинното отделение на локомотива. Машинистите са предприели незабавни действия за предотвратяване на евентуално запалване като са подали сигнал до Национална служба „Пожарна безопасност и защита на населението”.\r\nВ пътническата композиция пътуват около 115 пътника, които са изведени от влака със съдействието на превозния персонал поради съображения за сигурност. От гара Мездра е осигурен друг електрически локомотив, който ще обслужи влака до Варна.\r\nИзвънредното спиране на бързия влак от София за Варна в гара Червен бряг по никакъв начин не е застрашило живота и здравето на пътниците и превозния персонал.", "date": "2018.05.08", "title": "БДЖ: Бързият влак от София за Варна престоява в гара Червен бряг"}
{"url": "http://www.focus-news.net/news/2018/05/08/2519408/mrrb-prez-2019-g-startirat-protsedurite-za-izbor-na-izpalnitel-na-obhoda-na-kardzhali-zapochnalite-dnes-remontni-deynosti-po-am-trakiya-shte-zavarshat-do-20-yuni.html", "text": "В резултат от съвместната активна работа с областния управител на Кърджали и Агенция „Пътна инфраструктура“ през последните месеци е издадено разрешение за строеж на участък от околовръстния път на Кърджали. Това обяви в Кърджали министърът на регионалното развитие и благоустройството Николай Нанков. След посещение в Ардино, министърът участва в пресконференция заедно с председателя на Народното събрание Цвета Караянчева, областния управител на Кърджали Никола Чанев и председателя на УС на Агенция „Пътна инфраструктура“ инж. Дончо Атанасов. Това съобщиха от пресцентъра на Министерството на регионалното развитие и благоустройството (МРРБ).\r\nРегионалният министър информира, че разрешението касае част от пътя, за която е проведена процедура по ОВОС, има одобрен парцеларен план и са проведени процедурите по отчуждаване на засегнатите от трасето имоти. Строителното разрешение за нас беше много важно. Възползвахме се от законовата възможност да избегнем провеждането на нов ОВОС, част от който са тежки съгласувателни процедури. С него оставихме в сила действащия понастоящем ОВОС и спестихме 3-4 години от изпълнението на проекта, подчерта той. За останалата част от околовръстния път на областния град продължават проектирането и отчуждаването на терени. Затова министърът призова областната администрация и местната власт да съдействат за бързото приключване на отчуждителните процедури. \r\nПроектът ще бъде включен като приоритетен в бюджетната програма на Агенция „Пътна инфраструктура“ за 2019 г., каза още Николай Нанков. Той ще бъде възложен на два етапа на инженеринг – допроектиране и реално строителство, като процедурата може да започне през 2019 г. Вторият етап включва изграждането на две тежки мостови съоръжения, чрез които транзитният трафик ще бъде изведен от града. \r\nМинистърът посочи, че целта е процедурата за инженеринг да започне в началото на 2019 г., като строителството може да започне в средата на годината, а строително-монтажните работи се очаква да приключат до три – три и половина година след това. \r\nРегионалният министър коментира още, че до есента ще бъде напълно рехабилитиран третокласният път Ардино - Кърджали. Още от миналата година предприехме действия според ангажимента ни пред местната общественост, допълни той.  Говорим за пълна рехабилитация, подчерта Николай Нанков и обърна внимание, че от средата на следващата година, с внедряването на тол системата, практиката с кърпежите ще спре. Министърът подчерта, че ежегодно в пътния сектор само за рехабилитация и поддръжка на пътища са необходими 800 млн. лв., поради което е необходимо да се създаде устойчивост в него във финансов аспект. Това ще стане чрез тол системата, с внедряването на която ще въведе и по-справедливия модел за плащане, а повишените приходи ще позволят и по-бързото изграждане на нови пътища. \r\nПри посещението си в Кърджали регионалният министър обяви, че днес е издадено и разрешение за строеж за пътя Момчилград – Крумовград, който ще се рехабилитира със средства по Програма Интеррег V-A Гърция – България. За рехабилитацията на още 6 км от трасето ще бъде осигурено национално финансиране. \r\nНа въпрос за започналите днес ремонтни дейности на АМ „Тракия“ в участъка от Пловдив до Чирпан Николай Нанков посочи, че срокът за завършването им е 20 юни, за да не се възпрепятства движението през активния туристически сезон. \r\nТърсим баланса между археологията, екологията и скоростното строителство. Няма да позволим разрушаване на археология за сметка на магистрала. Строителството в близост до археологическия комплекс е спряно и такова не е извършвано в рамките на разкопките, коментира министър Нанков по отношение на изграждането на АМ „Струма“ и разкритото при археологическите проучвания древно селище. Експертна комисия, свикана от министъра на културата Боил Банов, включва „светила“ в археологията и тя ще даде решението за консервацията и реставрацията на селището, каза още той. Министърът обясни, че има различни варианти за продължаване на проекта, сред които и възможността за пренасочване на ресурса, като например към АМ „Хемус“, скоростния път Ботевград – Видин и други.", "date": "2018.05.08", "title": "МРРБ: През 2019 г. стартират процедурите за избор на изпълнител на обхода на Кърджали, започналите днес ремонтни дейности по АМ „Тракия“ ще завършат до 20 юни"}
{"url": "http://www.focus-news.net/news/2018/05/08/2519406/pernik-kmetat-vyara-tserovska-dade-start-na-proekta-obnovyavane-sanirane-remont-i-vavezhdane-na-merki-za-energiyna-efektivnost-na-sgrada-na-obshtina-pernik-i-oblastna-administratsiya.html", "text": "Кметът Вяра Церовска даде старт на проекта „Обновяване, саниране, ремонт и въвеждане на мерки за енергийна ефективност на сграда на Община Перник и Областна администрация\". Той ще се реализира по Приоритетна ос 1 „Устойчиво и интегрирано градско развитие“, процедура BG16RFOP001-1.001-039 „Изпълнение на интегрирани планове за градско възстановяване и развитие 2014-2020” на Оперативна програма „Региони в растеж“ 2014-2020г, съфинансирана от Европейския фонд за регионално развитие. Това съобщиха от пресцентъра на Община Перник.\r\n„Щастлива, че имам възможността да дам началото за реализирането на проекта, чиито бенефициент на безвъзмездната помощ е Община Перник, с партньори - Областна администрация Перник, Национална агенция за приходите, Главна дирекция „Пожарна безопасност и защита на населението” – МВР, Агенция по вписванията, Агенция за социално подпомагане, Министерство на труда и социалната политика. Той ще даде възможност сградата да придобие нов облик, да се удължи нейния живот и да подобри комфорта на гражданите и работещите в тези институции“, сподели кметът Вяра Церовска. \r\nНа събитието присъстваха областният управител Ирена Соколова, зам.-кметът Владислав Караилиев, който е и ръководител на проекта, зам.-кметът Севделина Ковачева, секретарят Радослава Манова, председателят на ОбС Иво Савов, представители на институции.\r\nОбластният управител Ирена Соколова отправи благодарност към ръководството на Община Перник, затова че предприе своите първи стъпки за реновиране, саниране и обновяване на тази компактна сграда , която събира десетки администрации, основно общински и държавни. „Желая успешно реализиране на проекта, за да имаме всички една модерна и нова сграда, която е енергийно ефективна“, сподели Ирена Соколова.\r\n„Главната цел на проекта е увеличаване на експлоатационната годност на сградата чрез основен ремонт, саниране и въвеждане на мерки за енергийна ефективност, както и осигуряване на подходяща рентабилна и енергоефективна инфраструктура, спомагаща за устойчивото развитие и подобряване конкурентоспособността на градския ареал на Община Перник“, коментира Владислав Караилиев, който не скри, че отговорността е в неговите ръце. \r\nПо думите му, проектът е част от „Инвестиционната програма за изпълнение на Интегриран план за градско възстановяване и развитие на гр. Перник за периода 2014-2020 г.“ по Приоритетна ос 1 „Устойчиво и интегрирано градско развитие“, на Оперативна програма „Региони в растеж“ 2014-2020г., съфинансирана от Европейския фонд за регионално развитие. Интервенциите ще бъдат извършвани върху цялата сграда, чиято разгъната застроена площ е 11 410, 66 м². Обща стойност на проекта е 2 853 505,74 лева,от които 2 425 479,88 лева европейско и 428 025,86 лева национално съфинансиране. \r\nСред специфичните цели са и достигане най-малко клас на енергопотребление \"С\" в административната сграда. Това ще рефлектира върху намаляване на разходите за топло и електро енергия на институциите, помещаващи се в сградата, като ще окаже и положително въздействие върху околната среда. С обновяването и ремонта ще се удължи експлоатационната годност на сградата, а също ще подобри достъпността, включително за хора с увреждания. С изпълнението на проекта ще се подобри външния вид на обекта на интервенция, който е с доказан синергичен ефект, кореспондирайки пряко с вече завършени проекти, променящи облика на Централната градска част на града. Ще бъдат подобрени условията на труд на работещите в сградата и подобрено качеството на обслужване . За ефективен старт на проекта и успешно начало на строително-ремонтните пред сградата на Общината се проведе и церемония за символична „Първа копка”. Кметът Вяра Церовска плисна менче с вода за здраве , а зам.-кметът Владислав Караилиев счупи бутилка шампанско за успешно реализиране на проекта. Дейността по инженеринг /проектиране, авторски надзор и СМР/ ще се реализира от „БЕП Перник“ ДЗЗД, а упражняването на строителен надзор и оценка на съответствието на проектите от ДЗЗД „ЕН ЕКИП –ИВТ КОНСУЛТ“.", "date": "2018.05.08", "title": "Перник: Кметът Вяра Церовска даде старт на проекта „Обновяване, саниране, ремонт и въвеждане на мерки за енергийна ефективност на сграда на Община Перник и Областна администрация\""}
{"url": "http://www.focus-news.net/news/2018/05/08/2519390/yordanka-stoycheva-bchk-blagoevgrad-shte-otbelezhim-praznika-s-demonstratsii-po-okazvane-na-parva-do-lekarska-pomosht-i-lektsii-po-zdravoslovno-hranene-i-kravodaryavane.html", "text": "На 8 май отбелязваме Международния ден на Червеният кръст и Червения полумесец. Това каза за Радио „Фокус“-Пирин Йорданка Стойчева, директор на Български Червен кръст (БЧК)-Благоевград. По думите й това е деня, в който червенокръстката организация изразява благодарността и признателността си към доброволците на Червения кръст. Тя допълни, че във всички общински съвети ще се отбележи празника, най-вече с  демонстрации по оказване на първа до лекарска помощ и лекции по здравословно хранене и кръводаряване. „Ще обясним каква е идеята за кръводаряването и близостта  й до човека“, коментира тя. По думите й  в Български Червен кръст –Благоевград има над 5400 членове, а доброволците надвишават 600 човека. „Около 300 от тях са хора на възраст от 35 до 60 години. Доброволците ни от 60 до 80 години са 100 човека и около 200 човека са в Младежката ни организация, която включва ученици и студенти“, обясни Стойчева. По думите въпреки разликите във възрастта, това което обединява всички е идеята на Български Червен кръст и седемте принципа на Международното дружество.\r\nКристина МИТКОВА", "date": "2018.05.08", "title": "Йорданка Стойчева, БЧК-Благоевград: Ще отбележим празника с  демонстрации по оказване на първа до лекарска помощ и лекции по здравословно хранене и кръводаряване"}
{"url": "http://www.focus-news.net/news/2018/05/08/2519410/stara-zagora-razyasnyavat-zashtitata-na-lichnite-danni-na-10-may-v-grada.html", "text": "На 10 май 2018 г., от 10 ч., в зала „П. Р. Славейков“, в сградата на Община Стара Загора ще се проведе среща с участието на държавните органи, местната администрация, здравни и учебни заведения, и представители на местния бизнес в област Стара Загора за разясняване на предстоящото влизане в сила на Общия регламент за защита на данните – General Data Protection Regulation (GDRP). Над 170 души досега са се регистрирали за участие, съобщи секретарят на общината Делян Иванов, който е инициатор на срещата. Това съобщиха от пресцентъра на Общината.\r\nЛектор ще бъде членът на Комисията за защита на личните данни Цанко Цолов, който ще отговаря и на въпроси на присъстващите в залата.\r\nПроявата е част от широката разяснителна кампания на Комисията за защита на личните данни (КЗЛД) за популяризиране на основните положения на новия Регламент (ЕС) 2016/679. Целта е да се насърчи обществената информираност и разбиране на рисковете, правилата, гаранциите и правата, свързани с обработването на лични данни във всички сфери на обществения живот от разнообразни администратори.\r\nПредставителят на комисията ще представи основните моменти в новата правна рамка и необходимите практически стъпки за администраторите с цел въвеждане в дейността им на новоприетите стандарти за защита и обработване на личните данни.", "date": "2018.05.08", "title": "Стара Загора: Разясняват защитата на личните данни на 10 май в града"}
{"url": "http://www.focus-news.net/news/2018/05/08/2519412/burgas-parad-na-znamenata-i-reditsa-drugi-interesni-sabitiya-shte-se-provedat-v-burgas-na-9-may-den-na-evropa.html", "text": "За поредна година Община Бургас и Областен информационен център - Бургас ще отбележат с поредица интересни събития и инициативи 9 май - Ден на Европа. Това съобщиха от пресцентъра на Общината.\r\nУтре в ефира на БНР Бургас ще бъдат отразени реализираните проекти с европейски средства в областта и перспективите за развитие. Награждаване на победителите в конкурса за ученически проект \"Европа - предизвикателството за моята кариера\", проведен в партньорство с Центъра за кариерно ориентиране и консултиране, ще се състои в 13:30 ч. в залата на Център за личностна подкрепа и развитие /ЦПЛР/. Дебат \"Бъдещето на Западните Балкани\", с участието на възпитаници от Търговската гимназия, ще се проведе от 15:00 ч. в училището. В Деня на Европа две изложби - \"Пътуване в Европа\" и \"10 права в ЕС\", изготвени от Областен информационен център - Бургас, очакват своите посетители в градовете Камено и Средец.\r\nВ същия ден от 10:30 ч. доброволци от инициативата \"Бургас харесва младите\", с участието на ученици АЕГ \"Гео Милев\" и фанфарен оркестър към Търговската гимназия, ще преминат от Пантеона до Експозиционен център \"Флора\" в шествие-парад на знамената. От 11:00 ч. ще започне младежки форум \"Предимството да бъдеш информиран\". В него ще вземат участие представители от младежки екип \"Европа\", сдружение \"АСУ Делфи\" Бургас и фондация \"Астика\". Акцентът ще падне върху настоящото Българско председателство на Съвета на ЕС. Ще бъдат дискутирани и възможностите за включване на бургаски младежи в дейности и инициативи, с участието на доброволци от Европейска доброволческа служба. Вторият модул на форума ще представи Бургас като културна дестинация в Европейската година на културното наследство.\r\nОтново на 9 май от 18:00 ч. в залата на Областна администрация Бургас НЧ \"Фар 1946\" - Бургас представя празничен концерт на вокалните групи и школите по пиано, посветен на Деня на Европа и Европредседателството. В същото време с \"Ода на радостта\" Бургаският духов оркестър ще посреща минувачите на открита сцена до \"Часовника\".\r\nПрограмата на 9 май продължава с общоевропейската \"Нощ на литературата\". От 18.00 в четири \"четящи гнезда\" небезизвестни личности ще четат откъси от интересни книги. Местата са: BarBossa, Кафе-книжарница \"Екслибрис\" /експо център \"Флора\"/, Craft shop Papa Beer и книжарница \"Хеликон\".\r\nСъбитието се организира съвместно с Чешкия културен център в София, културни институти и посолства на страните членки на Европейския съюз.\r\nЗаедно с Община Бургас в инициативата се включва и Регионална библиотека \"П. К. Яворов\". В брандирания от нея с ликовете на известни писатели автобус № 9,  движещ се по линията от ж.к. \"Меден рудник\" до ж.к. \"Славейков\", на пътниците ще се раздават за четене откъси от култови книги.\r\nЧестванията по повод Деня на Европа ще продължат и на 10 май. Стартът ще бъде даден с \"Велообиколка на ЕвроБургас\", като част от Деня на отворени врати по проекти с европейско финансиране. Събитието е част от европейската кампания \"Европа в моя регион 2018\", която се провежда във всички страни от Европейския съюз. Велообиколката ще започне в 13:00 ч. с начална точка Морска гара. След това ще се премине през обновената част на Морската градина, Бизнес инкубатора, Морското казино, Стената на приказките и ще приключи на Експозиционен център \"Флора\". След това от 14:00 ч. във Флората ще се проведе европейски пленер \"България в Европа\", с участието на ЦПЛР, където малки майстори на четката ще покажат приноса на ЕС в Бургас през своите очи.\r\nКонцерт на талантите от Национално училище за музикално и сценично изкуство \"Проф. Панчо Владигеров\" ще отбележи края на събитията, посветени на Деня на Европа в Бургас. Той ще започне в 18:00 ч. на откритата сцена до \"Часовника\".\r\nОбщина Бургас кани всички желаещи да станат част от европейския празник на града.", "date": "2018.05.08", "title": "Бургас: Парад на знамената и редица други интересни събития ще се проведат в Бургас на 9 май - Ден на Европа"}
{"url": "http://www.focus-news.net/news/2018/05/08/2519418/blagoevgrad-veselin-marinov-predstavya-noviya-si-album-v-grada.html", "text": "Българският поп певец Веселин Маринов ще представи 28-ия си албум пред жители и гости в  Благоевград. Това съобщиха от пресцентъра на Община Благоевград. На 9 май (сряда) от 18:30 часа в зала „Яворов“ почитателите на изпълнителя ще могат да чуят най- новите му песни, както и едни от най- големите хитове на музиканта.\r\nОрганизаторите на концерта обещават  спектакъл на световно ниво. В програма са включени  балет, визуални и светлинни ефекти. \r\nМузикалната проява е част от  националното  турне, което започна през 2017 г.  След Благоевград националното турне на Веселин Маринов продължава в Гоце Делчев, Самоков, Перник, Кюстендил, Пловдив, Асеновград, Смолян, Шумен, Добрич.", "date": "2018.05.08", "title": "Благоевград: Веселин Маринов представя новия си албум в града"}
{"url": "http://www.focus-news.net/news/2018/05/08/2519417/yambol-kamen-donev-idva-v-oblastniya-grad-prez-yuni-s-nay-noviya-si-spektakal-makedonski-pesni.html", "text": "Концертът на Камен Донев – „Македонски песни“, ще бъде представен в Ямбол на 12 юни. Това съобщиха от пресцентъра на Общинска администрация-Ямбол. Това е най-новият спектакъл на популярния български актьор, режисьор, драматург и хореограф. Жителите и гостите на града ще имат привилегията да гледат концерта буквално дни след премиерата му в зала 1 на НДК. Това е и първото гостуване на спектакъла на сцена извън столицата. Събитието е част от празничните прояви, посветени на празника на Ямбол. Освен Камен Донев в концерта участват още Ева Перчемлиева – Тъканова, Елена Кокорска, Галя Кокорска, Александра Борисова, Милена Караджова, Криста, Петър Миланов, Стунджи – Стоян Янкулов, Димитър Тишев, Кирил Добрев и Людмил Стойнев. Участие в спектакъла ще вземат и десет танцьора от ансамбъл „Филип Кутев”. Началото е от 20.00 часа в зала „Диана“. Билетите са вече в продажба - на касата във фоайето на Голямата зала на община Ямбол. Телефон за заявки: 087 66 940 83.", "date": "2018.05.08", "title": "Ямбол: Камен Донев идва в областния град през юни с най-новия си спектакъл – „Македонски песни“"}
{"url": "http://www.focus-news.net/news/2018/05/08/2519409/ministar-krasimir-karakachanov-po-temata-za-otbranata-na-stranata-ne-bi-sledvalo-da-sme-upravlyavashti-i-opozitsiya.html", "text": "По темата за отбраната на страната не би следвало да сме управляващи и опозиция. Това каза пред журналисти вицепремиерът, министър на отбраната и председател на ВМРО Красимир Каракачанов след срещата си с лидера на БСП Корнелия Нинова в парламента, предаде репортер на Агенция „Фокус“.  Каракачанов поясни, че на срещата с лидера на БСП е информирал опозицията какви са амбициите на правителството по отношение на разходите по отбрана. „Вие знаете, че по темата за разходите за отбрана имахме разминаване. На КСНС пред президента преди две седмици БСП заявиха, че те се въздържат от това да подкрепят увеличаването на разходите за отбрана до 2 % от БВП. Правителството на 3 януари 2018 г. прие този национален план. Моята цел е ясна, когато става въпрос за модернизацията на Българската армия, моята амбиция е да има консенсус в обществото, включително в партиите в парламента, без значение дали са управляващи или опозиция“, заяви Каракачанов. По думите му крайно време е, ако искаме да имаме модерна армия, тези разходи да се направят. Каракачанов заяви, че е запознал БСП с два законопроекта, които са внесли в Министерски съвет и с трети, който предстои да бъде внесен и с неговите виждания по отношение на разходите за модернизация на армията.  „Другата тема, която също касае мои ангажименти в правителството, е темата със сигурността. Октомври месец направих една работна група. Натоварих Искрен Веселинов да движи нещата. С юристи правихме една среща в Министерски съвет в края на миналата година със службите за сигурност в Закона за вероизповеданията да направим нужните промени, за да стопираме всички възможности чрез религиите в България да се реализира чуждо влияние, било то политическо, или религиозно“, коментира Каракачанов и допълни, че е предоставил на БСП този законопроект, за да се запознаят с него. \r\nДеница КИТАНОВА", "date": "2018.05.08", "title": "Министър Красимир Каракачанов: По темата за отбраната на страната не би следвало да сме управляващи и опозиция"}
{"url": "http://www.focus-news.net/news/2018/05/08/2519419/sport-petima-balgarski-sastezateli-shte-uchastvat-v-turnira-po-boks-v-mursiya.html", "text": "Петима български състезатели ще участват в турнира по бокс за мъже и младежи в испанския град Мурсия, който стартира днес и ще продължи до събота. \r\nВ първия състезателен ден няма да участват боксьори от страната ни, която е представена от двама състезатели при мъжете и трима при младежите. \r\nРадослав Панталеев ще започне участие срещу исландеца Кристиан Инги в категория до 91 килограма, а на полуфиналите ще се боксира срещу руснака Владислав Ванов. В категорията до 60 килограма България ще бъде представена от Кирил Русинов, който ще излезе на ринга срещу испанеца Рафаел Салвадор.\r\nПри младежите българските състезатели са Венсан Киркоров, Иван Атанасов и Якуб Чиновлиев.", "date": "2018.05.08", "title": "Спорт: Петима български състезатели ще участват в турнира по бокс в Мурсия"}
{"url": "http://www.focus-news.net/news/2018/05/08/2519413/kathimerini-vtori-turski-voennosluzhesht-ot-osminata-izbyagali-v-gartsiya-sled-opita-za-darzhaven-prevrat-sreshtu-erdogan-poluchi-ubezhishte.html", "text": "Втори турски военнослужещ от осмината избягали след неуспешния опит за държавен преврат срещу Реджеп Тайип Ердоган от лятото на 2016 г. е получил убежище в Гърция, съобщава електронното издание Kathimerini.\r\nСъответната информация е потвърдена от гръцката Комисия по предоставяне на убежище. \r\nОт редакцията припомнят, че преди няколко месеца Атина даде закрила на друг от групата на осмината турски военни, които избягаха от родината си след пуча. Решението на комисията бе обжалвано и впоследствие по случая се произнесе Държавният съвет, най-висшия административен съд на Гърция. Той издаде решение за освобождаването на един от осмината военнослужещи на Анкара. След това турският офицер бе прехвърлен на тайно място и е поставен строг полицейски контрол от съображения за неговата сигурност.. Тереза Герова", "date": "2018.05.08", "title": "Kathimerini: Втори турски военнослужещ от осмината избягали в Гърция след опита за държавен преврат срещу Ердоган получи убежище"}
{"url": "http://www.focus-news.net/news/2018/05/08/2519414/kyustendil-rabotna-sreshta-vav-vrazka-s-predstoyashtata-chereshova-kampaniya-se-provezhda-v-grada.html", "text": "Работна среща във връзка с предстоящата черешова кампания се провежда в Кюстендил, предаде репортер на Радио „Фокус” – Кюстендил. Срещата е в залата на Община Кюстендил. На нея присъстват кметът на общината Петър Паунов, директорът на Областна дирекция на МВР – Кюстендил старши комисар Елиан Стамболийски, представители на „Гранична полиция”, на „Охранителна полиция”, служители на общинска администрация. Работната среща е първата по повод предстоящата черешова кампания. Участниците в нея обсъждат основните моменти, свързани с охраната на продукцията, нейното прибиране, изкупуване и транспортиране.\r\nВенцеслав ИЛЧЕВ", "date": "2018.05.08", "title": "Кюстендил: Работна среща във връзка с предстоящата черешова кампания се провежда в града"}
{"url": "http://www.focus-news.net/news/2018/05/08/2519422/sofiya-kaloyan-pargov-narodni-predstaviteli-i-obshtinski-savetnitsi-ot-bsp-shte-se-vklyuchat-v-chestvaniyata-po-sluchay-denya-na-pobedata.html", "text": "Лидерът на БСП - София Калоян Паргов заедно с членове на ръководството на Градската организация на столичните социалисти, народни представители и общински съветници от БСП ще вземат участие в честванията по случай 9-и май - Деня на победата. Това съобщиха от пресцентъра на ГС на БСП София.\r\nВ 9,00 часа Калоян Паргов ще положи цветя на паметника на Незнайния войн, а веднага след това ще се включи в шествието на Безсмъртния полк до паметника на Съветската армия.\r\nВ 10,00 часа лидерът на БСП - София, народни представители и общински съветници от БСП ще участват в официалното отбелязване на Девети май пред паметника на Съветската армия.\r\nВ 11,00 часа Калоян Паргов ще присъства на поклонението пред паметта на българските воини, загинали в заключителната фаза на Втората световна война пред паметната плоча, която се намира на централния вход на парка \"Заимов\" срещу улица \"Васил Априлов\".", "date": "2018.05.08", "title": "София: Калоян Паргов, народни представители и общински съветници от БСП ще се включат в честванията по случай Деня на победата"}
{"url": "http://www.focus-news.net/news/2018/05/08/2519420/petar-paunov-kmet-na-kyustendil-prevozvaneto-na-chereshi-nad-10-12-kg-nyama-da-mozhe-da-se-izvarshva-bez-dokumenti.html", "text": "Превозването на череши, повече от 10 – 12 кг, няма да може да се извършва без документи. Това каза пред журналисти кметът на Община Кюстендил Петър Паунов, предаде репортер на Радио „Фокус” – Кюстендил. В заседателната зала на общината се проведе първа работна среща по отношение на предстоящата черешова кампания. След нея кметът Петър Паунов очерта основните акценти. Работният ден в черешовите масиви ще бъде от 7.00 ч. до 20.00 часа, а работният ден на пунктовете за изкупуване на череши ще бъде от 9.00 ч. до 22.00 часа. \r\n„В тъмната част от денонощието не може да има хора в масивите. Берачите също ще се движат само по установени маршрути със собствениците на масивите. Когато ще бъдат наемани ще има правилата. Пълна координация с кметовете и с кметските наместници”, заяво Петър Паунов. По думите му превозването на череши повече от 10 – 12 кг няма да може да се извършва без документ за собственост на масив или със съответна кантарна бележка. Всеки един от собствениците на масиви или всеки пункт ще има подобни бележки, които ще се попълват и ще се дават на купувачите. „Продукция, която е повече от 10-12 кг, без доказан произход, ще бъде разтоварвана на място, след което ще бъде конфискувана”, посочи Петър Паунов. \r\nПо думите му организирана е и самата охрана, ще се разчита и на Жандармерията, отново ще се ползват уреди за нощно виждане при охраната на черешовата продукция. На място ще се прилага система за проверка на самоличност на лицата и на тяхната правоспособност. „Ще бъде направено максимално удобно и максимално сигурно. Всеки от нас трябва полага необходимата грижа, да подава своевременни сигнали при нарушения”, каза Петър Паунов.\r\nВенцеслав ИЛЧЕВ", "date": "2018.05.08", "title": "Петър Паунов, кмет на Кюстендил: Превозването на череши над 10 – 12 кг няма да може да се извършва без документи"}
{"url": "http://www.focus-news.net/news/2018/05/08/2519423/elian-stamboliyski-direktor-na-odmvr-kyustendil-sazdadenata-organizatsiya-za-opazvane-na-chereshovata-rekolta-v-kyustendil-e-raboteshta-i-dava-rezultati.html", "text": "Създадената организация за опазване на черешовата реколта в Кюстендил е работеща и дава резултати. Това каза пред журналисти директорът на Областна дирекция на МВР – Кюстендил старши комисар Елиан Стамболийски, предаде репортер на Радио „Фокус” – Кюстендил. Старши комисар Елиан Стамболийски участва в работна среща във връзка с предстоящата черешова кампания в Кюстендил. По думите му през изминалата седмица са организирани срещи с граничните поделения „Гюешево” и „Олтоманци”, с цел ползване на служители при охраната на продукцията. Проведен е и разговор с директора на Дирекция „Жандармерия”. „Осигурени са хора. Даже ще бъдат повече от предходните години. От „Жандармерия” очакваме 20 души”, каза Елиан Стамболийски. По думите му за поредна година в района на черешовите масиви ще бъдат изградени временни контролно-пропускателни пунктове. Тяхното място ще бъде прецизирано, след среща с кметове и кметски наместници на селата от Община Кюстендил. Патрулите ще проверяват и лицата, превозващи черешовата продукция, издаваните документи и други. Целият състав на дирекцията ще бъде ангажиран с опазване на черешовата продукция, служителите на „Жандармерия” ще пристигнат в Кюстендил на 4 юни. „Създадената организация дава резултат, хората и ние сме доволни. След като това дава резултат – ние ще продължим”, каца Елиан Стамболийски.\r\nВенцеслав ИЛЧЕВ", "date": "2018.05.08", "title": "Елиан Стамболийски, директор на ОДМВР – Кюстендил: Създадената организация за опазване на черешовата реколта в Кюстендил е работеща и дава резултати"}
{"url": "http://www.focus-news.net/news/2018/05/08/2519424/znameto-na-evropeyskiya-sayuz-shte-bade-izdignato-pred-prezidentskata-institutsiya-po-povod-denya-na-evropa-9-may.html", "text": "По повод Деня на Европа – 9 май, от 09.30 часа пред сградата на Президентската институция на тържествена церемония ще бъде издигнато знамето на Европейския съюз. Това съобщиха от прессекретариата на държавния глава. Церемонията ще се състои в присъствието на президента Румен Радев, парламентаристи и представители на изпълнителната власт.\r\nВ 11.00 часа държавният глава ще посети Националното читалище на слепите „Луи Брайл 1928“, където ще участва в отбелязването на 90-ата годишнина от неговото създаване.", "date": "2018.05.08", "title": "Знамето на Европейския съюз ще бъде издигнато пред президентската институция по повод Деня на Европа – 9 май"}
{"url": "http://www.focus-news.net/news/2018/05/08/2519425/unikalen-3d-spektakal-shte-osveti-sgradata-na-ministerskiya-savet-v-denya-na-evropa.html", "text": "Денят на Европа ще бъде отбелязан с най-голямото досега светлинно и звуково 3D мапинг шоу в София. Това съобщиха от Представителството на ЕК в България.\r\nНа 9 май (сряда), от 21:30 ч. на фасадата на сградата на Министерския съвет ще се прожектира кратък филм под надслов \"Днешният ден\" посветен на Европейската година на културното наследство 2018. С него ще се отбележи също първото Българско председателство на Съвета на ЕС. \r\nОрганизатори са Представителството на Европейската комисия и Информационното бюро на Европейския парламент в България, а официални партньори са Министерството за Българското председателство на Съвета на ЕС 2018 и Столична община. \r\nДостъпът до площад \"Независимост\" е свободен, а филмът ще бъде показан 4 пъти, за да могат всички желаещи да се насладят на този единствен по рода си спектакъл.", "date": "2018.05.08", "title": "Уникален 3D спектакъл ще освети сградата на Министерския съвет в Деня на Европа"}
{"url": "http://www.focus-news.net/news/2018/05/08/2519411/ria-novosti-v-darzhavnata-duma-na-rusiya-obsazhdat-kandidaturata-na-noviya-ministar-predsedatel.html", "text": "Депутатите в Държавната дума обсъждат кандидатурата на новия министър-председател на Руската федерация, предава РИА Новости. \r\nВ деня, в който се състоя церемонията по встъпване в длъжност на президента Владимир Путин, правителството излезе в оставка и лидерът на Кремъл предложи за премиерския пост Дмитрий Медведев.\r\nОт фракцията на „Единна Русия“ вече заявиха, че подкрепят кандидатурата на Медведев, който е и председател на партията. В Държавната дума партията има мнозинство от 343 депутата, или близо 76% от общия брой мандати.\r\nЗаседанието във вторник е първото за органа след триседмична пауза – от 16 до 29 април депутатите бяха в отпуск, а след това в продължение на седмица работеха с избирателите в отделните региони, припомня агенцията.  Тереза Герова", "date": "2018.05.08", "title": "РИА Новости: В Държавната дума на Русия обсъждат кандидатурата на новия министър-председател"}
{"url": "http://www.focus-news.net/news/2018/05/08/2519415/ministar-krasimir-karakachanov-za-ostavki-na-sreshtata-s-lidera-na-bsp-korneliya-ninova-ne-e-stavalo-duma.html", "text": "За оставки на срещата с лидера на БСП Корнелия Нинова не е ставало дума. Това каза пред журналисти вицепремиерът, министър на отбраната и председател на ВМРО Красимир Каракачанов след срещата си с лидера на БСП Корнелия Нинова в парламента, предаде репортер на Агенция „Фокус“.  „Моята цел беше, че когато критикуваш някого е хубаво да се срещаш с него. Аз запознах колегите от БСП с моите виждания за модернизацията на армията, поддръжката на техниката и въобще със състоянието на сектора“, заяви Каракачанов.  На въпрос дали лидера на БСП Корнелия Нинова му е поискала оставката Каракачанов заяви, че за оставки не е ставало дума. Той поясни, че е длъжен, когато някой има съмнения по отношение на отбраната, да го запознае с факти, за да няма недоразумения.  На въпрос защо Волен Сидеров е сърдит, че не е поканен на срещата, Каракачанов каза, че тази среща не е в качеството му на лидер на една от партиите от „Обединени патриоти“, а в качеството му на военен министър. Той добави, че е е звъннал на Волен Сидеров, но е бил зает. „Ще се видим, няма проблем с него. Според мен някой погрешно го е информирал. Тук не става въпрос за преговори“, коментира Каракачанов. Той поясни, че няма как да се случи да говори с БСП за преформатиране на коалицията. „Когато ние сме в тази коалиция „Обединени патриоти“, на която аз държа, изпълняваме ангажиментите си до края. Дори някой да предложи формула, при която някой да действа сепаративно, аз няма да участвам в подобни неща“, допълни министър Каракачанов. Попитан дали министър-председателят Бойко Борисов му е разрешил да участва в срещата с лидера на БСП, военният министър посочи, че в коалицията режимът е друг. „Аз още, когато г-жа Нинова отговори на моята покана за бирата, съм го информирал, че има отговор и че днес ще проведа тази среща. Не сме в режим някой да забранява\", каза той. \r\nВъв връзка с различията си с ГЕРБ за Закона за вероизповеданията, Каракачанов коментира: „Ние смятаме, че няма да свършим работа по законопроектите с вероизповеданията, ако вътре фиксираме само заплащането на свещенослужителите на едно или друго вероизподевание. Ние трябва да ограничим финансирането по отношение на религиозни дейности, по отношение на строителство на храмове. Трябва да има контрол на всички. Не само през мюсюлманската религия се упражнява външно влияние. Ние добавяме много други неща, като много по-строг контрол на български граждани, които са завършили извън България религиозни науки и ги упражняват. Ако някой от българските граждани завърши едно или друго висше образование, неговата диплома се легализира през МОН. В различните вероизповедания в момента всеки един, завършил някъде, може да дойде и да започне да проповядва една или друга религия. Дипломата му трябва да се лицензира. Ако се прецени, че той е завършил такова учебно заведение някъде в чужбина, където се преподават радикални норми на една или друга религия, Дирекцията по вероизповедания и МОН могат да не му легализират дипломата“, допълни Каракачанов. По думите му в законопроекта на ГЕРБ се фиксира само заплащането. Според него може би им се е видяло достатъчно. „Лично смятам, че като кажем „А“, трябва да стигнеш до края на азбуката“, допълни министърът на отбраната. На въпрос дали ще се среща с ДПС по Закона за вероизподеванията, Каракачанов каза: „Не съм ги канил на шербет, но мога да ги поканя. Ако желаят да се срещнем, ще се срещнем. Не само да ми говорят за демонтаж и всякакви други неща, от които явно не разбират“, допълни министърът.\r\nДеница КИТАНОВА", "date": "2018.05.08", "title": "Министър Красимир Каракачанов: За оставки на срещата с лидера на БСП Корнелия Нинова не е ставало дума"}
{"url": "http://www.focus-news.net/news/2018/05/08/2519426/burgas-54-godishen-mazh-e-prostrelyal-s-gazov-pistolet-46-godishna-zhena-s-koyato-zhiveel-na-semeyni-nachala-sled-koeto-prostrelyal-i-sebe-si-v-oblastta-na-glavata.html", "text": "54-годишен мъж е прострелял с газов пистолет 46-годишна жена, с която живеел на семейни начала, след което прострелял и себе си в областта на главата. Това съобщиха от ОД МВР-Бургас. На 8 май, около 15.03 ч. в Районно управление – Несебър е получено съобщение за инцидент, възникнал в супермаркет, разположен на ул. „Русалка” в Свети влас, при който мъж прострелял с пистолет 46-годишната продавачка. Своевременно към мястото на инцидента се отправили полицейски екипи, които констатирали, че 54-годишния К.А. от с. Равда в резултат на неизяснени междуличностни взаимоотношения с 46-годишната жена /живяла на семейни начала с него/, я прострелял с огнестрелно оръжие. След деянието същият насочил оръжието към себе си и се прострелял в областта на главата. \r\nДвамата са откарани в УМБАЛ – Бургас, като жената е контактна и в момента предстои извършване на хирургична интервенция. К.А. е в тежко състояние, като е приведен в отделение „Реанимация”, с опасност за живота.\r\nИзвършен е оглед на местопроизшествието. Иззети са записи от охранителните видеокамери, разположени в супермаркета. Разпитани са и свидетели на инцидента. По случая са назначени множество експертизи. Образувано е досъдебно производство.", "date": "2018.05.08", "title": "Бургас: 54-годишен мъж е прострелял с газов пистолет 46-годишна жена, с която живеел на семейни начала, след което прострелял и себе си в областта на главата"}
{"url": "http://www.focus-news.net/news/2018/05/08/2519416/korneliya-ninova-bsp-potvardih-pred-krasimir-karakachanov-pozitsiyata-na-bsp-che-pravitelstvoto-v-koeto-uchastvat-patriotite-e-vredno-za-balgariya-i-tryabva-da-si-hodi.html", "text": "Потвърдих пред Красимир Каракачанов позицията на БСП, че правителството, в което участват патриотите е вредно за България и трябва да си ходи. Това каза пред журналисти лидерът на БСП Корнелия Нинова след срещата си с вицепремиера и председател на ВМРО Красимир Каракачанов в Народното събрание, предаде репортер на Агенция „Фокус“.  Във връзка с твърденията на военния министър Красимир Каракачанов, че за оставки на срещата не е ставало дума, Нинова посочи, че има достатъчно свидетели и тя го е заявила ясно на срещата. „Ние смятаме, че това правителство е провал. Потвърждаваме искането си за оставка и той каза, че е нормално опозицията да мисли така“, коментира Нинова. „Потвърдих две досегашни принципни позиции на ПГ на „БСП за България“ пред г-н Каракачанов. Първата е, че има четири въпроса, по които сме готови да разговаряме, защото касаят България и изискват продължителна политика, а не мандатно мислене на едно или друго правителство. За нас това са националната сигурност, демографската катастрофа, здравеопазване и образование“, посочи още лидерът на БСП. \r\nДеница КИТАНОВА", "date": "2018.05.08", "title": "Корнелия Нинова, БСП: Потвърдих пред Красимир Каракачанов позицията на БСП, че правителството, в което участват патриотите е вредно за България и трябва да си ходи"}
{"url": "http://www.focus-news.net/news/2018/05/08/2519428/yambol-okrazhniyat-sad-nalozhi-nakazaniya-ot-17-i-15-godini-zatvor-na-podsadimi-za-ubiystvo-na-vazrasten-mazh.html", "text": "Окръжният съд в Ямбол наложи наказание от 17 години „лишаване от свобода“ спрямо  Марио М. и 15 години „лишаване от свобода“ спрямо Станислав В., подсъдими за извършване на убийство на възрастен мъж. Това съобщиха от Апелативна прокуратура-Бургас.\r\nПо внесен обвинителен акт на Окръжна прокуратура – Ямбол, съдът наложи наказание от 17 години „лишаване от свобода“ спрямо Марио М. (от гр. Бургас, на 27 г.) и 15 години „лишаване от свобода“ спрямо Станислав В. (от гр. Бургас, на 24 г.). Те са подсъдими за това, че на 20.09.2016 г. в къща, находяща се в с. Люлин, обл. Ямбол, действайки в съучастие, като съизвършители, умишлено умъртвили Васил П. (дядо на Марио М.), като деянието е извършено по особено мъчителен за убития начин – престъпление по чл. 116, ал. 1, т. 6, пр. 2, вр. чл. 115, вр. чл. 20, ал. 2, вр. чл. 54 от НК.\r\nНа 20.09.2016 г., вечерта, подсъдимите потеглили с лек автомобил от гр. Бургас по пътя за гр. Средец, за да отидат до с. Люлин. За да не бъдат забелязани от съседи на пострадалия, двамата оставили колата встрани от асфалтовия път на около километър - километър и половина преди да стигнат до къщата му. Тъй като входната портална врата на оградения двор била заключена, двамата прескочили оградната мрежа, където имало дървен навес и влезли в двора. Входната врата на къщата също била заключена, което наложило Марио М. да почука на прозореца викайки дядо си, след което възрастният човек отворил вратата и ги посрещнал. Марио М. казал на дядо си, че няма да може да му помогне при гроздобера и поискал пари от него за да може да върне свой дълг към Станислав В. Пострадалият не отказал категорично, но казал на Марио М., че за това трябва да почака. Марио М. на висок тон продължил да настоява дядо му да му даде пари. Между тях възникнала разправия и двамата започнали взаимно да си отправят обидни думи. Тогава подсъдимите разбрали, че пострадалият няма да даде пари на Марио М. и двамата решили да действат съобразно предварителна договорка за умъртвяването на възрастния мъж. Станислав В., който стоял на едно от двете легла намиращи се в стаята внезапно станал приближил пострадалият откъм гърба и обхванал с ръце тялото му около гръдния кош, като по този начин притискал и ръцете на му към тялото, за да не може последния да се съпротивлява. Чрез завъртане на тялото извадил от равновесие  пострадалия и го съборил на пода. В този момент Марио М. се надвесил над дядо си и му нанесъл  множество удари с юмруци по лицето му и блъснал главата му  в пода на стаята. Непосредствено след това Марио М. взел едно въже дълго около един метър, сплетено на плитка с дебелина около 10 мм., което било хвърлено на пода, преметнал го през врата на пострадалия, като едновременно с това натиснал силно с коленете си гръдния кош на дядо си, а с ръце издърпвал двата края на въжето кръстосвайки го около шията му. В процеса на дърпане на въжето го местил и опъвал от различни позиции в стремежа си да го умъртви, като се местил около тялото на лежащия на земята възрастен мъж. В резултат на натиска на гръдния кош били счупени пето, шесто и седмо ребро и причинени тежки контузионни огнища на левия бял дроб на пострадалия. Той правел опити да се освободи, като извива тялото и врата си встрани, но не успял. В един момент докато Марио М. опъвал двата края на въжето кръстосано на шията на пострадалия, Станислав В. пуснал тялото му и се измъкнал изпод него, след което с двете си колена също натиснал силно гръдния кош на възрастния мъж. Тези действия на двамата подсъдими  целящи умъртвяването на пострадалия  продължили няколко минути. В един момент  той издъхнал. След като той  бил умъртвен, подсъдимите започнали да търсят и открили пари в къщата. Двамата бързали да напуснат  местопроизшествието, излезли от двора от същото място откъдето и влезли и отишли до автомобила, след което потеглили за гр. Бургас по същия път по който дошли през гр. Средец. През целия път от с. Люлин до гр. Бургас двамата уточнявали защитни версии в случай че бъдат разпитвани за убийството от полицията. Около 22.00ч. подсъдимите отишли в апартамент. Там се преоблекли като свалили от себе си всички дрехи, прибрали ги в два полиетиленови чувала за смет, измили ръцете си. В един от посочените чували Марио М. изхвърлил и плетеното въже. Качили чувалите в автомобила и ги разнесли в бургаския ж.к. „Славейков“, като поотделно ги изхвърлили в контейнери за смет.\r\nНаказанието трябва да бъде изтърпяно при първоначален „строг“ режим в затвор.\r\nПрисъдата на Окръжен съд – Ямбол може да бъде обжалвана  пред Апелативен съд – Бургас.", "date": "2018.05.08", "title": "Ямбол: Окръжният съд  наложи наказания от 17 и 15 години затвор на подсъдими за убийство на възрастен мъж"}
{"url": "http://www.focus-news.net/news/2018/05/08/2519430/sofiya-sdvr-predpriema-merki-za-ohrana-na-obshtestveniya-red-i-organizatsiya-na-dvizhenieto-po-povod-mnogobroynite-meropriyatiya-koito-shte-provedat-v-stolitsata-na-9-may.html", "text": "СДВР предприема мерки за охрана на обществения ред и организация на движението по повод многобройните мероприятия, които ще проведат в столицата на 9 май, съобщиха от пресцентъра на МВР. Призовават се жителите и гостите на столицата да избягват шофирането в централната градска част и да използват алтернативни маршрути. \r\nОчакваните сериозни затруднения в трафика са във връзка с организирани мероприятия под егидата на Европейски парламент, Министерството на Българското председателство на Съвета ЕС 2018 и футболната среща - финал за Купата на България. На изградени контролно-пропускателни пунктове за всички мероприятия полицейските служители ще извършат щателна проверка на посетителите. \r\nОт 18.30 до 19.50 часа в Народен театър „Иван Вазов“ ще се проведе церемония по връчване на годишните награди за „Успели деца“ за 2017 г.,  организирана от Министерството на Българското председателство на Съвета на Европейски Съюз 2018. \r\nВ тази връзка от 12:00 до 23:00 часа на 09.05.2018 г. се забранява престоят и паркирането на пътни превозни средства на пл. \"Кн. Александър I\", с изключение на автомобилите на участниците в мероприятието и извън местата в режим на платено паркиране \"служебен абонамент\". \r\nОт 21.30 до 22. 30 часа на бул. „Княз Дондуков“ и пл. „Независимост“ ще се проведе мероприятие по повод отбелязване Деня на Европа, включващо прожектиране на триизмерен светлинен и звуков спектакъл върху фасадата на  Министерски съвет, организирано от  Европейски парламент. \r\nЗабрани за влизането на пътни превозни средства, въведени от Столична община по този повод  от 20:00 до 23:30 часа  на 09.05.2018 г., както следва: \r\n- по бул. \"Кн. Александър Дондуков\" между бул. \"Кн. Мария Луиза\" и ул. \"Г. С. Раковски\"; \r\n- по бул. \"Цар Освободител\" между пл. \"Независимост\" и ул. \"Г. С. Раковски\". \r\nОт 19.30 на Национален стадион „Васил Левски“ ще се проведе футболна среща между отборите на ПФК „Славия“ и ПФК „Левски“ за финала от Турнира „Купа България“. Привържениците на Славия ще бъдат пропускани през вход 25 на сектор „А“ и през вход 24 на сектор „Г“. Симпатизантите на Левски ще могат да минават през вход 1 и 2 на сектор „А“ и през входовете на секторите „Б“ и „В“. Пристигащите организирано от страната фенове на Левски ще бъдат насочвани да паркират на ул. „Митрополит Кирил Видински“. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона.\r\nУниформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/. За да бъде избегнато струпване приканваме зрителите да се възползват от по- ранното отваряне на входовете на стадиона. Вратите за посетители ще бъдат отворени в 17.00 часа. \r\nЗабранява се престоят и паркирането на пътни превозни средства, с изключение на автомобилите на участниците в мероприятието, както следва: \r\nОт 08:00 часа вчера до приключване на футболната среща на 09.05.2018 г. по алеите около Национален стадион \"Васил Левски\", при сектор Б, В и Г. \r\nОт 14:00 до 22:00 часа на 09.05.2018 г.: \r\nна моста пред Национален стадион „Васил Левски“; \r\nна ул. \"Ген. Гурко\" между бул. \"Васил Левски\" и бул. \"Евлоги и Христо Георгиеви\"; \r\nОт 18:30 часа на 09.05.2018 г. до приключване на футболната среща, само при необходимост се забранява влизането на пътни превозни средства в двете посоки, с изключение на автобусите на масовия градски транспорт по: \r\nул. „Ген. Гурко“ между бул. „Васил Левски“ и бул. „Евлоги и Христо Георгиеви“; \r\nбул. „Евлоги и Христо Георгиеви“ между пл. „Орлов мост“ и бул. „Черни връх“; \r\nбул. „Драган Цанков“ между бул. „Евлоги и Христо Георгиеви“ и бул. „Пейо К. Яворов“ \r\nВъв връзка с предвидените затруднения в движението в централната градска част СДВР призовава при възможност да се избягва зоната около затворените участъци и да се използват алтернативни маршрути.", "date": "2018.05.08", "title": "София: СДВР предприема мерки за охрана на обществения ред и организация на движението по повод многобройните мероприятия, които ще проведат в столицата на 9 май"}
{"url": "http://www.focus-news.net/news/2018/05/08/2519421/korneliya-ninova-bsp-otvoreni-sme-za-vtora-sreshta-s-krasimir-karakachanov-za-plana-mu-za-modernizatsiya-na-armiyata-no-parvo-v-pravitelstvoto-tryabva-da-izyasnyat-finansiraneto.html", "text": "Отворени сме за втора среща с Красимир Каракачанов за плана му за модернизация на армията, но първо в правителството трябва да изяснят финансирането. Това каза пред журналисти лидерът на БСП Корнелия Нинова след срещата си с вицепремиера и председател на ВМРО Красимир Каракачанов в Народното събрание, предаде репортер на Агенция „Фокус“.  „Г-н Каракачанов предлага нов план за модернизация на армията, който изисква преразглеждане на досегашните решения на Народното събрание“, каза тя и уточни, че става въпрос за преразглеждане на проектите отначало. „Предлагат проекти за бронирани машини и т.н. Това е ново спрямо решението на парламента от миналия път, т.е. трябва Народното събрание да гласува ново решение. Това, което те предлагат са нови срокове за изпълнение на модернизацията и различен начин на финансиране – разсрочено до 2024 г. Това са разликите от досегашното решение на българския парламент и Красимир Каракачанов търси подкрепа то да бъде прегласувано с тези нови неща. Тук очевидно имат някакво противоречие с министъра на финансите, защото в тригодишната прогнозна рамка на г-н Горанов такива пари не са предвидени“, каза Нинова. По думите й очевидно тук е проблемът и Красимир Каракачанов предлага нещо различно. „Отговорът ни тук беше – когато го внесете официално и това стане факт, ние ще се съберем и партийно, и парламентарната група, ще го разгледаме конкретно и ще се запознаем със съдържанието. Оставаме отворени за втора среща, за да изразим позиция по конкретните неща, които се предлагат, но на първо място трябва да се изясни между тях в коалицията и в правителството финансирането и как ще се действа оттук нататък“, допълни лидерът на БСП. \r\nДеница КИТАНОВА", "date": "2018.05.08", "title": "Корнелия Нинова, БСП: Отворени сме за втора среща с Красимир Каракачанов за плана му за модернизация на армията, но първо в правителството трябва да изяснят финансирането"}
{"url": "http://www.focus-news.net/news/2018/05/08/2519432/michurinsk-i-smolyan-obsadiha-vazmozhnostite-za-mezhduregionalno-satrudnichestvo.html", "text": "Днес в Община Смолян се проведе среща с представители на местното самоуправление на град Мичуринск – Наукоград на Руската Федерация, водена от първия заместник на кмета Сергей Родюков и представители на Мичуринския държавен аграрен университет, водени от ректора проф. Вадим Бабушкин. Това съобщиха от пресцентъра на Община Смолян. На срещата присъстваха представители на Общината,  Областната земеделска служба, КОС, Държавен фонд „Земеделие“,  Индустриалната камара, агрономи и местни селскостопански производители и предприемачи.  \r\nЦелта на срещата бе да бъдат представени възможностите за партньорство и взаимодействие с местната администрация на града и с Мичуринския аграрен университет в помощ на развитието на земеделието в района и отглеждането на алтернативни култури. Срещата беше открита от зам-кмета Венера Аръчкова, която поздрави гостите  и посочи, че контактите между двете общини трябва да се развиват , което ще бъде в помощ на бизнеса, икономиката, културата и образованието. \r\nМичуринск е вторият по големина град в Тамбовска област. През 2003 г. с постановление на Президента на Руската федерация град Мичуринск получи статут на научен град . Днес това е единственият научен град (наукоград) в Русия, който има аграрна насоченост. Основната му задача е да провежда комплексни, фундаментални и приложни изследвания в областта на генетиката, селекцията, биотехнологиите, физиологията, биохимията, екологията, плодовите и зеленчуковите култури, разработването на ефективни екологично безопасни производствени технологии, дългосрочно съхранение, транспорт и създаване на нови видове храна за здравето, терапевтични и профилактични, функционални и други цели, развитие на новаторска инфраструктура и подготовка на високо-квалифицирани кадри. \r\nНа 9 май  делегацията ще участва в церемонията по повод 9-ти май и ще поднесе цветя на Паметника на загиналите във Втората световна война в кв.Райково.  \r\n\"За нас това е едно ценно партньорство и това са първите ни стъпки за едно бъдещо успешно сътрудничество в различни сфери от взаимен интерес\", каза кметът Николай Мелемов, който прие делегацията.  \r\nТова е второто посещение на делегация от Мичуринск в града.", "date": "2018.05.08", "title": "Мичуринск и Смолян обсъдиха възможностите за междурегионално сътрудничество"}
{"url": "http://www.focus-news.net/news/2018/05/08/2519434/veliko-tarnovo-klasicheski-kontsert-shte-se-provede-v-grada-v-denya-na-evropa.html", "text": "В Деня на Европа – 9 май, Велико Търново ще е домакин на класически концерт, посветен на голямото за Стария континент събитие. Това съобщиха от Община Велико Търново. Музикалното събитие ще се състои в Музикално-драматичния театър „Константин Кисимов“, а началото е в 19,00 ч. в сряда. Организатор е Областният информационен център. \r\nВ програмата са включени произведения на европейски композитори – Жул Леви, Имре Калман, Йохан Щраус, Франц Лехар и други. Диригент е Игор Богданов, хормайстор – Яница Брънзелова, а водещ – Силвия Шекилова. \r\nСолисти ще бъдат Лидия Лазарова, Доротея Доротеева, Полина Петкова, Пламен Долапчиев, Георги Гърланов, както и гостуващите Иво Йорданов и Михаил Михайлов. В концерта ще участват оркестърът и хорът на Музикално-драматичния театър.\r\nВходът е свободен.", "date": "2018.05.08", "title": "Велико Търново: Класически концерт ще се проведе в града в Деня на Европа"}
{"url": "http://www.focus-news.net/news/2018/05/08/2519435/pernik-kmetat-vyara-tserovska-se-sreshtna-s-nay-izyavenite-abiturienti-ot-uchilishtata-v-grada.html", "text": "И тази година по традиция кметът на Перник Вяра Церовска се срещна с най-изявените абитуриенти от всички пернишки училища, съобщиха от пресцентъра на Общината. На срещата присъстваха отличниците на града - момичетата и момчетата, които под една или друга форма са прославили Перник и са повод за гордост със спечелени награди в различни конкурси, олимпиади и спортни състезания.\r\nКметът пожела нa дoбъp път на 30 oтличници oт 11 cpeдни oбщooбpaзoвaтeлни yчилищa и пpoфecиoнaлни гимнaзии. Те бяxa пocpeщнaти нa cпeциaлнa цepeмoния в Двopeцa нa ĸyлтypaтa.\r\n„Скъпи млади хора на Перник, днес е вашият ден, вашият час, вашият месец май, който винаги ще носи в сърцата ви усмивка, радост и мили спомени. Позволете ми към тази мозайка от хубави моменти да прибавим нашето поздравление. Желая ви здраве, успех и да следвате мечтите си. Никога не се отказвайте от тях, те ще ви заведат в едно различно царство. Превърнете трудностите в победи, а мечтите – в реалност! И не забравяйте – успехът се крие в самите вас! Пожелавам Ви да продължите образованието си в престижни университети и да се реализирате успешно в сферата, в която желаете. Искам да ви припомня, че целият град ви гледа, обича и се нуждае от вас“, с тези думи се обърна към зрелостниците – отличници кметът Вяра Церовска. На церемонията присъства и зам.-кметът по култура и образование Севделина Ковачева. Тя също приветства младите хора да бъдат здрави, винаги духовно млади, усмихнати, позитивни, изпълнени с мечти и със сила, за да ги постигнат.\r\nHa cъбитиято бяxa пpeдcтaвeни пpeзeнтaции нa yчeбнитe зaвeдeния, a yчeницитe блaгoдapиxa нa тexнитe пpeпoдaвaтeли зa дoбpaтa пoдгoтoвĸa, ĸoятo им дaвa шaнcoвe зa бъдeщa peaлизaция. Те изказаха и благодарностите си към кмета за отношението на общината към училищата\r\nOcвeн пoжeлaниятa зa cвeтлo бъдeщe, ĸмeтът вдигнa нaздpaвицa и пoдapи на всички абитуриенти по една икона на Св. Иван Рилски - закрилникът на Перник, която да ги пази и да им помага в трудни моменти. \r\nΠpaзничeн пoздpaв ĸъм пpиcъcтвaщитe бeше изпълнението на цигулка на Иван Николов – Джовани.", "date": "2018.05.08", "title": "Перник: Кметът Вяра Церовска се срещна с най-изявените абитуриенти от училищата в града"}
{"url": "http://www.focus-news.net/news/2018/05/08/2519436/kevr-e-domakin-na-15-ta-sreshta-na-obshtoto-sabranie-na-mrezhata-na-vodnite-regulatori.html", "text": "С участието на 47 членове и експерти на водни регулатори от 22 страни в София  започна 15-та среща на Общото събрание на Мрежата на водните регулатори в Европа (WAREG). Домакин на двудневния форум е Комисията за енергийно и водно регулиране (КЕВР), която е сред основателите на Мрежата. Това съобщиха от КЕВР. Гости на проявата бяха заместник-министърът на регионалното развитие и благоустройството Малина Крумова и представители на Министерството на околната среда и водите. От страна на българския регулатор в заседанията и дискусиите участваха председателят на КЕВР доц. Иван Иванов, членът на регулатора и заместник-председател на WAREG Димитър Кочков, членовете на КЕВР Пенка Трендафилова и Ремзи Осман, както и директорът на Главна дирекция „ВиК услуги“ Ивайло Касчиев. \r\nВ приветствието си към участниците председателят на КЕВР доц. Иван Иванов подчерта значението на подобни форуми за формиране на единна регулаторна политика по сходни за страните проблеми във водния сектор. „Изграждането на необходимата инфраструктура във водния сектор на Европа е ключов въпрос пред националните регулатори и една от важните задачи на срещата е да очертае основните стратегии и времеви рамки за намирането на устойчиви и работещи решения. Вярвам, че в хода на дискусиите с участието и на представители на Организацията за икономическо сътрудничество и развитие, Световната банка, Европейската инвестиционна банка и Европейския център на работодателите и предприятията към Европейската комисия ще бъдат откроени основните проблеми пред сектора и мерките за тяхното решаване“, заяви председателят на КЕВР.  Той отбеляза, че като една от страните-учредители на WAREG, България приветства решението от 2017 г. организацията да прерасне в Асоциация на водните регулатори в Европа, тъй като това  не само издига авторитета на организацията, но предоставя и по-големи възможности за разширяване на нейното влияние  и за ползотворна работа по различни проекти.\r\nПредседателят на КЕВР изтъкна, че изминалата 2017 г. е втората година от  протичащите дълбоки промени във водния сектор в България и в това отношение обмяната на регулаторни практики подпомага формулирането на успешни решения в областта на регулаторната политика. Той посочи, че за решаването на всички открити въпроси КЕВР работи с тясно сътрудничество с МРРБ, професионални организации, ВиК-оператори и потребителски и граждански организации.\r\nВ изказването си президентът на WAREG Алберто Бианкарди подчерта, че на европейско ниво водният сектор е изправен пред сериозни предизвикателства и организацията е призвана да отговори с адекватни решения на базата на общи позиции на страните-членки. Според него е необходимо инвестициите във водния сектор да получат подкрепа на държавно ниво, защото така се гарантира постигане на устойчивост и ефективност на сектора. Пред представители на медиите той посочи, че една от основните функции на организацията е да бъде посредник в диалога с държавните институции и да оказва техническа подкрепа на националните регулатори. Той информира, че Европейската комисия работи по приемането на специална методология, чиято цел е цените на водните услуги да се определят съобразно доходите на населението. Посочено беше, че в Европа има както страни с по-високи цени на ВиК услугите, така и страни с по-ниски цени, и в това отношение една от целите на WAREG е в перспектива в цяла Европа да бъде постигнато приемливо за всички ниво на цените. Антонио Бианкарди оцени високо дейността на българския регулатор и заяви, че водният сектор у нас се развива динамично и през последните две години са въведени новите методологии за оценка на качеството на услугите. Той изрази благодарност към КЕВР за цялостната организация на проявата и подчерта, че предоставените отлични условия подпомагат ползотворната работа на всички участници.\r\nНа сутрешното заседание участниците в 15-та Среща на Общото събрание на WAREG  проведоха дискусия за ролята на регулаторите за осигуряване на достъпност на тарифите, както и за индикаторите за ефективност на ВиК услугите. Във връзка с възможностите за осигуряване на инвестиции във водния сектор презентации изнесоха представители на Организацията за икономическо сътрудничество и развитие,  Европейската инвестиционна банка и Световната банка. \r\nНа следобедното заседание на Общото събрание на WAREG участниците разглеждат  въпроси, свързани с вътрешната организация на Мрежата, промени в нейния правилник, прием на нови членове, утвърждаване на три-годишен план за дейността и финансирането и др.\r\nТемата за необходимостта от инвестиции във водния сектор ще продължи и през втория ден на 15-та среща, когато ще се състои семинар за режимите за мониторинг на инвестициите в различните страни-членки на Мрежата. \r\nЧленове на Мрежата на водните регулатори в Европа /WAREG/, която от 2017 г. вече е Асоциация на водните регулатори в Европа, към момента са регулатори от 24 държави и 5 страни със статут на наблюдатели. Организацията е създадена през април 2014 г. с основна мисия да бъде платформа за сътрудничество между регулаторите на водния сектор в Европа. Подобна структура - Съвет на европейските енергийни регулатори (CEER), обединява националните регулатори в енергийния сектор на континента. През последните три години членове и експерти на КЕВР участват редовно в срещите на Общото събрание на WAREG, които се провеждат 4 пъти годишно в различни страни-членки. Активното международно сътрудничество на българския регулатор допринася за повишаване на неговия експертен капацитет и дава възможност за участие в дискусиите по изработване на общи регулаторни политики. Признание за повишения авторитет на българския регулатор стана избирането на члена на КЕВР Димитър Кочков за един от четиримата заместник-председатели. Неговата кандидатура беше подкрепена с гласуване от участниците в проведената през м. октомври 2017 г. 13та среща на Общото събрание на WAREG в гр. Рига.", "date": "2018.05.08", "title": "КЕВР е домакин на 15-та среща на общото събрание на Мрежата на водните регулатори"}
{"url": "http://www.focus-news.net/news/2018/05/08/2519437/ea-daily-prezidentat-na-sarbiya-ne-se-samnyava-che-reshenieto-na-kosovskiya-vapros-shte-otbelezhi-negoviya-kray-v-politikata.html", "text": "Независимо какво ще бъде решението косовския въпрос, прието от официален Белград, президентът на Сърбия Александър Вучич не се съмнява, че то ще отбележи неговия „край в политика“, тъй като „сърбите никога няма му простят за това, че им е дал по-добро бъдеще“. Това заяви държавният глава на западната ни съседка, отбелязва руското електронно издание EA Daily.\r\n„Сърбите са такива – те никога няма ми простят собственото си по-добро бъдеще и мир. В Сърбия славят само големите поражения и войни“, подчерта Вучич в интервю за белградското издание „Курир“, допълвайки, че бъдещата договореност по въпроса за статута на Косово ще се превърне в край на неговата политическа кариера. \r\nПо мнение на Вучич, в своята история сръбският народ уважава само военноначалници и нищо друго. Ето защо той е уверен, че неговото решение за Косово няма да бъде посрещнато от обществеността с разбиране. Историята обаче ще оцени това решение, както и ролята му като президент на Сърбия, подчерта Вучич. \r\nСъгласно думите му, президентът на Сърбия не е готов да се съгласи просто на признаване на независимостта на Косово без каквито и да било отстъпки за страната му. „Ако си мислите, че съм готов утре да кажа – „Ето ви независимо Косово, просто така“ – не съм готов за това“, категоричен е Вучич. \r\nСръбският държавен глава се надява, че решението на косовския въпрос ще бъде постигнато, но за начало би искал да види както ще получи Белград в замяна – „и в териториален, и във всякакъв друг смисъл“. \r\nОбщата ситуация по повод Косово Вучич определи като „ужасно тежка“ за сръбската страна. „Когато международната общност ни прави един нюанс по-добро предложение, отколкото е било предишното, то това ще бъде успех. Но ние винаги ще бъдем недоволни, защото всеки пази Косово в сърцето си“, призна президента на Сърбия. Въпреки емоциите обаче, „трябва да бъдем реалисти и да осъзнаваме в каква степен сами допринасяме за собственото си поражение“, препоръча Вучич.  Тереза Герова", "date": "2018.05.08", "title": "EA Daily: Президентът на Сърбия не се съмнява, че решението на косовския въпрос ще отбележи неговия „край в политиката“"}
{"url": "http://www.focus-news.net/news/2018/05/08/2519427/libertas-makedoniya-intenzivna-sedmitsa-na-pregovori-predi-sreshtata-na-zaev-tsipras-v-sofiya-shte-se-stigne-li-do-sporazumeniei.html", "text": "Окончателно споразумение за решаване на „македонския проблем\" се очаква на срещата между министър-председателите на Македония и Гърция, Зоран Заев и Алексис Ципрас, планирана за 17 май в кулоарите на форума на високо равнище ЕС-Западни Балкани в София, отбелязва скопското електронно издание „Либертас“.\r\nСрещата ще бъде предшествана от интензивна седмица на преговори. Очаква се в рамките й да бъдат отворени спорни въпроси, които остават извън спора за името на Македония. Обсъдени ще бъдат обаче и исканията на Атина за промени в Конституцията на югозападната ни съседка. \r\nВ интервю, дадено в началото на миналия месец, Заев подчерта, че насрочването на следващата му среща с Ципрас ще означава, че решението на спораз за името е на хоризонта. \r\n„Вярвам, че този процес наближава момента, в който трябва да следва среща между мен и Ципрас. Това ще означава, че напредъкът в преговорите е достигнал ниво, за да премине на следващо, между министър-председателите на държавите. Ако чуят гражданите, че се насрочва среща между Заев и Ципрас, това означава конкретно практическо потвърждение, че преговорите са в правилната посока и че е възможно да се стигне до решение“, подчерта Заев в интервю за Reuters.\r\nГръцкият портал за новини News247 съобщи, че е било планирано срещата Заев-Ципрас да се състои в случай на нещо непредвидено. Дипломатически източници портала подчертават, че въпреки трудностите, които съществуват, е постигнат важен напредък и съгласие по по-голямата част от темите в преговорите, въпреки че основната разлика остава по въпроса дали да бъде прието решение на принципа „ерга омнес“.  Тереза Герова", "date": "2018.05.08", "title": "„Либертас“ (Македония): Интензивна седмица на преговори преди срещата на Заев-Ципрас в София, ще се стигне ли до споразумение?"}
{"url": "http://www.focus-news.net/news/2018/05/08/2519438/api-zapochva-remontat-na-22-km-ot-am-trakiya-mezhdu-plovdiv-i-stara-zagora.html", "text": "Стартира ремонтът на 22 км от автомагистрала „Тракия“ между Пловдив и Стара Загора, в участъка между 134-ти и 156-ти километър. За да не се затруднява трафикът днес започна поетапното въвеждане на временната организация на движение, която ще е по време на строителните работи, тъй като за първи път за ремонт се затваря отсечка с подобна дължина. Това съобщиха от пресцентъра на Агенция \"Пътна инфраструктура\".\r\nДнес от 17.00 ч. се спира преминаването на тежкотоварните превозни средства и те се пренасочват по обходен маршрут: от пътен възел „Пловдив Изток“ при 133-ти км на АМ „Тракия“ по път I-8 и II-66 до пътен възел „Плодовитово“ при 165-ти км и обратно.\r\nЛеките автомобили, пътуващи за Бургас, до утре около обяд ще продължат да преминават в платното за Бургас. В следобедните часове движението им ще бъде прехвърлено двупосочно в платното за София. \r\nУчастъкът от АМ „Тракия“ между Пловдив и Стара Загора e в експлоатация от 1995 г. и досега не е ремонтиран. Строителните дейности ще започнат в платното за Бургас. След като завършат ще се обнови и платното за София. Строителните работи в участъка между 134-ти и 156-ти километър предвиждат ремонт на настилката, отводнителни дейности, нова хоризонтална маркировка, възстановяване на пътни знаци и ограничителни системи и др. На пътноподдържащото дружество е разпоредено на обекта да се работи с пълна мобилизация. Целта е ремонтните дейности да завършат преди началото на активния туристически сезон.", "date": "2018.05.08", "title": "АПИ: Започва ремонтът на 22 км от АМ „Тракия“ между Пловдив и Стара Загора"}
{"url": "http://www.focus-news.net/news/2018/05/08/2519439/dobrich-vsichki-vodni-obekti-na-teritoriyata-na-oblastta-sa-s-niski-niva-i-ne-sazdavat-opasnost-za-zdraveto-i-zhivota-na-naselenieto.html", "text": "Няма опасност за здравето и живота на населението на територията на област Добрич, където нивата на язовирите са ниски. Това сочи доклад от извършена проверка на водните обекти, по информация на Областна администрация - Добрич. Инспекцията е направена през периода 16-26 април 2018 г. от Комисия, назначена със заповед на областния управител Красимир Кирилов. Прегледано е състоянието на речните корита извън населените места в областта, на участъци и съоръжения от републиканската пътна мрежа, попадащи в обхвата на речните корита. Особено внимание е обърнато на проводимостта, нуждата от продълбочаване, почистване от растителност и почистване на незаконни сметища. Там където е констатирана нужда от предприемане на действия, са издадени по компетентност предписания за предприемане на мерки. В рамките на проверката Комисията е извършила оглед и на язовирите в областта в присъствието на техните ползватели и концесионери. За всички водоеми са представени актуализирани аварийни планове, проверена е техническата им изправност в това число и спирателните кранове. За някои от водоемите има издадени предписания за отстраняване на незначителни нередности – почистване на растителност и дооборудване на аварийните складове. В рамките на извършената проверка са констатирани ниски нива на водите във всички язовири в областта. Най-големият водоем – язовир „Одринци“, е завирен едва на 30 % от обема си.", "date": "2018.05.08", "title": "Добрич: Всички водни обекти на територията на областта са с ниски нива и не създават опасност за здравето и живота на населението"}
{"url": "http://www.focus-news.net/news/2018/05/08/2519429/korneliya-ninova-bsp-nay-logichno-e-zakonoproektite-za-veroizpovedaniyata-da-varvyat-zaedno-v-parlamenta-i-mezhdu-dvete-cheteniya-da-se-napravi-nay-dobroto-za-balgariya.html", "text": "Най-логично е двата законопроекта за вероизповеданията да вървят заедно в парламента и между първо и второ четене да се направи най-доброто за България. Това каза пред журналисти лидерът на БСП Корнелия Нинова след срещата си с вицепремиера и председател на ВМРО Красимир Каракачанов в Народното събрание във връзка с промените в Закона за вероизповеданията, внесени от ПГ на ГЕРБ и подписани от нея и председателя на ДПС Мустафа Карадайъ и с подготвения проект от министъра на отбраната Красимир Каракачанов, предаде репортер на Агенция „Фокус“.   „Ние така ще подходим по този въпрос“, коментира Нинова. „Г-н Каракачанов предлага втори, по-разширен. Той одобрява първия вариант, който е внесен, но смята, че не е достатъчен и предлага един по-широк законопроект с повече теми. В първия, който сме подписали и ние, аз съм упълномощена от групата и съм го подписала, се забранява финансирането на вероизповеданията от трети държави. Така че споделяме напълно това, аз съм го подписала. Смятаме, че това е намеса във вътрешните работи от трети държави. Връчиха ни днес допълнителен законопроект, който досега не сме виждали. С мен са колегите от Комисията по вероизповедания. Ще се запознаем с тези текстове и казахме, че също ще върнем отговор\", допълни тя. \r\nДеница КИТАНОВА", "date": "2018.05.08", "title": "Корнелия Нинова, БСП: Най-логично е законопроектите за вероизповеданията да вървят заедно в парламента и между двете четения да се направи най-доброто за България"}
{"url": "http://www.focus-news.net/news/2018/05/08/2519431/radoslava-nenova-spasitelniyat-ekip-koyto-izdirva-boyan-petrov-e-dostignal-6-000-metra-visochina.html", "text": "Спасителният екип, който издирва алпиниста Боян Петров, е достигнал 6 000 метра височина и ще поднови операцията утре. Това каза за Радио „Фокус“ Радослава Ненова, жената, с която Петров живее на семейни начала. По думите й екипът, който го търси, е от професионални спасители. Тя поясни, че тежките метеорологичните условия не позволяват на този етап включването на хеликоптер в спасителната операция. „Вятърът е много силен и той едва ли може да се вдигне на по-голяма височина от тази, на която в момента е спасителният екип. Ако разрешат да се вдигне хеликоптер, той би могъл да огледа района и да види, ако Боян Петров се е отклонил някъде, но това може да се случи най-рано утре“, каза Радослава Ненова. Тя уточни, че силната буря по високите части е пречка екипът от професионални спасители, специално изпратен да търси Боян Петров, да продължи издирването днес.", "date": "2018.05.08", "title": "Радослава Ненова: Спасителният екип, който издирва Боян Петров, е достигнал 6 000 метра височина"}
{"url": "http://www.focus-news.net/news/2018/05/08/2519440/tanjug-aleksandar-vuchich-shte-popita-ruskiya-prezident-za-pozitsiyata-mu-za-kosovo.html", "text": "Президентът на Сърбия Александър Вучич, който е в Москва на двудневно посещение, увери, че в рамките на визитата си ще поиска от руския президент Владимир Путин да направи „по-задълбочена оценка“ на проблема с Косово, предава Tanjug, държавната информационна агенция на западната ни съседка. \r\nВ ситуация, в която всеки има максимална ангажираност по въпроса, би било важно Русия да представи и позицията си, подчерта Вучич.Агенция „Фокус“ припомня:\r\nПрезидентът на Сърбия Александър Вучич е първия чуждестранен лидер, с които държавният глава на Руската федерация Владимир Путин ще се срещне след встъпването си в длъжност за четвърти път. Вучич идва в Москва след двудневно посещение в Турция, където разговаря с турския президент Реджеп Тайип Ердоган. В понеделник от Кремъл бе обявено, че двамата лидери ще обсъдят състоянието и перспективите за по-нататъшно развитие на руско-сръбското сътрудничество и изпълнението на съвместни инвестиционни проекти. Двамата ще обменят и мнения по актуални за региона въпроси.\r\nНа предходната си среща през декември 2017 г. в Кремъл президентите на Сърбия и Русия обсъдиха сътрудничеството в търговията, културата и други области, както и ситуацията на Балканите. По това време в президентския дворец в Москва бяха подписани многобройни споразумения, включително съвместна декларация за сътрудничество в икономиката, както и меморандум за сътрудничество в областта на туризма.\r\nОсвен това Русия и Сърбия подписаха изменения на междуправителствено споразумение за премахване на забраната за реекспорт на газ от Сърбия и изменение на споразумението от 2013 г. за доставките на газ за Сърбия. По този повод руската компания \"Газпром\" обяви, че според този документ доставката на природен газ за Сърбия ще се увеличи с 15% през настоящата година. Тереза Герова", "date": "2018.05.08", "title": "Tanjug: Александър Вучич ще попита руския президент за позицията му за Косово"}
{"url": "http://www.focus-news.net/news/2018/05/08/2519443/inzh-tsvetelina-kaneva-baseynova-direktsiya-iztochnobelomorski-rayon-pod-pragovete-za-preduprezhdenie-shte-badat-vodnite-niva-na-rekite-maritsa-tundzha-i-arda-prez-sledvashtite-dni.html", "text": "Под праговете за предупреждение ще бъдат водните нива за водосборите на реките Марица, Тунджа и Арда през следващите няколко дни, въпреки очакваните валежи. Това съобщи за Радио „Фокус”-Пловдив инж. Цветелина Кънева, директор на Басейнова дирекция „Източнобеломорски район“. Това става ясно от данните в хидрологичния бюлетин с 3-дневни прогнози за очакваните количества на валежите и за опасни  метеорологични явления, които постъпват в дирекцията в Националния институт по метеорология и хидрология (НИМХ) два пъти на ден. По думите на инж. Кънева през последното денонощие водните нива на реките в басейна са останали без съществени изменения. Водните количества на реките в басейна са около и под праговете за средни води. „Само водното количество на река Съзлийка, при град Гълъбово е над прага”, посочи Кънева. Към днешна дата и през следващите три дни, в резултат на валежи ще има краткотрайни увеличения на речните нива в басейна. „По-значителни ще бъдат повишенията в следобедните и вечерни часове във водосборите на родопските притоци на река Марица, на река Арда и река Бяла”, посочи още инж. Кънева. На 10 май, в следствие на валежите, речните нива в целия басейн ще се повишат. По-значителни ще бъдат повишенията във водосборите на притоците на река Тунджа, над яз. Жребчево, на река Тополница, на река Чепеларска, Черкезица и Мечка, както и притоците на река Арда,над яз. Кърджали и река Върбица, река Крумовица и река Бяла. „Водните нива ще бъдат под праговете за внимание, така че няма нищо обезпокоително към момента”, каза още инж. Цветелина Кънева.\r\nЦветана ТОНЧЕВА", "date": "2018.05.08", "title": "Инж. Цветелина Кънева, Басейнова дирекция „Източнобеломорски район“: Под праговете за предупреждение ще бъдат водните нива на реките Марица, Тунджа и Арда през следващите дни"}
{"url": "http://www.focus-news.net/news/2018/05/08/2519444/d-r-stanislav-polomski-direktor-na-tssmp-vidin-100-sa-speshnite-sluchai-registrirani-prez-pochivnite-dni.html", "text": "Д-р100 са спешните случаи, регистрирани през почивните дни в област Видин, каза за Радио „Фокус“ – Видин д-р Станислав Поломски, директор на ЦСМП-Видин. Той посочи, че има увеличение на спешните случаи. „Това е нормално за празници, в които почивните дни са повече от два. Тогава не работят лични лекари, хората търсят предимно екипите на Спешна медицинска помощ“, обясни д-р Поломски. Той допълни, че през почивните дни не е имало пътни инциденти, случаи на сбивания и пострадали от препиване. „Мнението на екипите в ЦСМП-Видин е, че дежурствата са преминали в спокойна обстановка“, уточни д-р Поломски.\r\n8 спешни екипа бяха дежурни в почивните дни в областта, като 3 от тях са във Видин, а по един екип е имало в 5-те филиала на областта.\r\nАнна ЛОЗАНОВА", "date": "2018.05.08", "title": "Д-р Станислав Поломски, директор на ЦСМП-Видин: 100 са спешните случаи, регистрирани през почивните дни"}
{"url": "http://www.focus-news.net/news/2018/05/08/2519442/pazardzhik-1-850-sa-byuletinite-za-chastichnite-mestni-izbori-za-kmet-na-selo-semchinovo-na-20-may.html", "text": "На свое заседание Общинската избирателна комисия (ОИК) в град Септември утвърди предпечатен образец на хартиена бюлетина за частични местни избори за кмет на кметство Семчиново на 20 май 2018 година,  съобщиха за Радио „Фокус“ – Пазарджик от ОИК-Септември. Освен това комисията е утвърдила и тиража на бюлетините – 1 850 броя за първи тур на изборите. Бюлетината съдържа имената на двамата кандидати за кметове – Димитър Джамов под номер 2, издигнат от ДПС и Пламен Темелков, под номер 8, независим кандидат. Последното поле в утвърдения образец е с надпис „не подкрепям никого“.\r\nВаня НИКОЛОВА", "date": "2018.05.08", "title": "Пазарджик: 1 850 са бюлетините за частичните местни избори за кмет на село Семчиново на 20 май"}
{"url": "http://www.focus-news.net/news/2018/05/08/2519433/korneliya-ninova-bsp-za-sreshta-s-gerb-nyamame-pokana-nito-zhelanie.html", "text": "За среща с ГЕРБ нямаме покана, нито желание. Това каза пред журналисти лидерът на БСП Корнелия Нинова в отговор защо не проведе среща с ГЕРБ по смислени теми за България, предаде репортер на Агенция „Фокус“.  „Нито са ни поканили на такива разговори. Да ви кажа и нямаме желание. Ежедневно го водим с тях този разговор от трибуната на парламента\", посочи Нинова. Тя обърна внимание, че БСП са внесли 31 законопроекта, предложени за една година и точно толкова са отхвърлени. „Те струваха 1,5млрд., ГЕРБ изхарчиха 1,5 млрд. лв. за други неща, без да има ефект. Там всичко е на инат, щом се предлага от БСП – не. Няма желание дори за разговори“, допълни Корнелия Нинова. На въпрос каква е разликата между ГЕРБ и „Обединени патриот“, че от БСП не желаят да се срещат с тях, Нинова коментира: „Нямаме нито покана, нито желание. ВМРО и НФСБ ни поканиха и ние като възпитани хора отговаряме на тази покана“, каза Нинова. Попитана дали ще приеме среща с ГЕРБ, лидерът на БСП заяви: „Ако трябва още веднъж да потвърдя – голяма коалиция между БСП и ГЕРБ е невъзможна работа за България. Не само е невъзможна. Тя е вредна за България. За демокрацията, за алтернативата трябва да има управление, трябва да има опозиция. Когато властта и опозицията се съберат, опозиция става народът. Така че голяма коалиция не е възможна и поради драстичните ни различия в програмите ни“, допълни лидерът на БСП. \r\nДеница КИТАНОВА", "date": "2018.05.08", "title": "Корнелия Нинова, БСП: За среща с ГЕРБ нямаме покана, нито желание"}
{"url": "http://www.focus-news.net/news/2018/05/08/2519446/ministerstvoto-na-zdraveopazvaneto-garantira-neprekasnatostta-na-lekarstvenata-terapiya-za-patsientite-s-hiv.html", "text": "Във връзка с липсата на лекарствен продукт за лечение на ХИВ-позитивни пациенти в Отделението по придобита имунна недостатъчност (ОПИН) в Инфекциозна болница „Проф. Иван Киров“, Министерството на здравеопазването гарантира непрекъснатостта на лекарствената терапия за пациентите с ХИВ. Това съобщиха от пресцентъра на министерството.\r\nОще на 3 май от лечебното заведение са сигнализирали МЗ за недостиг на лекарствения продукт и със свое писмо са поискали отваряне на оперативния резерв на Глобалния фонд. От лечебното заведение посочват, че като аналог на Emtricitabine/Tenofovir disoproxil може да се изписва комбинация от два медикамента – Tenofovir disoproxil и Lamivudin, налични в резерва на МЗ. Смяната на терапевтичната схема е съгласно „Методическото указание за антиретровирусно лечение и мониторинг на възрастни лица с ХИВ инфекция“, като същото е съобразено с „Европейското ръководство за лечение на възрастни, инфектирани с ХИВ“. \r\nМЗ и медицинските специалисти в тази област са категорични, че с приложението на лекарствата от резерва по никакъв начин не се компрометират лечението на пациентите и очакваният терапевтичен ефект. \r\nМинистерството на здравеопазването пристъпва към сключване на договор за закупуване на Emtricitabine/Tenofovir disoproxil. По уверение на доставчика лекарственият продукт ще бъде наличен в болничната аптека в рамките на утрешния ден. Количествата по договора ще обезпечат потребността от медикамента до финализиране на обжалваната процедура.\r\nПрипомняме, че до недостига на Emtricitabine/Tenofovir disoproxil се достигна след обжалване пред КЗК на процедура за доставка на лекарствени продукти за лечението на пациенти с ХИВ, туберкулоза, психични и поведенчески разстройства.", "date": "2018.05.08", "title": "Министерството на здравеопазването гарантира непрекъснатостта на лекарствената терапия за пациентите с ХИВ"}
{"url": "http://www.focus-news.net/news/2018/05/08/2519449/obshtina-burgas-tehnologichnata-kompaniya-skeyl-fokus-otvarya-ofis-v-grada.html", "text": "Българската технологичната компания „Скейл Фокус“ отваря свой развоен офис в Бургас на 18 юни. Това съобщиха от пресцентъра на Община Бургас. Кметът Димитър Николов посрещна днес с „Добре дошли!“ нейния изпълнителния директор и съосновател Пламен Цеков и неговия екип. Тази година назначават 20 служители, до края на следващата искат да ги увеличат до 50\r\nКомпанията е  доставчик за внедряване на ИТ услуги и иновации и  работи по модерни инженерни методи. Тази година тя ще наеме 20 служители в бургаския си офис, а бизнес планът й предвижда през 2019 г. те да станат 50.\r\nОбщина Бургас установи ползотворни партньорски взаимоотношения със „Скейл Фокус“ още преди няколко години. Компанията редовно подкрепя провеждането на Хакатона с основен организатор Университет „Проф. д-р Асен Златаров“. Тя се включи и в организирането на бургаския Климатон. Миналата година над 100 ИТ специалисти от „Скейл Фокус“ изпълняваха проекти в изнесен летен офис в Бизнес инкубатора. Изпълнителният директор Пламен Цеков е в настоятелството на новата Професионална гимназия по компютърно програмиране и иновации, която ще отвори врати наесен.\r\nЗа последните 6 години „Скейл Фокус“ успя да сформира екип от над 400 специалисти, да привлече над 150 клиенти и да реализира успешно 200 проекта в цял свят. Компанията се нареди сред регионалните първенци в класацията на „Делойт“ за Централна, Източна Европа и Африка и получи приз за „Най-добър работодател’2017“.", "date": "2018.05.08", "title": "Община Бургас: Технологичната компания „Скейл Фокус“ отваря офис в града"}
{"url": "http://www.focus-news.net/news/2018/05/08/2519450/kyustendil-856-400-leva-ot-kapitalovite-razhodi-sa-prenasocheni-za-zakarpvane-na-dupki-po-ulitsite-v-grada.html", "text": "856 400 лева от капиталовите разходи са пренасочени за закърпване на дупки по улиците в Кюстендил. Това съобщиха за Радио „Фокус” – Кюстендил от Общински съвет – Кюстендил. Решението е взето на изминалото заседание на Общински съвет и вече е влязло в сила. Средствата са за неотложни текущи ремонти по уличните настилки в града и селата. Те са трансформирани от целевите капиталови разходи.  От средата на месец март до момента е направен детайлен анализ на състоянието на уличната мрежа и необходимостта от извършване на неотложни текущи ремонти по всички засегнати улици на територията на цялата община. В резултат на анализа е установено, че за възстановяването на всички компрометирани участъци от уличната мрежа са необходими повече от 5 милиона лева, които средства не са по възможностите на общинския бюджет. Затова е изготвен списък с улиците, чийто ремонти са най-наложителни и са подбрани тези, чието състояние повишава риска от пътни произшествия.\r\nВенцеслав ИЛЧЕВ", "date": "2018.05.08", "title": "Кюстендил: 856 400 лева от капиталовите разходи са пренасочени за закърпване на дупки по улиците в града"}
{"url": "http://www.focus-news.net/news/2018/05/08/2519448/sadiyskata-kolegiya-na-vss-shte-predlozhi-na-ministerski-savet-otteglyane-na-iskaneto-za-izgotvyane-na-funktsionalen-analiz-na-vas.html", "text": "Съдийската колегия на Висшия съдебен съвет, по искане от председателя на Върховния административен съд Георги Чолаков, отправи предложение до министър-председателя, заместник-министър председателя по правосъдната реформа и министър на външните работи, и министъра на правосъдието за внасяне на предложение до Министерски съвет за оттегляне на т. 6 от втория списък с приоритизирани искания от 2017 г. за получаване на подкрепа по Програмата на Европейския съюз за подкрепа на структурни реформи, одобрен с решение № 632/20.10.2017 г. на Министерски съвет. Точката е свързана с изготвяне на функционален анализ на ВАС и системата на административните съдилища. Това съобщиха от ВСС.\r\nПредложението от председателя на ВАС до Съдийската колегия е получило пълна подкрепа при обсъждането му на общите събрания във всички административни съдилища, както и от Пленума на ВАС. В писмото до Съдийската колегия е посочено, че на 19.02.2018 г. е проведена среща между ръководството на ВАС и представители на Службата за подкрепа на структурните реформи, на която са обсъдени организационни въпроси за предмета и обхвата на предстоящия функционален анализ на ВАС и системата на административните съдилища. Ръководството на ВАС е изразило категорична позиция, че структурна реформа в системата на административните съдилища не е необходима и би била изключително вредна за бързината качеството и ефективността на българското административно правораздаване, което е едно от водещите в Европейския съюз. Отчетено е, че единствените необходими мерки са свързани с намаляване натовареността на съдиите, което е възможно чрез законодателни промени в родовата и местната подсъдност на административните дела. Представителите на Службата са били информирани за извършените анализи в сферата на административното правораздаване, реализирани със средства от структурните фондове на ЕС, като е поет ангажимент за предоставянето им в превод.\r\nВ предложението е посочено и че с решение по протокол № 16/18.04.2017 г. Съдийската колегия е отменила свое предходно решение в частта, в която е взето решение да се предложи на министъра на правосъдието да отправи искане до Службата за подкрепа на структурните реформи на ЕК за оказване на техническа помощ във връзка с изпълнение на цели 3.4.5 и 3.6.1 от Пътната карта за изпълнението на Актуализираната стратегия за продължаване на реформата на съдебната система, досежно административното правосъдие. Въпреки че Колегията е приела Доклада за функционален анализ на натовареността на ВАС и системата на административните съдилища в Министерство на правосъдието е изготвено искане за подкрепа по Програмата, състоящо се в осигуряване на експерти за подготовка на функционален анализ, както и за изготвяне на предложения за оптимизиране и регулиране на натовареността на ВАС и административните съдилища. В искането изрично е посочено, че анализът е необходим „с оглед на критериите за преценка необходимостта от съществуването на административните съдилища“.", "date": "2018.05.08", "title": "Съдийската колегия на ВСС ще предложи на Министерски съвет оттегляне на искането за изготвяне на функционален анализ на ВАС"}
{"url": "http://www.focus-news.net/news/2018/05/08/2519453/predsedatelyat-na-narodnoto-sabranie-tsveta-karayancheva-i-deputati-shte-prisastvat-na-tarzhestvenata-tseremoniya-po-izdigane-na-znameto-na-evropeyskiya-sayuz-po-povod-denya-na-evropa.html", "text": "Председателят на Народното събрание Цвета Караянчева и народни представители ще присъстват на тържествената церемония по издигане на знамето на Европейския съюз по повод Деня на Европа. Това съобщиха от пресцентъра на Народното събрание.\r\nРитуалът ще бъде на 9 май 2018 г., от 09.30 часа пред сградата на Президентската институция. Ще бъдат изпълнени химните на България и на Европейския съюз.", "date": "2018.05.08", "title": "Председателят на Народното събрание Цвета Караянчева и депутати ще присъстват на тържествената церемония по издигане на знамето на Европейския съюз по повод Деня на Европа"}
{"url": "http://www.focus-news.net/news/2018/05/08/2519441/ministar-krasimir-karakachanov-otnosheniyata-ni-v-upravlyavashtata-koalitsiya-na-nivo-pravitelstvo-sa-prekrasni-yavno-skartsat-kolelata-na-karuchkata-v-parlamenta.html", "text": "Отношенията ни в управляващата коалиция на ниво правителство са прекрасни, явно скърцат колелата на каручката в парламента. Това каза пред журналисти вицепремиерът, министър на отбраната и председател на ВМРО Красимир Каракачанов след срещата си с лидера на БСП Корнелия Нинова в парламента, предаде репортер на Агенция „Фокус“.  Според Каракачанов това се потвърждава от бързането по отношение на промените в Закона за вероизповеданията. „Аз още октомври месец съм го изпратил на всички колеги от ПГ на „Обединени патриоти“ и съм запознал колегите от ГЕРБ с него. Защо миналия петък се стигна с това бързане да се внесе при положение, че в разговорите, в които сме водили се казва, че трябва да уточним еди-какво си, еди-що си, накрая в един момент се оказва, че дори без да ни покани някой, при положение, че всички знаят, че аз работя по този въпрос, се внася някакъв законопроект“, коментира Каракачанов. Министърът заяви, че внесения миналата седмица законопроект е по предпочитания на ДПС. \r\nДеница КИТАНОВА", "date": "2018.05.08", "title": "Министър Красимир Каракачанов: Отношенията ни в управляващата коалиция на ниво правителство са прекрасни, явно скърцат колелата на каручката в парламента"}
{"url": "http://www.focus-news.net/news/2018/05/08/2519451/shumen-utvarden-e-obrazetsat-na-byuletinata-za-chastichnite-izbori-za-kmet-na-s-malomir-obshtina-varbitsa.html", "text": "Утвърден е образецът на бюлетината за частичните избори за кмет на с. Маломир, община Върбица. Това съобщи за Радио „Фокус“-Шумен Родинка Тодорова, председател на Общинска избирателна комисия (ОИК)-Върбица. „Готовите образци са изпратени в печатницата на БНБ и на 18 май упълномощените членове на ОИК ще приемат бюлетините и изборните книжа“, каза Тодорова. Под №1 в бюлетината е ПП ГЕРБ с кандидат Деян Малинов Чолаков, а под №2 ДПС с кандидат Алдин Албенов Чолаков. Предизборната кампания в населеното място протича нормално, няма постъпили жалби или сигнали за нарушения, посочи Тодорова. В дена на вота, 20 май в селото ще бъде разкрита една секция. Секционната избирателна комисия е в 7- членен състав. Обучението на комисията ще се извърши през следващата седмица. 560 са жителите на  село Маломир по постоянен адрес.\r\nИвелина ИВАНОВА", "date": "2018.05.08", "title": "Шумен: Утвърден е образецът на бюлетината за частичните избори за кмет на с. Маломир, община Върбица"}
{"url": "http://www.focus-news.net/news/2018/05/08/2519455/ombudsmanat-maya-manolova-shte-poseti-plovdiv-vav-vrazka-s-kazusa-na-rabotnitsite-ot-shivashka-firma-v-grada-koito-ne-sa-poluchavali-zaplati-ot-mart.html", "text": "Утре, 9 май 2018 г., омбудсманът Мая Манолова ще посети отново гр. Пловдив. Поводът отново е казусът на повече от 200 работници от шивашката фирма „Тренд фешън текстил“ ЕООД, които от месец март на са получавали трудовите си възнаграждения, защото дружеството е изпаднало в несъстоятелност. Това съобщиха от пресцентъра на Омбудсмана на Република България.\r\nПред Териториалното поделение на Националния осигурителен институт в града /ул. Любен Каравелов“ №7/, омбудсманът ще срещне шивачките с представители на държавните институции – директорът на ТП на НОИ – гр. Пловдив Розалия Джинева, директорът на ТД на НАП Венелин Найденов и директорът на „Инспекция по труда – Пловдив“ Атанас Чернаев, с които ще обсъдят как в най-кратки срокове да бъдат изплатени заплатите от Фонда за гарантирани вземания на работници при фалит на предприятия.", "date": "2018.05.08", "title": "Омбудсманът Мая Манолова ще посети Пловдив във връзка с казуса на работниците от шивашка фирма в града, които не са получавали заплати от март"}
{"url": "http://www.focus-news.net/news/2018/05/08/2519457/mvr-cultnet-obsadi-initsiativata-na-balgarskoto-predsedatelstvo-za-formalizirane-na-mrezhata-za-kulturni-tsennosti.html", "text": "На 8 май Министерството на вътрешните работи бе домакин на 5-ото заседание на Неформалната мрежа на службите и експертите с компетенции в областта на културните ценности (CULTNET), съобщиха от пресцентъра на МВР. \r\nУчастниците разгледаха идеите за бъдещето на мрежата - българското председателство стартира инициатива за формализирането й, като предложението се основава на готовността на Холандия да осигури функционирането на евентуален постоянен секретариат. \r\n\"Осъзнаваме, че опазвайки нашата история от криминални посегателства, ние предотвратяваме улесняването и финансирането на много други форми на тежка престъпност, включително на тероризма. Нашите стратегии и действия за подобряване на защитата на нашето наследство са от решаващо значение за настоящето и бъдещето ни“, каза в приветствието си към участниците старши комисар Благородна Макева, заместник-директор на Главна дирекция „Национална полиция“ и председател на Работна група „Правоприлагане“. Отчитайки продължителността на процеса по формализиране на мрежата, тя подчерта необходимостта от общ и всеобхватен подход за ефективно противодействие на незаконния трафик и търговията с културни ценности. \r\nНаред със стратегическите дискусии за бъдещето на CULTNET, делегатите направиха преглед на текущите дейности на мрежата и обсъдиха настоящите предизвикателства в борбата с престъпленията срещу културното наследство. В срещата взеха участие представители на членуващите в мрежата държави членки на ЕС, Европол, Европейската комисия и Организацията на обединените нации за образование, наука и култура (ЮНЕСКО).", "date": "2018.05.08", "title": "МВР: CULTNET обсъди инициативата на Българското председателство за формализиране на мрежата за културни ценности"}
{"url": "http://www.focus-news.net/news/2018/05/08/2519456/aktsenti-v-sutreshniya-blok-dobro-utro-balgariya-na-9-may.html", "text": "Ще насочим поглед към горещата международна тема. В очакване на решението на американския президент Доналд Тръмп за излизане от ядреното споразумение с Иран с арабиста проф. Владимир Чуков ще разговаряме за най-лошите сценарии за последиците и евентуалните последващи международни реакции след решението на държавния глава. Ще обърнем внимание и на датата 9 май - Ден на победата или Ден на Европа? Като каква остава в съзнанието на българина? Ден на голям празник в Русия, будещ поводи за гордост и у нас или ден, в който на почит са действията на френския министър Роберт Шуман, който с декларацията си поставя основите на днешния ЕС? 68 години от декларацията на Шуман или 73 години от победата над Хитлеристка германия? Кое надделява в обществените възприятия днес? Отговорите ще потърсим с политолога Първан Симеонов. С кмета на Каварна Нина Ставрева ще разговаряме за култура и за 15-то издание на общобългарския младежки фолклорен събор „С България в сърцето“, който ще се проведе след броени дни. В минутите след 9 часа Цветана Тончева от Радио „Фокус“ - Пловдив ще ни разкрие повече за тазгодишния Празник на розата в Карлово. Марияна Валентинова от Радио „Фокус“ - Варна пък ще ни запознае с безплатните туристически обиколки, които ще стартират в морския град. \r\nТези и още теми в „Добро утро, България“ от 6.00 до 10.00 часа с водещ Виктория Месробович.", "date": "2018.05.08", "title": "Акценти в сутрешния блок „Добро утро, България“ на 9 май"}
{"url": "http://www.focus-news.net/news/2018/05/08/2519458/glavniyat-sekretar-na-mvr-mladen-marinov-e-na-poseshtenie-v-yordaniya.html", "text": "Главен комисар Младен Маринов е на посещение в Йордания за участие в 12-та сесия на Конференцията за силите за специални операции, която се провежда в столицата Аман. Това съобщиха от пресцентъра на МВР.\r\nПо време на визитата Маринов е придружаван от директора на ГД „Национална полиция“  главен секретар Христо Терзийски и директора на ГДБОП главен комисар Ивайло Спиридонов. \r\nВ рамките на посещението главният секретар на МВР проведе среща с генералния директор на главна дирекция „Обща сигурност“ на Хашемитско кралство Йордания, генерал-майор генерал-майор Фадел Мохаммад Ал Хамуд. \r\nДвамата оцениха високо традиционно отличните отношения между двете страни и изявиха готовност за по-нататъшното развитие на двустранния професионален диалог в сферата на сигурността.", "date": "2018.05.08", "title": "Главният секретар на МВР Младен Маринов е на посещение в Йордания"}
{"url": "http://www.focus-news.net/news/2018/05/08/2519459/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Мокри са пътищата на територията на област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно, на места с превалявания от дъжд. Заради проливните дъждове, които валяха в следобедните часове, опасността от падащи камини по всички направления в региона е повишена. Затова от Пътната служба апелират към водачите да шофират с повишено внимание и съобразена скорост и да не предприемат рискови изпреварвания. През деня не са получавани сигнали за инциденти по пътищата в областта.\r\nОтворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е интензивен в края на работния ден. Пътните настилки са мокри. По-натоварено е движението по бул. „България“, ул. „Първи май“, ул. „Родопи“ и ул. „Тракия“, прилежащите им кръстовища, както и входно-изходните артерии на града.\r\nНели ГЕРГЬОВСКА", "date": "2018.05.08", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/05/08/2519461/pregled-na-mezhdunarodnite-novini-do-13-chasa-agentsiya-fokus.html", "text": "Държавната дума на Руската федерация утвърди Дмитрий Медведев на поста министър-председател на страната. В подкрепа на кандидатурата му гласуваха 374 депутата (83,1%) при необходими 226 гласа „за“, докато „против“ се изказаха 56 от членовете на органа.\r\nМедведев бе подкрепен от фракциите на Либерално-демократическа партия на Русия (ЛДПР), „Единна Русия“, а депутатите от „Справедлива Русия“ и Комунистическата партия на Руската федерация (КПРФ) се изказа против кандидатурата му.\r\nВ Държавната дума се появи и президентът Владимир Путин, който отбеляза, че Медведев „оглавяваше правителството в трудни години“.\r\n„Въпреки тези трудности, правителството успя да реши не само необичайно спешни задачи, но същевременно да запази перспективата за развитие, да увеличава непрекъснато тези възможности, насочени към средносрочните и дългосрочните перспективи\", заяви Путин, призовавайки депутатите да одобрят избора на Медведев за ръководител на кабинета в Москва. \r\nВ деня, в който се състоя церемонията по встъпване в длъжност на президента Владимир Путин (7 май), правителството излезе в оставка и лидерът на Кремъл предложи за премиерския пост Дмитрий Медведев.\r\nОт фракцията на „Единна Русия“ още тогава заявиха, че подкрепят кандидатурата на Медведев, който е и председател на партията. В Държавната дума партията има мнозинство от 343 депутата, или близо 76% от общия брой мандати.\r\nЗаседанието във вторник бе първото за органа след триседмична пауза – от 16 до 29 април депутатите бяха в отпуск, а след това в продължение на седмица работеха с избирателите в отделните региони.\r\n*** Президентът на Сърбия Александър Вучич, който е в Москва на двудневно посещение, увери, че в рамките на визитата си ще поиска от руския президент Владимир Путин да направи „по-задълбочена оценка“ на проблема с Косово, предава Tanjug, държавната информационна агенция на западната ни съседка. \r\nВ ситуация, в която всеки има максимална ангажираност по въпроса, би било важно Русия да представи и позицията си, подчерта Вучич.\r\nПрезидентът на Сърбия Александър Вучич е първия чуждестранен лидер, с които държавният глава на Руската федерация Владимир Путин ще се срещне след встъпването си в длъжност за четвърти път. Вучич идва в Москва след двудневно посещение в Турция, където разговаря с турския президент Реджеп Тайип Ердоган. В понеделник от Кремъл бе обявено, че двамата лидери ще обсъдят състоянието и перспективите за по-нататъшно развитие на руско-сръбското сътрудничество и изпълнението на съвместни инвестиционни проекти. Двамата ще обменят и мнения по актуални за региона въпроси.\r\nНа предходната си среща през декември 2017 г. в Кремъл президентите на Сърбия и Русия обсъдиха сътрудничеството в търговията, културата и други области, както и ситуацията на Балканите. По това време в президентския дворец в Москва бяха подписани многобройни споразумения, включително съвместна декларация за сътрудничество в икономиката, както и меморандум за сътрудничество в областта на туризма.\r\nОсвен това Русия и Сърбия подписаха изменения на междуправителствено споразумение за премахване на забраната за реекспорт на газ от Сърбия и изменение на споразумението от 2013 г. за доставките на газ за Сърбия. По този повод руската компания \"Газпром\" обяви, че според този документ доставката на природен газ за Сърбия ще се увеличи с 15% през настоящата година.\r\n*** Втори турски военнослужещ от осмината избягали след неуспешния опит за държавен преврат срещу Реджеп Тайип Ердоган от лятото на 2016 г. е получил убежище в Гърция.\r\nСъответната информация е потвърдена от гръцката Комисия по предоставяне на убежище. \r\nПреди няколко месеца Атина даде закрила на друг от групата на осмината турски военни, които избягаха от родината си след пуча. Решението на комисията бе обжалвано и впоследствие по случая се произнесе Държавният съвет, най-висшия административен съд на Гърция. Той издаде решение за освобождаването на един от осмината военнослужещи на Анкара. След това турският офицер бе прехвърлен на тайно място и е поставен строг полицейски контрол от съображения за неговата сигурност.\r\n*** Синиша Мали, който през последните четири години бе кмет на Белград, ще бъде предложен за нов министър на финансите на Сърбия. \r\nКакто по-рано съобщиха от сръбското правителство, министърът на финансите Душан Вуйович реши по лични причини да се оттегли от поста, за което е информирал премиера Ана Бърнабич. Оставката му бе поднесена в същия ден, в който в Белград пристигна делегация на Международния валутен фонд (МВФ), която ще разговаря за формите на бъдещото сътрудничество със Сърбия. \r\nВ писмото си, адресирано до премиера, Вуйович подчертава, че по време на неговия мандат са постигнати значителни резултати за макроикономическа стабилизация, фискална консолидация и структурни реформи. Както беше обявено преди това от правителството, Бърнабич е благодарила на Вуйович за сътрудничеството и постигнатите досега резултати.\r\nПремиерът отмени всички заседания днес и предаде оставката на Вуйович в парламента. Според законовия срок в срок до 15 дни тя трябва да предложи негов заместник, който ще бъде утвърден на поста с гласовете на мнозинството от депутатите.\r\n*** В навечерието на историческата среща между Северна Корея и САЩ, която трябва да се проведе до няколко седмици, лидерът на режима в Пхенян пристигна на изненадваща визита в Китай.\r\nКитайският държавен телевизионен оператор CCTV излъчи кадри, на които се виждат как двамата лидери разговарят край морския бряг в Далян. Официалната информационна агенция Xinhua съобщи, че двамата лидери са провели две срещи -  в понеделник и във вторник.\r\n***", "date": "2018.05.08", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/05/08/2519460/inzh-tsvetelina-kaneva-baseynova-direktsiya-iztochnobelomorski-rayon-sredno-okolo-18-sa-svobodnite-obemi-na-yazovirite-v-iztochnobelomorski-rayon-stopanisvani-ot-nek.html", "text": "Средно около 18% са свободните обеми на язовирите в Източнобеломорски район, стопанисвани от НЕК, съгласно получените справки от 8 май 2018 г. Това съобщи за Радио „Фокус”-Пловдив инж. Цветелина Кънева, директор на Басейнова дирекция „Източнобеломорски район“. Това са общо 15 язовира на територията на района. Обемите на язовирите, стопанисвани от „Напоителни системи“ в района, са средно около 31%. На територията на  Басейнова дирекция „Източнобеломорски район” има общо 22 комплексни и значими язовира. Два от язовирите се ползват за питейно-битово водоснабдяване. Това са язовир Асеновец и язовир Боровица.\r\nОсвен тези големи язовири, на територията на района за басейново управление има над 1300 по-малки язовири, които са общинска или друга собственост. По думите на инж. Кънева съгласно българското законодателство собствениците им имат задължението да поддържат достатъчен ретензионнен обем.\r\nБасейновата дирекция „Източнобеломорски район“ следи ежедневно метеорологичната и хидрологична ситуация в района, съобщи още инж. Цветелина Кънева. „От НИМХ (Националния институт по метеорология и хидрология) два пъти на ден постъпва хидрологичен бюлетин с 3-дневни прогнози за очакваните количества на валежите, както и за опасни  метеорологични явления”, каза инж. Кънева. Освен това за Източнобеломорски район работят и три системи за ранно предупреждение за наводнения (за водосборите на реките Марица, Тунджа и Арда). „По този начин с тях се покрива почти цялата територия на Източнобеломорски район”, каза инж. Цветелина Кънева.\r\nБасейнова дирекция „Източнобеломорски район“ (БДИБР) отговаря и за 4 основни речни басейна – басейните на реките Марица, Тунджа, Арда и един по-малък (басейнът на р. Бяла река).\r\nЦветана ТОНЧЕВА", "date": "2018.05.08", "title": "Инж. Цветелина Кънева, Басейнова дирекция „Източнобеломорски район“: Средно около 18% са свободните обеми на язовирите в Източнобеломорски район, стопанисвани от НЕК"}
{"url": "http://www.focus-news.net/news/2018/05/08/2519462/zam-kmetat-stoyo-karagenski-grad-karlovo-e-sred-18-te-grada-ot-evropa-koito-poluchiha-priznanie-ot-ek-za-usiliyata-za-podobryavane-na-zelenata-gradska-sreda.html", "text": "Град Карлово е сред 18-те града от Европа, които получиха признание от ЕК за усилията, които полагат за подобряване на зелената градска среда. Това съобщи в предаването „Часът на Карлово” на Радио „Фокус”- Пловдив зам.-кметът на Карлово Стойо Карагенски, който взе участие в научна конференция в БАН за биоразнообразието в градовете. В нея участваха представители на 19 европейски града. „Макар и малък по брой жители град Карлово се нарежда на челно място по зеленина в градска среда, сред градове като Осло, Хелзинки, Манчестър, Глазгоу, Дъблин и др.”, каза Карагенски. „Признанието за нас идва след съгласието на Община Карлово да се включи в проект към Института за гората към БАН и затова нашата благодарност е към тях, че стартирахме този проект”, каза още Карагенски.\r\nКарагенски посочи, че за предходния период Общината е реализирала по ОП „Регионално развитие 2007 – 2013” два проекта за паркове в града. Това е парк „Здраве”, пред МБАЛ „Д-р Киро Попов” с формиране на озеленени площи с висока растителност – иглолисти дървета, със зони за отдих и зона за детски площадки и парк „Стадиона”, където територията е от ниски храсти и затревени площи. По думите на зам.-кмета и двата парка са неразделна част от зелената система на града. „По същата програма сме реализирали и междублокови пространства в периода 2014 – 2017, като освен финансови средства по европрограмата, сме използвали и средства от бюджета”, каза Карагенски. По този начин са реализирани 8 благоустроявания на междублокови пространства между 3500 и 10700 кв.м. По ОП „Региони в растеж” „Благоустроена градска среда” в момента се реконструират общо 6 улици, с изключително важно предназначение и още три междублокови пространства. „Само през пролетната залесителна кампания на 2018 година в Карлово бяха посадени 220 дръвчета, предимно явор, ясен и чинари”, каза още Карагенски.\r\nЦветана ТОНЧЕВА", "date": "2018.05.08", "title": "Зам.-кметът Стойо Карагенски: Град Карлово е сред 18-те града от Европа, които получиха признание от ЕК за усилията за подобряване на зелената градска среда"}
{"url": "http://www.focus-news.net/news/2018/05/08/2519452/mvnr-prodalzhavat-diplomaticheskite-usiliya-za-izdirvaneto-na-boyan-petrov.html", "text": "МВнР на България и дипломатическите ни мисии в Пекин и Делхи продължават да са в постоянна връзка с 4 министерства в Китай, Тибетската алпинистка асоциация и непалските власти с искане за интензивно издирване на българския алпинист Боян Петров. Получено е уверение от компетентните институции, че правят всичко възможно по случая и желаят да окажат максимално съдействие. Това съобщиха от пресцентъра на Министерството на външните работи (МВнР). Тази сутрин е бил изпратен екип от шестима професионални планински спасители по трасето към върха. Към момента екипът се намира на около 6000 м. надморска височина и изчаква подобряване на времето, за да продължи издирването. Както е известно, българският алпинист Боян Петров е бил забелязан за последно на височина над 7000 метра. Тибетската алпинистка асоциация е информирала посолството ни в Пекин, че летателната техника, с която разполага, не позволява летене и спасителни операции на височина над 5000 м. Чрез почетния консул на България в Катманду Бхола Тхапа от непалската страна са съобщили, че имат готовност за предоставяне на хеликоптер, който да лети на височина над 5000 м. Поискано е разрешение от китайските власти за включването му в издирването на Боян Петров.", "date": "2018.05.08", "title": "МВнР: Продължават дипломатическите усилия за издирването на Боян Петров"}
{"url": "http://www.focus-news.net/news/2018/05/08/2519445/korneliya-ninova-bsp-na-sreshtata-s-krasimir-karakachanov-ne-sme-bili-na-pazar-gotovi-da-sednem-da-tarsim-reshenie-i-da-razgovaryame-s-vseki-po-temi-kasaeshti-balgariya.html", "text": "На срещата с Красимир Каракачанов не сме били на пазар – готови да седнем да търсим решение и да разговаряме с всеки по теми, касаещи България. Това каза пред журналисти лидерът на БСП Корнелия Нинова след срещата си с вицепремиера и председател на ВМРО Красимир Каракачанов в Народното събрание, предаде репортер на Агенция „Фокус“.  Попитана какво е поискала от министъра на отбраната Красимир Каракачанов по време на срещата, Нинова подчерта: „Ние не сме на пазар тук. Ние не сме дошли: „Ти на мене дай ми нещо, аз на теб ще ти дам друго“. Това е елементарно. Те ни поканиха на среща и дойдохме да ги изслушаме“, каза Нинова. Тя обърна внимание, че само думата „оставка“ е достатъчна като искане. Корнелия Нинова добави, че темите демография, здраве, образование и национална сигурност са надпартийни теми за БСП. „Това касае България и българския народ и ще седнем с всеки да разговаряме и да търсим решение“, заяви Нинова и уточни, че й предстои среща с вицепремиера Валери Симеонов в четвъртък.  Попитана дали има смисъл от такива срещи, Нинова каза, че разговорът е бил хубав. „Хубав разговор за приоритети и политики“, коментира Нинова. На въпрос дали това означава, че БСП ще оттегли искането си за оставка, лидерът на БСП заяви: „Не, разбира се. С това започнах разговора с г-н Каракачанов. Продължаваме да настояваме, че правителството трябва да си ходи и че проваля България“, каза още Нинова. \r\nДеница КИТАНОВА", "date": "2018.05.08", "title": "Корнелия Нинова, БСП: На срещата с Красимир Каракачанов не сме били на пазар – готови да седнем да търсим решение и да разговаряме с всеки по теми, касаещи България"}
{"url": "http://www.focus-news.net/news/2018/05/08/2519464/gabrovo-bum-na-varitsela-e-otcheten-v-oblastta-prez-minalata-sedmitsa.html", "text": "Бум на варицела отчитат здравните инспектори от областта през миналата седмица. За периода 30 април – 6 май са регистрирани общо 26 случая, 25 от които в община Габрово, съобщиха за Радио „Фокус“ – Велико Търново от Регионалната здравна инспекция в Габрово. В началото на месеца специалистите от региона са отчели и четири случая на туберкулоза, като три от тях отново за в Габровска община и един в Трявна.  Имало е и петима пациенти с оплаквания от ентероколити, четирима в Севлиево и един в областния център. Заболелите от скарлатина през миналата седмица са били двама. Общо регистрираните случаи на заразни заболявания са 37.\r\nЛуиза ТРАНЧЕВА", "date": "2018.05.08", "title": "Габрово: Бум на варицела е отчетен в областта през миналата седмица"}
{"url": "http://www.focus-news.net/news/2018/05/08/2519465/kyustendil-v-chast-ot-uchastaka-bobov-dol-zhedna-se-izgrazhda-nov-pat-zaradi-svlachishte.html", "text": "В участък от пътя Бобов дол – Жедна се изгражда нов път заради свлачище. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.08", "title": "Кюстендил: В част от участъка Бобов дол – Жедна се изгражда нов път заради свлачище"}
{"url": "http://www.focus-news.net/news/2018/05/08/2519466/plovdiv-oblastniyat-upravitel-zdravko-dimitrov-svika-rabotna-sreshta-vav-vrazka-sas-srutishte-do-yazovir-krichim.html", "text": "Областният управител Здравко Димитров свика работна среща във връзка със срутище до язовир Кричим. Това съобщи за Радио „Фокус“-Пловдив областният управител. На поредната работна среща са били обсъдени необходимите действия, които трябва да бъдат предприети, за да се избегнат инциденти при непредвидено активизиране на срутището в близост до язовир Кричим. На срещата е присъствал кметът на община Кричим Атанас Калчев, експертът в община Кричим доц. Стойнев,  представители на „Регионална дирекция по горите“ – Пловдив, Областна пътно управление – Пловдив, „Напоителни системи“ и Областна администрация – Пловдив. Доц. Стойнев е бил категоричен, че първата и неотложна задача е да се направи обстойно изследване и анализ на срутищните процеси, защото такова не е правено от 1967 година, когато е започнал процесът по изграждане на язовирната стена. Според него процесите трябва да бъдат анализирани и тогава да бъдат предложени конкретни мерки за тяхното контролиране. Геотехническият анализ трябва да даде пълна яснота за количеството земна маса, която може да попадне в чашата на язовир Кричим при евентуално внезапно срутване на земно-скални маси и количеството вода, което би могло да застраши населението по поречието на река Въча, след което да се пристъпи към изграждане на контролно-оповестителна система или да се премине към варианти за стабилизиране, или контролирано взривяване на скалния откос.\r\nОбластният управител е категоричен, че всички усилия на държавните ведомства трябва да бъдат насочени към приемането на  работещо решение на проблема. На следващата среща, която Здравко Димитров ще свика в началото на идния месец, се очаква обстоен доклад за настоящото състояние на срутището, предоставен от експертите на „Язовири и каскади“ – НЕК ЕАД „Водноелектрически централи“- язовирен район „Въча“, „Геозащита“ и анализа на доц. Стойнев. Едва тогава ще бъдат начертани конкретните действия за превенция, оповестяване и защита.", "date": "2018.05.08", "title": "Пловдив: Областният управител Здравко Димитров свика работна среща във връзка със срутище до язовир Кричим"}
{"url": "http://www.focus-news.net/news/2018/05/08/2519468/blagoevgrad-remontni-deynosti-zatrudnyavat-dvizhenieto-po-ulitsa-slavyanska.html", "text": "Ремонтни дейности затрудняват движението по улица „Славянска“ в Благоевград, предаде репортер на Радио „Фокус“-Пирин. Автомобилите са принудени да изчакват, което е причина за образувало се задръстване. Към този час трафикът в областния център е интензивен, но в останалите части на града няма образували се колони от автомобили.\r\nЛора КАЛЧЕВА", "date": "2018.05.08", "title": "Благоевград: Ремонтни дейности затрудняват движението по улица „Славянска“"}
{"url": "http://www.focus-news.net/news/2018/05/08/2519469/burgas-obshtinata-vavezhda-eksperimentalnata-usluga-nasochena-kam-horata-s-uvrezhdaniya-i-tehnite-semeystva.html", "text": "С цел подобряване обслужването на граждани и намаляване на времето за отговор от институция, Община Бургас стартира експериментална услуга в Центъра за административно обслужване (ЦАО). Тя е насочена към хората с увреждания и техните семейства. Услугата представлява консултиране и насочване на потребителите към точните служители и институции, където да бъдат обслужени и да получат точно това, което търсят. Това съобщиха от пресцентъра на Общината.\r\nЦелите, които се очаква да бъдат постигнати с новата възможност са намаляване на ненужното обикаляне по институциите, намаляване на времето, което всеки губи в своето ежедневие при взаимодействието си с администрацията, повишаване на доверието на гражданите към предоставящите административни услуги.\r\nСамата идея за подобна възможност се обсъжда повече от година и сега е най-подходящото време за стартиране на дейността. Опитът на екипа на Община Бургас показва, че хората с увреждания или техните представители пред институциите често нямат необходимите знания или информация при търсенето на дадено решение за възникнал проблем. Примери за това са търсенето на работа или включването в социална услуга в общността, които се предоставят съответно от Агенцията по заетостта и Агенцията за социално подпомагане. В случая, ако гражданин потърси подобна услуга в ЦАО, освен че ще бъде насочен към правилната институция, той ще получи и информация как да стигне тами какви документи е необходимо да приготви, за да се спести ненужно посещение.\r\nСамата дейност ще се осъществява в ЦАО всяка сряда и петък между 12:30 и 13:15 часа. Времето не е избрано случайно, тъй като най-често гражданите търсят съдействие от институциите по време на своята обедна почивка. Услугата ще се предоставя експериментално в рамките на месец, след  което ще бъде изготвен доклад за изпълнените дейности. На базата на него ще бъде взето решение за дългосрочното й функциониране.", "date": "2018.05.08", "title": "Бургас: Общината въвежда експерименталната услуга, насочена към хората с увреждания и техните семейства"}
{"url": "http://www.focus-news.net/news/2018/05/08/2519467/stoyo-karagenski-zam-kmet-na-karlovo-vazhen-element-v-badeshtata-rabota-po-poddarzhane-na-zelenata-ni-sistema-e-realiziraneto-na-proekta-za-stantsiya-za-kompostirane.html", "text": "Важен елемент в бъдещата работа по поддържане и грижи за зелената ни система е реализирането на проекта за изграждане на Станция за компостиране. Това каза в предаването „Часът на Карлово” на Радио „Фокус”- Пловдив зам.-кметът на Карлово Стойо Карагенски. По думите му стартирането на проекта вече е на финалната права. „Нов момент, с който се гордеем, е, че сме сред петте общини, които заедно с Национален парк „Централен Балкан” се обединихме и създадохме биосферен парк”, каза още Карагенски. На 29-ата сесия на Международния координационен съвет към програмата на ЮНЕСКО „Човекът и биосферата”, в централата във Франция, от 12 до 15 юни е било одобрено предложението и е бил сертифициран биосферният резерват. „Община Карлово е избрана и за реализиране на проект с местно управление за опазване на горските и тревни местообитания, засегнати от инвазивни чужди растения”, посочи още зам.-кметът Карагенски. По думите му проектът е съфинансиран от програма „Лайф” на ЕК. Основната му цел е да се подобри природозащитата на три от най-редките и силно уязвими типа природоместообитания в страната. Проектът ще повиши капацитета на отговорните институции и заинтересовани страни за борба с инвазивните чужди растения и с това ще подпомогне изпълнението на европейската стратегия за опазване на биоразнообразието до 2020 година. Проектът е с петгодишен срок с мултиплициращ ефект на стойност 640 000 евро. „Съвместната ни бъдеща работа с фондация „Информация и природозащита и Фондация „За биологично земеделие” ще повиши капацитета на служителите в общината и на земеделските производители за прилагане на конкретни законови и практически мерки срещу инвазивните чужди видове”, каза още Карагенски. По думите му това са нови неща, които Общината е стартирала преди месец. „И ние се гордеем с това, че именно Община Карлово е пилотна за осъществяването на този проект”, добави Карагенски.\r\nБАН ще представи на специална пресконференция в Община Карлово резултатите си от изследванията, направени в общината за биоразнообразието и съотношението между зелена и застроена площ. Другите градове, които са били обект на същото изследване са София, Пловдив, Плевен, Варна и Смолян.\r\nЦветана ТОНЧЕВА", "date": "2018.05.08", "title": "Стойо Карагенски, зам.-кмет на Карлово: Важен елемент в бъдещата работа по поддържане на зелената ни система е реализирането на проекта за Станция за компостиране"}
{"url": "http://www.focus-news.net/news/2018/05/08/2519447/ria-novosti-darzhavnata-duma-utvardi-dmitriy-medvedev-na-posta-ministar-predsedatel-na-ruskata-federatsiya.html", "text": "Държавната дума на Руската федерация утвърди Дмитрий Медведев на поста министър-председател на страната, предава РИА Новости. В подкрепа на кандидатурата му гласуваха 374 депутата (83,1%) при необходими 226 гласа „за“, докато „против“ се изказаха 56 от членовете на органа.\r\nМедведев бе подкрепен от фракциите на Либерално-демократическа партия на Русия (ЛДПР), „Единна Русия“, а депутатите от „Справедлива Русия“ и Комунистическата партия на Руската федерация (КПРФ) се изказа против кандидатурата му.\r\nВ Държавната дума се появи и президентът Владимир Путин, който отбеляза, че Медведев „оглавяваше правителството в трудни години“.\r\n„Въпреки тези трудности, правителството успя да реши не само необичайно спешни задачи, но същевременно да запази перспективата за развитие, да увеличава непрекъснато тези възможности, насочени към средносрочните и дългосрочните перспективи\", заяви Путин, призовавайки депутатите да одобрят избора на Медведев за ръководител на кабинета в Москва. \r\nВ деня, в който се състоя церемонията по встъпване в длъжност на президента Владимир Путин (7 май), правителството излезе в оставка и лидерът на Кремъл предложи за премиерския пост Дмитрий Медведев.\r\nОт фракцията на „Единна Русия“ още тогава заявиха, че подкрепят кандидатурата на Медведев, който е и председател на партията. В Държавната дума партията има мнозинство от 343 депутата, или близо 76% от общия брой мандати.\r\nЗаседанието във вторник бе първото за органа след триседмична пауза – от 16 до 29 април депутатите бяха в отпуск, а след това в продължение на седмица работеха с избирателите в отделните региони, припомня агенцията.  Тереза Герова", "date": "2018.05.08", "title": "РИА Новости: Държавната дума утвърди Дмитрий Медведев на поста министър-председател на Руската федерация"}
{"url": "http://www.focus-news.net/news/2018/05/08/2519470/gd-granichna-politsiya-normalen-e-trafikat-na-vsichki-balgarski-granichni-kontrolno-propuskatelni-punktove.html", "text": "Нормален е трафикът на всички български гранични контролно-пропускателни пунктове. Това съобщиха от пресцентъра на ГД \"Гранична полиция\". От там напомнят, че непълнолетни български граждани, излизащи от страната с единия родител или без родителите си, трябва да бъдат снабдени с нотариално заверено съгласие от отсъстващия родител. Да носят оригинал и копие на този документ, като копието остава на граничния пункт.", "date": "2018.05.08", "title": "ГД \"Гранична полиция\": Нормален е трафикът на всички български гранични контролно-пропускателни пунктове"}
{"url": "http://www.focus-news.net/news/2018/05/08/2519471/temata-balgariya-v-chuzhdestrannite-medii-dopalnitelni-poleti-mezhdu-burgas-i-moskva-gratskiyat-premier-potvardi-uchastieto-si-v-sreshtata-na-varha-v-sofiya-i-dvama-arestuvani-balgari-v-peru-agentsiya-fokus.html", "text": "Българските превозвачи са получили разрешение за 44 полета седмично по линията Москва-Бургас за летния сезон на текущата година, съобщава руският вестник „Ведомости“, като отбелязва, че това противоречи на договореностите от авиационните власти на България и Русия от януари 2017 г., които предвиждат авиокомпании от двете страни да имат право на изпълнението на 28 полета седмично по линията.\r\nПолетите от руската столица се изпълняват от S7 (21 на седмица) и националния превозвач „Аерофлот“ (два на седмица, първият от които – от 2 юли). От Бургас за Москва „България Еър“ изпълнява 28 полета на седмица. \r\n„Превишаването на квотите от българска страна", "date": "2018.05.08", "title": "Темата България в чуждестранните медии – допълнителни полети между Бургас и Москва, гръцкият премиер потвърди участието си в срещата на върха в София и двама арестувани българи в Перу (Агенция „Фокус“)"}
{"url": "http://www.focus-news.net/news/2018/05/08/2519454/afp-es-otnovo-potvardi-podkrepata-si-za-yadrenata-sdelka-s-iran.html", "text": "Европейският съюз отново потвърди подкрепата си за споразумението за ядрената програма на Иран в рамките на разговор с представител на Техеран, проведен броени часове преди държавният глава на САЩ Доналд Тръмп да обяви решението си дали страната ще остане част от сделката, постигната през 2015 г., предава AFP.\r\nВеликобритания, Германия, Франция и високопоставен представител на ЕС се срещнаха с иранския външен министър Абас Арагчи в Брюксел, като „се възползваха от тази възможност да потвърдят подкрепата си за пълното продължаване и ефективно изпълнение на споразумението от всички страни\", се казва в изявление от Брюксел.  Тереза Герова", "date": "2018.05.08", "title": "AFP: ЕС отново потвърди подкрепата си за ядрената сделка с Иран"}
{"url": "http://www.focus-news.net/news/2018/05/08/2519473/blagoevgrad-povishena-opasnost-ot-padashti-kamani-ima-v-rayona-na-kresnenskoto-defile-i-po-pat-simitli-gotse-delchev.html", "text": "Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Нормално натоварен е трафикът по главен път Е-79 и автомагистрала „Струма“ . Пътните настилки в областта са сухи и нормално проходими. Това съобщиха за Радио „Фокус“ - Пирин от Областно пътно управление – Благоевград. В региона няма затворени пътища. Проходът Предел е отворен за преминаването на всички видове моторни превозни средства.\r\nЛора КАЛЧЕВА", "date": "2018.05.08", "title": "Благоевград: Повишена опасност от падащи камъни има в района на Кресненското дефиле и по път Симитли – Гоце Делчев"}
{"url": "http://www.focus-news.net/news/2018/05/08/2519474/veliko-tarnovo-izgrazhdaneto-na-patna-vrazka-zatrudnyava-dvizhenieto-v-uchastak-ot-patya-mezhdu-selo-polikraishte-i-elena.html", "text": "Изграждането на пътна връзка затруднява движението в участък от пътя между село Поликраище и Елена. Нека водачите се движат с повишено внимание от км 16+800 до км 17+570. От Областно пътно управление – Велико Търново съобщиха за Радио „Фокус“ – Велико Търново, че срокът за приключване на дейностите е 12 юни. До тогава трафикът се пренасочва в една лента. Условията за пътуване на територията на областта са нормални. Времето е ясно и слънчево. Настилките са предимно сухи. В региона няма регистрирани тежки инциденти през изминалото денонощие. Пътната обстановка към този час е спокойна. Отворен за движение е Проходът на Републиката, но там все още е в сила предупреждението за опасност от падащи камъни. Нека шофьорите карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на юни. \r\nЛуиза ТРАНЧЕВА", "date": "2018.05.08", "title": "Велико Търново: Изграждането на пътна връзка затруднява движението в участък от пътя между село Поликраище и Елена"}
{"url": "http://www.focus-news.net/news/2018/05/08/2519475/smolyan-s-pocheten-karaul-pred-pametnika-na-zaginalite-vav-voynite-gradat-shte-otbelezhi-73-godini-ot-kraya-na-vtorata-svetovna-voyna-i-denya-na-evropa.html", "text": "С почетен караул пред Паметника на загиналите във войните и поднасяне на венци и цветя, Смолян ще отбележи 73 години от края на Втората световна война и Деня на Европа на 9 май, съобщиха от пресцентъра на Община Смолян. Събитието ще се състои в 11.00 часа на Паметника в квартал Райково.\r\nВ 11.00 часа Езикова Гимназия „Иван Вазов“ организира Фестивал на чуждите езици. Той ще се проведе в РДТ „Николай Хайтов“, Зала № 1\r\nОт 18.00 часа в НЧ „Кирил Маджаров-1866“ – Смолян, зала „Юбилейна 150“ ще се проведе литературна вечер с творчеството на Евтим Евтимов.", "date": "2018.05.08", "title": "Смолян: С почетен караул пред Паметника на загиналите във войните, градът ще отбележи 73 години от края на Втората световна война и Деня на Европа"}
{"url": "http://www.focus-news.net/news/2018/05/08/2519463/mariya-deleva-bchk-smolyan-cherveniyat-krast-e-simvol-na-humanizam-na-dobrovolnost-na-humanizirane-na-obshtestvoto.html", "text": "Червеният кръст е символ на хуманизъм, на доброволност на хуманизиране на обществото. Това каза за Радио „Фокус“ – Смолян Мария Делев – председател на областният съвет на Българския Червен кръст (БЧК) – Смолян. По думите й, организацията на БЧК се познава от хората, които са се докоснали до нея чрез хуманитарните помощи, които се предоставят. Делева подчерта, че не минава световен ден, който да не отбележат подобаващо. На територията на област Смолян има 10 общински организации и всяка от тях има своя план. „Най-често имаме инициативи за отбелязване на международни дни, свързани със здравето, болести предавани по полов път, рисковото поведение, агресията, насилието и други. На тези символични дати се отбелязва или принадлежност, или негативното отношение към това, което се случва, или изразяваме своята подкрепа и винаги намираме повод да отбележим тези световни дни, свързани със здравето и превенцията“, поясни Делева. Тя пожела на всички членове и доброволци на БЧК здраве, късмет, успех, защото хората, които носят червенокръстката идея са по-различните хора и са гаранция за хуманизиране на нашето общество.\r\nНели ГЕРГЬОВСКА", "date": "2018.05.08", "title": "Мария Делева, БЧК – Смолян: Червеният кръст е символ на хуманизъм, на доброволност на хуманизиране на обществото"}
{"url": "http://www.focus-news.net/news/2018/05/08/2519477/bozhidar-petkov-balgarska-asotsiatsiya-na-malinoproizvoditelite-i-yagodoplodnite-balgariya-e-inovator-v-malinoproizvodstvovo-s-vavezhdaneto-na-revolyutsionna-tehnologiya-na-nasa.html", "text": "България стана иноватор в световното малинопроизводство, след като у нас бе въведена революционна технология, изработена от NASA. Това обясни пред журналисти Божидар Петков, председател на Българската асоциация на малинопрoизводителите и ягодоплодните (IRO), предаде репортер на Радио „Фокус“ – Велико Търново. Той гостува в града за  XI-та Световна конференция на малинопроизводителите, чиито домакин е село Арбанаси.  Събитието започна на 6 и ще продължи до утре. То събира над 150 производители от 14 държави, сред които и Китай. По думите на Петков Сърбия, България и Полша са трите основни производители на индустриална малина в Европа. Първата страна, в световен мащаб, в която се изпробва технологията на NASA, е именно нашата. „Това е технология за използване на най-ефективните спектри на светлината, това са синия и черявения цвят. Тази технология се използва в оранжерийното производство. В  България за пръв път я използвахме за производство на оранжериен посадъчен материал и оранжерийно производство а ягоди и малини. Тя е вдъхновена от т.нар. лед  фитолампи, които се използват от много страни и на космическите станции, разбира се. С нея се увеличават добивите и се съкращава вегетационния период, така, че от една площ могат да се получат между 4 и 5 реколти“, обясни председателят на IRO. Производствените изпитания са приложени за пръв път в района на Троян, в оранжерия с площ около 200 кв. Очаква се с технологията добивите да се увеличат двойно. Обобщената информация от останалите доклади на всички страни – участници, ще бъде изнесена до около седмица. В нея ще са поместени и други добри практики и иновации.\r\nЛуиза ТРАНЧЕВА", "date": "2018.05.08", "title": "Божидар Петков, Българска асоциация на малинопроизводителите и ягодоплодните: България е иноватор в малинопроизводствово с въвеждането на революционна технология на NASA"}
{"url": "http://www.focus-news.net/news/2018/05/08/2519478/vidin-normalno-prohodimi-sa-patishtata-v-oblastta.html", "text": "Нормално проходими са пътищата във Видинска област, каза за Радио „Фокус“-Видин дежурният служител в Областно пътно управление-Видин. В посока граничен пункт „Дунав мост 2“ се движат спредимно тежкотоварни автомобили към граничния пункт, най-оживен е трафикът в участъка между Видин и Дунавци.  Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. \r\nВ град Видин трафикът е натоварен в централната част, на входно изходните артерии на града и по бул. “Панония“.\r\nАнна ЛОЗАНОВА", "date": "2018.05.08", "title": "Видин: Нормално проходими са пътищата в областта"}
{"url": "http://www.focus-news.net/news/2018/05/08/2519480/silistra-memorialna-stena-na-slavata-shte-bade-otkrita-v-grada-na-9-may.html", "text": "Мемориална стена на славата с изписани 563 войници и офицери ще бъде открита и осветена в 11.00 часа навръх 9 май. Това съобщиха от пресцентъра на Областната администрация в Силистра. Мемориалната стена е изградена до паметника на 31-ви Силистренски полк - Железен в Силистра. За изграждането на мемориала през 2005 г. е изграден Инициативен комитет, а през 2012 година той заработи активно под председателството на тогавашния областен управител Николай Димов. Поканени за съдействие са представители на седемте общини в областта, от които 6 с решения на местните общински съвети са проявили финансово участие. Привлечени са музеите в областта, Областният съюз на ветераните от войните, Съюзът на офицерите и сержантите от резерва и запаса, Военно окръжие Силистра, НД „Традиция“, родолюбиви граждани. Само 6 от поканените с писма 133 общински съветници от общинските съвети в област Силистра са дарили средства за мемориалната стена. Подобна на нея в област Силистра има единствено в района на Мемориална гробница 1916 в село Шуменци, посветена на победата на България Добруджанския фронт в битката за Тутраканската крепост в края на Първата световна война. Стената е съставена от шест части. Цялата композиция е дълга близо 20 метра, а отделните части са с височина от 3 до 3.5 метра. Проектът на арх. Мария Друмева е съгласуван с Министерство на отбраната и е защитен пред Специализирания експертен съвет по изобразителни изкуства и пред Националния институт за недвижимото културно наследство към МК. По предложение на членове на СБЖ и на неправителствена организация, позната с грижата си за чистотата в Силистра, община Силистра и Общинска фирма „Синева“ почистват създадената преди повече от 30 години чешма пред паметника на проф. Георги Чапкънов-Чапа, който е част от областния регистър на военните паметници. Предстои да бъдат отпуснати средства и за възстановяване на повредените елементи по пушките на паметника.", "date": "2018.05.08", "title": "Силистра: Мемориална стена на славата ще бъде открита в града на 9 май"}
{"url": "http://www.focus-news.net/news/2018/05/08/2519481/vitsepremierat-valeri-simeonov-da-se-preklonim-pred-dostoynite-balgari-koito-sa-gotovi-na-vsichko-za-da-vaztarzhestvuva-pravdata-i-da-spasyat-desetki-hilyadi-choveshki-sashtestva.html", "text": "Да се преклоним пред достойните българи, които са готови на всичко, за да възтържествува правдата и да спасят десетки хиляди човешки същества. Това каза вицепремиерът Валери Симеонов по време на откриването на документална изложба „Страната на спасените евреи” в Съюза на архитектите в столицата, предаде репортер на Агенция „Фокус“. „За мен е удоволствие да открия тази уникална изложба. Уникална по достоверността и по смелостта, с която да разкрие дълги години неизвестни, скрити факти. С откриването и, аз искрено се надявам тези смели създатели на експозицията, на която присъстваме, да успеят да отворят една нова страница от историята – непозната страница на истината за спасяването на българските евреи. Колкото и да се прикрива и да се премълчава този факт, това спасяване е станало възможно единствено с категоричната позиция на българското правителство и на царя на България – Цар Борис III”, допълни още той. „Въпреки, че трябва да призная, че аз съм убеден републиканец, аз съм честен българин и няма как да не призная тези факти и няма как да не отбележа, че причината за премълчаването на приноса на Цар Борис III, на парламента на България, няма как да не го признаят това, защото това би означавало за пореден път да се подчиним или да продължим традицията за премълчаването на исторически достоверни факти в името на някаква политическа цел или в името на някаква умряла идеология“, каза още Симеонов. „Истината трябва да се казва. Успех на изложбата. Успех на хората, които ще разкрият истината за историята на България“, каза в заключение вицепремиерът.\r\nИзложбата \"Страната на спасените евреи\" е част от Културната програма за Българско председателство на Съвета на Европейския съюз, на НФ \"Култура\". На изложбата са представени данни за хиляди транзитни визи за евреи от Словакия, Унгария, Румъния и бивша Югославия, които с българска помощ успяват да емигрират в Палестина. Телеграми и преписки за българските кораби \"Милка\", \"Марица\", \"Беласица\" и \"Рудничар\" свидетелстват за хиляди еврейски бежанци, получили безценен шанс за емиграция и отпътували от Констанца, Мангалия и Варна до Истанбул или Хайфа.\r\nЕкспозицията съдържа секретни доклади, писма, телеграми на германските дипломати в София през Втората световна война, както и на представителите на Гестапо и висшия германски държавен апарат. Документи на Адолф Хитлер, Адолф Айхман, Ернст Калтенбрунер, Анджело Ронкали, Адолф Бекерле и Йоахим фон Рибентроп представят ролята на българските държавни власти в спасението на евреите през Втората Световна война.\r\nЕкспозицията подчертава и ролята на Цар Борис в спасението на евреите, както и тежките дипломатически ходове, свързани с този акт. \r\nЦветелин ДИМИТРОВ", "date": "2018.05.08", "title": "Вицепремиерът Валери Симеонов: Да се преклоним пред достойните българи, които са готови на всичко, за да възтържествува правдата и да спасят десетки хиляди човешки същества"}
{"url": "http://www.focus-news.net/news/2018/05/08/2519472/varna-bchk-nagradi-aktivisti-i-dobrovoltsi-za-denya-na-cherveniya-krast-i-cherveniya-polumesets-v-grada.html", "text": "34 награди връчи днес ръководството на Българския Червен кръст във Варна по повод 8 май. Навръх Международния ден на Червения кръст и Червения полумесец в града се състоя специално тържество, което беше уважено от представители на различни държавни и общински институции. На церемонията специална благодарност получиха активисти, доброволци и партньори на организацията във Варна. Това съобщи за Радио „Фокус“ – Варна, председателят на Областния съвет на БЧК Илия Раев.\r\nВарненският и Великопреславски митрополит Йоан и командващият на Военноморските сили контраадмирал Митко Петев отправиха поздравителни слова.\r\nПо данни на Илия Раев от началото на годината доброволци на Българският Червен кръст във Варна са раздали социални помощи на 20 000 нуждаещи се. Раздадени са 565 тона храни. От началото на 2018 година са обучени 15 000 младежи по воден травматизъм, а други 5000 души са преминали курс по първа долекарска помощ, добави председателят на червенокръстката организация във Варна.\r\nТой припомни, че 8 май е посветен на основателя на Червения кръст Анри Дюнан и се чества от 189 национални дружества по целия свят.", "date": "2018.05.08", "title": "Варна: БЧК награди активисти и доброволци за Деня на Червения кръст и Червения полумесец в града"}
{"url": "http://www.focus-news.net/news/2018/05/08/2519483/ombudsmanat-maya-manolova-poseti-shivachkite-ot-zatvorenata-fabrika-abondantsa-v-dupnitsa-tozi-pat-praznuvaha.html", "text": "Преди една година и 3 месеца ситуацията изглеждаше безнадеждна, изглеждаше, че няма какво да се направи, така че да си получите честно заработените пари и работодателят да си получи заслуженото. Наистина направихме и невъзможното, защото се оказва, че да убеждаваш парламента е много трудна работа. Аз съм била от другата страна и наистина е ужасно как толкова очевидни човешки неща не могат да бъдат разбрани от тези, от които зависи решаването на проблемите. Това каза омбудсманът Мая Манолова при срещата си днес с шивачките от затворената фабрика „Абонданца“ в гр. Дупница, съобщиха от пресцентъра на Омбудсмана на Р България.  \r\nСлед инициираните от омбудсмана законодателни промени през 2017 г., всички работнички успяха да си получат трудовите възнаграждения  за 1 май т.г. от Фонда за гарантиране на вземания. Повечето от тях имаха по две неизплатени заплати за 2016 г., както и допълнителни плащания, надхвърлящи при някои над 2000 лева. \r\n„С много нерви, натиск и най-вече след много време и след много усилия, успяхме да постигнем тази победа, не само за вас, но и за хиляди други работници, които са във вашата ситуация“, категорична бе Манолова. \r\nТя подчерта, че във Фонда за гарантиране на вземания на работници при фалирали предприятия са постъпили 4 500 заявления до този момент, като сред първите обработени са били тези на шивачките от гр. Дупница и обърна внимание, че срокът за заварените случаи изтича на 16 май т.г. \r\n„Обработени са заявленията и са изплатени дължимите възнаграждения на 166 души, 150 000 лв. са преведени. До момента Фонда е превел общо около 400 000. Това са и на други работници, но буквално през следващите седмици ще преведат още 3,5 млн. лв.“, допълни общественият застъпник. \r\nМанолова подчерта, че това е един от най-хубавите й моменти, откакто е омбудсман, за което благодари на жените, които в знак на признателност й подариха икона на Св. Иван Рилски – закрилник на техния град. \r\n„Големите победи се случват с малки крачки и множество малки победи, така че ако искаме да има справедливост в България, точно така трябва да правим. Да не оставяме ненаказано нито едно зло и непоправена нито една  несправедливост“, заяви омбудсманът.   \r\nТя допълни, че Изпълнителна агенция „Главна инспекция по труда“ вече е подала 15 заявления срещу некоректни работодатели и другата седмица организира среща с ръководствата на всички институции, свързани с проблема - ИА ГИТ, Фонд „Гарантирани вземания на работниците и служителите“ и НОИ, тъй като в някои от случаите има много трудности като липса на документи, удостоверяващи дължимите суми и периоди, включително и укриване на работодатели.\r\n„Нито един случай не трябва да бъде оставен без достатъчно внимание, защото зад всеки един такъв случай стоят хора, стоят човешки съдби“, завърши омбудсманът.", "date": "2018.05.08", "title": "Омбудсманът Мая Манолова посети шивачките от затворената фабрика „Абонданца“ в Дупница, този път празнуваха"}
{"url": "http://www.focus-news.net/news/2018/05/08/2519484/shumen-s-podnasyane-na-ventsi-i-tsvetya-v-grada-shte-bade-otbelyazan-9-may-den-na-evropa.html", "text": "С тържествен ритуал по поднасяне на венци и цветя Шумен ще отбележи 9-ти май – Денят на Европа и 73 години от победата над хитлерофашизма. Това съобщиха от Община Шумен. Тържеството ще започне в 11.00 часа пред паметника на загиналите във войните шуменци на площад „Кристал“. Организатори са Община Шумен и Командването на военния гарнизон в Шумен. В церемонията по отбелязването на 9-ти май ще участват кметът на Община Шумен Любомир Христов, представители на общинската и областната администрация, общински съветници, политически, просветни, обществени организации и граждани.\r\nОт общинската администрация канят шуменци и гостите на града да почетат паметта на загиналите във Втората световна война и да се включат в честването по повод Деня на Европа – 9-ти май.", "date": "2018.05.08", "title": "Шумен: С поднасяне на венци и цветя в града ще бъде отбелязан 9 май – Ден на Европа"}
{"url": "http://www.focus-news.net/news/2018/05/08/2519486/ventseslava-genova-ruo-varna-ima-promyana-v-motivatsiyata-na-uchenitsite-ot-etnicheskite-maltsinstva-za-redovno-poseshtavane-na-uchebni-zanyatiya.html", "text": "Всички дейности, заложени в плана за изпълнение на Стратегията за интеграция на етническите малцинства в областите със смесено население, показват положителни стойности. Това каза в интервю за Радио „Фокус“ – Варна Венцеслава Генова, началник на Регионалното управление на образованието (РУО) във Варна, във връзка с анализа на управлението по отношение на първия учебен срок. „Основните акценти са необходимостта от допълнително обучение по български език, което се изпълнява във всички образователни институции в област Варна. Извънкласната работа за формиране на комуникативни умения  и интереси в различните области за формиране на чувство за принадлежност към училищната общност се реализират в различни форми в училищата и детските градини“, отбеляза Венцеслава Генова. По думите й работата с родителите е нова регионална политика на Регионалното управление на образованието във Варна. През първия учебен срок се отчита положителна промяна на нагласите на родителите, които са готови да се включват в процеса на образование и възпитание на децата, съдействат на учители и ръководства. „Отчита се промяна в мотивация на учениците за редовно посещаване на учебни занятия и повишаване на образованието. Училищата и детските градини все повече се превръщат в желана територия за учениците и за техните родители в извън учебно време“, посочи Венцеслава Генова.\r\nТя заяви също, че четири училища от Варненска област са представили добри практики в областта на образователната интеграция по време на втората национална конференция за добър педагогически опит в областта на образователната интеграция, която се е провела в края на първия учебен срок в град Велинград. По думите й ОУ „Отец Паисий“ във Варна, което е със сто процента ромски ученически състав, е представило училищен проект „Златното ключе на книгата“. СУ „Васил Левски“ във Вълчи дол е представило темата „Училището – моят дом“. СУ „Любен Каравелов“ в кв. „Аспарухово“, където също има голям процент ромски състав ученици, са представили темата за работа с мисловни карти в час по чужд език. „НУ „Васил Левски“ във Варна представи училището и областта с темата „Образователна интеграция чрез извънкласни дейности“, допълни Венцеслава Генова.\r\nМарияна ВАЛЕНТИНОВА", "date": "2018.05.08", "title": "Венцеслава Генова, РУО – Варна: Има промяна в мотивацията на учениците от етническите малцинства за редовно посещаване на учебни занятия"}
{"url": "http://www.focus-news.net/news/2018/05/08/2519488/burgas-burgaskata-fotografska-obshtnost-shte-otbelezhi-svoyata-10-godishnina-s-obshta-izlozhba.html", "text": "Бургаска фотографска общност /БФО/ отбелязва своята 10-годишнина с обща изложба в БХГ „Петко Задгорски“. Това съобщиха от Община Бургас. Експозицията ще бъде открита на 9 май в 18:00 часа.\r\nВ изложбата са представени 22 автори с 58 фотографии, в които е запечатана емоцията на мига в различни жанрове – портретна, пейзажна, актова и стрийт фотография, минимализъм, абстракция.\r\nВ БФО членуват 35 професионалисти и любители, обединени от страстта към фотографията, всеки със свой уникален стил, технически похвати и естетически виждания. За 10 години авторите от БФО са организирали и участвали в над 70 изложби, конкурси, фотопроекти, пленери – “Мигове“, “Бяло“, “Джазопис“, “Разкази за живота на рибаря“, 4 издания на “Приказки за Ева“, “Шарено“, “Солта и животът“, “Море“, 10 годишни изложби и мн. други в Бургас, София, Благоевград, Габрово, Стара Загора, Казанлък, Лозенград, Инеада и Тикерда в Турция.\r\nМного от членовете на БФО са отличени с медали и специални награди в български и международни фотографски форуми.  Димитрина Андреева и Жечо Планински са членове на Международната федерация на фотографското изкуство, FIAP (Federation internationale del’Art Photographique) и са носители на престижната значка “Artiste FIAP“.\r\nИзложбата “10 години БФО“ може да бъде разгледана до 31 май.", "date": "2018.05.08", "title": "Бургас: Бургаската фотографска общност ще отбележи своята 10-годишнина с обща изложба"}
{"url": "http://www.focus-news.net/news/2018/05/08/2519485/smolyan-nad-4000-chlenove-i-450-dobrovoltsi-imat-organizatsiite-na-balgarski-cherven-krast-v-oblastta.html", "text": "Международният ден на Червения кръст и Червения полумесец се отбелязва днес, защото това е рожденият ден на създателят на червенокръстката организация Анри Дюнан и празникът се чества в над 150 държави. Това каза за Радио „Фокус“ – Смолян Мария Делева – председател на областния съвет на Българския червен кръст – Смолян. Тя отбеляза, че в организациите на територията на областта членуват над 4000 души и има близо 450 доброволци, които работят на територията на Смолянска област. По думите на Делева, първото младежко червенокръстко дружество в Смолян е създадено през 1914 г през октомври и местните организации отбелязват по-тържествено този ден и го припознават за свой празник. Въпреки това сме горди да отбележим и днешния празник, тъй като ние сме част от националното дружество, а то е част от международното сдружение на Червения кръст и Червения полумесец, уточни Делева.\r\nТя допълни, че БЧК се разпознава сред хората най-вече с хуманитарната си дейност и първата долекарска помощ. „Със съдействието на кметове и кметски наместници от цялата област Смолян през последните седмици сме подпомогнали 6976 човека в региона с хранителни продукти по една от много програми на Червения кръст. Днес доброволците на двете младежки организации в Смолян и Чепеларе обединиха усилия и направиха демонстрация по първа долекарска помощ в центъра на Чепеларе. Ние сме единствените, които държим монопола на най-доброто и професионалното обучение по първа долекарска помощ в страната. Всеки кандидат водач на МПС също се докосва до дейността ни и минава на задължително такова обучение при нас“, каза още Делева.\r\nНели ГЕРГЬОВСКА", "date": "2018.05.08", "title": "Смолян: Над 4000 членове и 450 доброволци имат организациите на Български червен кръст в областта"}
{"url": "http://www.focus-news.net/news/2018/05/08/2519489/kyustendil-372-sa-obsluzhenite-patsienti-ot-filialite-na-speshen-tsentar-prez-pochivnite-i-praznichni-dni-v-oblastta.html", "text": "372 са обслужените пациенти от филиалите на „Спешен център” през почивните и празнични дни в област Кюстендил. Това съобщиха за Радио „Фокус” – Кюстендил от „Спешен център” – Кюстендил. В рамките на три дни са направени 168 домашни посещения, след подаден сигнал за спешен случай. Извършени са и 204 амбулаторни прегледи. За този период екипите са оказали помощ при една катастрофа, случила се в района на Клисура. Пострадалите са без опасност за живота, настанени са за лечение в една от болниците в град Дупница. Останалите случаи са свързани с хипертонични и жлъчни кризи, високо кръвно налягане, прекаляване с алкохол или консумация на храна и други. В тези дни се отчитат и повече случаи на ухапване от кърлеж, при които хората са потърсили съдействие от спешните медици.\r\nВенцеслав ИЛЧЕВ", "date": "2018.05.08", "title": "Кюстендил: 372 са обслужените пациенти от филиалите на „Спешен център” през почивните и празнични дни в областта"}
{"url": "http://www.focus-news.net/news/2018/05/08/2519493/stavroforen-ikonom-doncho-aleksandrov-varna-sveti-yoan-bogoslov-e-apostolat-na-lyubovta.html", "text": "На 8 ми май отбелязваме паметта на Свети Йоан Богослов и това е един голям празник за църквата. Това каза в интервю за Радио „Фокус“ – Варнa ставрофорен иконом Дончо Александров от храм „Свети Атанасий“ във Варна. „Свети Йоан Богослов е един от дванайсетте ученици-апостоли на нашият Господ и спасител Исус Христос и е един от най-младите му ученици. Той е този, който се е облегнал на гърдите на Спасителя по време на Тайната вечеря. Наречен е Апостол на любовта, защото много често в неговите послания той употребява думата любов. Ще цитирам един стих, който е от неговото Евангелие: „Защото Бог толкова обикна света, че отдаде своя един, роден син, та всеки който повярва в него, да не погине, а да има вечен живот“. Той апелира: „Братя, обичайте се! Това е най-важното!“. Затова е и наречен Апостола на любовта“ каза отецът. По неговите думи като текстове, написани от Светеца, имаме едно Евангелие, послания и последната книга на Светата Библия – „Откровението на Свети Йоан Богослов“. Той е изключително тачен и обичан от своите съвременници в своето паство – там, където той е проповядвал. „Свети Йоан Богослов присъства в най-важните и централни събития от общественото служене на нашия Господ и Спасител – Исус Христос. Нека нашата почит към него да се изразява най-вече в това, да следваме тези думи – да се обичаме, да си прощаваме, да вървим в единство и да бъдем угодни на Бога. Също така да честваме неговата памет означава по-често да препрочитаме и Евангелието и посланията и „Откровението на Свети Йоан Богослов“. Така можем да бъдем по-близо до този библейски дух и до това, което ни говори Свети Йоан Богослов чрез тези слова“, допълни отец Дончо Александров.\r\nМилена СТОЕВА", "date": "2018.05.08", "title": "Ставрофорен иконом Дончо Александров, Варна: Свети Йоан Богослов е Апостолът на Любовта"}
{"url": "http://www.focus-news.net/news/2018/05/08/2519479/anadolu-agency-turtsiya-shte-poluchi-ruskite-s-400-v-predvidenite-srokove.html", "text": "Русия ще достави на Турция зенитно-ракетните комплекси (ЗРК) С-400 в предвидените срокове, т.е. през юли 2019 година. Това заяви пред Anadolu Agency съветникът към Секретариата за военна промишленост на Турция (SSM) Исмаил Демир.\r\n„Рамките на споразумението са определени и турската страна е заявила всичките си изисквания. Съществуват редица изисквания. Част от тях са известни на обществеността. Няма никакви проблеми с изпълнението на изискванията. Реализацията на споразумението продължава в съответствие с първоначалните изисквания“, заяви Демир.\r\nСъветникът коментира също информацията за възможни санкции срещу Турция във връзка с придобиването на С-400. Според неговите думи, Анкара знае за тези съобщения, но лидерите на двете страни (Турция и Русия) са взели твърдо решение.\r\n„Това не са детски игри, за да си говорим днес едно, а утре – друго. Всеки друг вариант на развитие на събитията ще противоречи на принципите на държавата и позицията на SSM. Дейността на SSM се осъществява в съответствие с държавната политика на Турция“, посочи Демир. „Много е важно да взимаме самостоятелни решения и да провеждаме политика, съответстваща на интересите на нашата страна. Очакваме съюзниците на Турция да не смесват въпросите и да оценят ситуацията, опирайки се на здравия разум“.\r\nПо-рано, на заседание на Съвета за сътрудничество Турция – Русия на високо ниво беше взето решение за пренасяне на доставките на С-400 за юли 2019 година, припомня „Анадолската агенция“. През декември 2017 година президентът на Турция Реджеп Таийп Ердгоан съобщи за подписването на контракт с Русия за доставката на С-400 „Триумф“. По-късно директорът на корпорация „Ростех“ Сергей Чемезов уточни, че става дума за доставка на четири дивизиона С-400 на обща стойност от около 2,5 млрд. долара.\r\nПрез март, в ефира на телевизионния канал „Россия 24“, помощникът на руския президент по военно-техническо сътрудничество Владимир Кожин съобщи, че Русия, по искане на Турция, ускорява реализацията на контракта за доставка на С-400, като по-рано се предвиждаше изпълнението му да започне през 2020 година.\r\nПревод и редакция:", "date": "2018.05.08", "title": "Anadolu Agency: Турция ще получи руските С-400 в предвидените срокове"}
{"url": "http://www.focus-news.net/news/2018/05/08/2519492/vidin-226-dushi-sa-pregledani-v-speshnoto-otdelenie-na-mbal-svpetka-prez-pochivnite-dni.html", "text": "226 души са прегледани в спешното отделение на МБАЛ „Св.Петка“ – Видин през почивните дни, каза за Радио „Фокус“ – Видин д-р Светлана Антонова, зам.-директор на болницата. Тя посочи, че от тях 64 души са хоспитализирани. Тя допълни, че според лекарите, които са давали дежурство през тези почивни дни, потокът от пациенти не е бил завишен. „Преобладавали са възрастни пациенти с хронични заболявания. Спокойно е преминало дежурството, без големи натоварвания за екипите“, обясни д-р Антонова. Най-много са били пациентите от Видин, като през отделението са преминали и пациенти от други населени места в областта.\r\nАнна ЛОЗАНОВА", "date": "2018.05.08", "title": "Видин: 226 души са прегледани в спешното отделение на МБАЛ „Св.Петка“ през почивните дни"}
{"url": "http://www.focus-news.net/news/2018/05/08/2519490/biser-mihaylov-oblasten-upravitel-na-blagoevgrad-na-teritoriyata-na-oblastta-nyama-indikatsii-za-povishavane-na-rekite-v-zapadnobelomorskiya-baseyn.html", "text": "На територията на областта няма индикации за повишаване на реките в Западнобеломорския басейн. Това каза за Радио „Фокус“ – Пирин Бисер Михайлов, областен управител на Благоевград. „Ситуацията към момента е спокойна. Информацията от сутринта е, че нямаме повишения на основните реки в област Благоевград – Струма и Места“, коментира той. Областният управител заяви, че сме далече от критични нива на реките, които биха застрашили инфраструктурата и местното население. По думите му все още продължава процесът по снеготопене от високите части на планините, поради това се следят притоците на реките Струма и Места, където основно се вливат. „Няма място за притеснение. Имаме достатъчно свободни обеми в язовирите, които да приемат при необходимост високите води“, подчерта Михайлов. Той допълни, че напоителни системи следят и наблюдават постоянно нивото на реките в Западнобеломорския басейн.\r\nКристина МИТКОВА", "date": "2018.05.08", "title": "Бисер Михайлов, областен управител на Благоевград: На територията на областта няма индикации за повишаване на реките в Западнобеломорския басейн"}
{"url": "http://www.focus-news.net/news/2018/05/08/2519491/burgas-obshtinata-predlaga-grafik-za-predstoyashta-obrabotka-protiv-karlezhi-na-trevni-ploshti.html", "text": "Община Бургас предлага на вниманието на своите жители и гости график за предстояща обработка против кърлежи на тревни площи /паркове, градини, детски площадки, зони за свободно пуснати кучета и други/ в периода 9 – 30 май. Това съобщиха от Община Бургас. Дезинфекционната станция поддържа в готовност и екип, който ще работи по сигнали на граждани, включително през празнични и почивни дни. Телефонни номера за сигнали: 056 86 29 81,  0893 683 143.\r\nОбработките ще се извършват по следния график:\r\n09.05.2018 – ж.к. Славейков и ж.к. Изгрев – градини и детски площадки, Парк Славейков /до Билла/;\r\n10.05.2018 – кв. Сарафово, кв. Ветрен и кв. Банево – градини и детски площадки, площадки за свободно пуснати кучета;\r\n11.05.2018 – кв. Лозово и кв. Долно Езерово – градини и детски площадки,  Парк „Минерални бани“;\r\n14.05.2018 – кв. Крайморие и кв. Горно Езерово – градини и детски площадки,  ж.к. Меден рудник  – паркове и детски площадки;\r\n15.05.2018 – ж.к. Братя Миладинови и ж.к. Зорница – градини и детски площадки,  парк Велека /ж.к. Изгрев/;\r\n16.05.2018 – с. Братово и с. Равнец – градини и детски площадки, сборни пунктове за продуктивни животни и подходите към тях, Приморски парк  –  от Пантеона до Воденицата, алеи под Воденицата и крайбрежна алея;\r\n17.05.2018 – с. Миролюбово, с. Изворище, с. Брястовец и с. Драганово – градини и детски площадки, сборни пунктове за продуктивни животни и подходите към тях, Приморски парк – от х-л Приморец до Пантеона;\r\n18.05.2018 – с. Димчево, с. Твърдица и с. Маринка – градини и детски площадки, сборни пунктове за продуктивни животни и подходите към тях, Парк Езеро – алеи от ЦУРК към Психодинспансер;\r\n21.05.2018 – с. Извор и Рибарско селище – градини и детски площадки, сборни пунктове за продуктивни животни и подходите към тях, Парк Езеро – алеи от Психодинспансер до канала, в посока  Сарафово;\r\n22.05.2018 – ж.к. Меден рудник  – градини и детски площадки, кв. Победа и кв. Акации;\r\n23.05.2018 – Парк Изгрев /бивш Гробищен парк/\r\n25.05.2018 – Лесопарк „Росенец“ /местност Отманли/, Приют за безстопанствени кучета – местност Пода;\r\n28.05.2018 – Парк „Минерални бани“;\r\n29.05.2018 – ЦГЧ и ж.к. Възраждане – градини и детски площадки;\r\n30.05.2018 – ж.к. Лазур  –  градини и  детски площадки.", "date": "2018.05.08", "title": "Бургас: Общината предлага график за предстояща обработка против кърлежи на тревни площи"}
{"url": "http://www.focus-news.net/news/2018/05/08/2519476/plovdiv-oblastniyat-savet-na-bchk-vrachi-otlichie-na-kmeta-ivan-totev.html", "text": "Областният съвет на БЧК-Пловдив връчи отличие на кмета Иван Тотев. Това каза за Радио „Фокус“ – Пловдив Таня Георгиева, председател на Български Червен кръст – Пловдив. „Той е отличен за своя значителен принос, както личностен, така и за хуманитарното подпомагане на самотно живеещи възрастни хора в подкрепа на създаването на уникалната за нас програма Мобилни социални екипи. За това той заслужи това призвание“, каза Таня Георгиева. По думите й превес са имали отличените от Български младежки Червен кръст, в който има над 400 доброволци. Георгиева коментира, че областната организация в Пловдив и областта има над 11 000 членове и над 1 200 активни доброволци, работещи по различни програми и дейности.\r\nДнес е международният ден на Червения кръст и Червения полумесец. „Това е историческа дата за нас. Точно преди 190 години на днешния ден е роден създателят на Червения кръст Жан-Анри Дюнан. Това е  повод точно тази година 190 национални дружества да честват създаването на Червения кръст“, каза Таня Георгиева.\r\nВесела КРЪСТЕВА", "date": "2018.05.08", "title": "Пловдив: Областният съвет на БЧК връчи отличие на кмета Иван Тотев"}
{"url": "http://www.focus-news.net/news/2018/05/08/2519487/veliko-tarnovo-nad-100-samodeytsi-razvivat-kulturna-deynost-v-chitalishteto-v-selo-balgarsko-slivovo.html", "text": "Над 100 самодейци развиват културна дейност в читалището в свищовското село Българско Сливово. Те са разпределени в осем състава, като участниците в тях са на възраст от 5 до 70 години. Това разказа в предаването „Добре дошли в Свищов“ на Радио „Фокус“ – Велико Търново Павлина Русева, секретар на НЧ „Възраждане 1908“. Тя уточни, че има самодейни групи  за песни, за танци, за автентичен фолклор, за народни обичаи и други.  „Ние организираме различни концерти,  посветени на Трети март и други бележити дати. С жителите на селото отбелязваме празниците-Бабин ден, осми март, Трифон Зарезан.На Бъдни вечер и на Лазарица, коледарски  и лазарски групи обикалят селото и благославят за здраве и берекет. Предстоят участия на колективите в различни фестивали и събори“, обясни Павлина Русева. Тя уточни и, че всички изброени мероприятия осигуряват дълбока приемственост между поколенията. В края на май Читалището ще отбележи 110-годишнината от създаването си, което отново ще се случи с мащабен празник, гостуваща театрална постановка и конкурс.\r\nПо думите й около 400 души от 32 състава са се включили във втория регионален фестивал „От Лазарица го Гергьовден“ в селото. Тя уточни, че идеята за създаване на събитието е на бившия председател на културната институция Петър Петров. „В състезанието могат да участват певчески  и танцови състави, индивидуални изпълнители ,групи за пресъздаване на народни обичаи,като целта му е да стимулира процесите на проучване, съхраняване и популяризиране на обредността  на пролетните празници. Изискването за участие във фестивала е поне едно от изпълненията им да е свързано с пролетните празници – Лазарица, Цветница, Великден и Гергьовден. От тази година събитието е със състезателен характер“, допълни Павлина Русева. По думите й, в настоящото издание са участвали много повече изпълнители, в сравнение с предходната година. Голяма част от тях са получили и символични награди, което още повече е допринесло за доброто настроение на празника.\r\nЛуиза ТРАНЧЕВА", "date": "2018.05.08", "title": "Велико Търново: Над 100 самодейци развиват културна дейност в читалището в село Българско Сливово"}
{"url": "http://www.focus-news.net/news/2018/05/08/2519494/stefan-radev-kmet-na-sliven-prez-godinite-natsionalniya-festival-na-detskata-kniga-specheli-mezhdunaroden-prestizh-i-priyateli-ot-chuzhbina.html", "text": "ХХ юбилейно издание на Националния фестивал на детската книга започна днес в Сливен. „През годините този уникален за България фестивал не само се утвърди като значимо културно събитие за нашата страна, но спечели международен престиж и приятели от чужбина. През трите дни на фестивалната програма много издатели, автори, илюстратори отново ще поведат малките читатели в чудния свят на детската книга. Млади дарования ще отправят своите първи творчески послания. Вярвам, че всеки ще намери своето нещо в богатата фестивална програма“, каза при откриването кметът и председател на Организационния комитет Стефан Радев, предаде репортер на Радио „Фокус“ – Сливен.\r\nНационалният фестивал на детската книга се организира от Регионална библиотека „Сава Доброплодни” – Сливен в партньорство с Министерството на културата, Община – Сливен, Областна администрация – Сливен, Асоциация „Българска книга“, Държавна агенция за българите в чужбина и други.\r\nФестивалът се провежда под патронажа на Цвета Караянчева – председател на 44-то Народно събрание.\r\nНа откриването присъстваха народните представители Десислава Танева, Галя Захариева и Кольо Милев, областният управител Чавдар Божурски, председателят на Общински съве – Сливен Димитър Митев и председателят на Постоянната комисия по образование, наука, култура и вероизповедания Соня Келеведжиева, заместник – кметът Пепа Чиликова, представители на Министерството на културата, Държавната агенция за българите в чужбина, Асоциация „Българска книга“.", "date": "2018.05.08", "title": "Стефан Радев, кмет на Сливен: През годините Националния фестивал на детската книга спечели международен престиж и приятели от чужбина"}
{"url": "http://www.focus-news.net/news/2018/05/08/2519495/predstoyashti-sabitiya-v-stranata-za-9-may-agentsiya-fokus.html", "text": "*** \r\nОт 9.30 часа пред сградата на Президентската институция на тържествена церемония ще бъде издигнато знамето на Европейския съюз. Церемонията ще се състои в присъствието на президента Румен Радев, председателя на Народното събрание Цвета Караянчева, парламентаристи и представители на изпълнителната власт.\r\n*** \r\nВ 11.00 часа държавният глава Румен Раден ще посети Националното читалище на слепите „Луи Брайл 1928“, където ще участва в отбелязването на 90-ата годишнина от неговото създаване.\r\n*** \r\nОт 9.00 часа ще се проведе заседание на Народното събрание.\r\n*** \r\nОт 10.00 часа Министерският съвет ще проведе заседание. \r\n*** \r\nОт 9.00 часа в Конгресен център „Глобус“, зала „Европа“, пл. „Македония“ 1, ще се състои международна конференция „Гласът за интеграция на Западните Балкани“. В откриването на конференцията ще участва вицепремиерът и министър на външните работи Екатерина Захариева и президентите на КНСБ и КТ „Подкрепа“. \r\n*** \r\nОт 11.30 часа в Аулата на Софийския университет \"Св. Климент Охридски\" ще се проведе публичен дебат с комисаря по цифрова икономика и цифрово общество Мария Габриел, с министъра за Българското председателство на Съвета на ЕС Лиляна Павлова и с депутата от Европейския парламент Искра Михайлова. Основната тема на гражданския диалог ще бъдат младите хора и тяхното бъдеще в дигитална Европа, но ще бъдат дискутирани и всякакви други въпроси свързани с настоящето и бъдещето на ЕС.\r\n*** \r\nОт 19.00 часа заместник министър-председателят, министър на отбраната и лидер на ВМРО – Българско национално движение Красимир Каракачанов тържествено ще открие мемориалния комплекс в с. Драговищица, общ. Костинброд.\r\n*** \r\nОт 9.00 часа на Паметника на незнайния воин (до базиликата Света София, ул. „Париж“ 2) ще се състои военен ритуал по издигане на националния флаг и на флага на Европа и поднасяне на венци и цветя. От 9.15 часа започва шествието на участниците в „Безсмъртен полк – България”, което ще пристигне в 9.50 пред Паметника на Съветската армия. От 10.00 часа започва програмата пред Паметника на Съветската армия – поднасяне на венци и цветя и концерт.\r\n*** \r\nОт 9.00 часа лидерът на БСП Калоян Паргов ще положи цветя на паметника на Незнайния войн, а веднага след това ще се включи в шествието на Безсмъртния полк до паметника на Съветската армия. В 10.00 часа лидерът на БСП - София, народни представители и общински съветници от БСП ще участват в официалното отбелязване на Девети май пред паметника на Съветската армия. В 11.00 часа Калоян Паргов ще присъства на поклонението пред паметта на българските воини, загинали в заключителната фаза на Втората световна война пред паметната плоча, на централния вход на парка \"Заимов\" срещу улица \"Васил Априлов\".\r\n*** \r\nВ Sofia Event Center ще се проведе „Форум на комуникационната индустрия“ под надслов: „Глобални посоки – локален фокус”, който ще направи обзор на рекламния пазар през 2017 година и анализ на случващото се в сектора на комуникациите.\r\n*** \r\nОт 9.30 часа 16 състав на Специализирания наказателен съд ще гледа делото срещу Георги И., Геомил Н., Георги А. и Аксел Е., обвинени в образуване и ръководене на организирана престъпна група. \r\n*** \r\nОт 9.30 часа 11 състав на Софийския градски съд ще заседава по делото срещу Христо П., бивш управител на „Фонд научни изследвания“, (умишлена безстопанственост).\r\n*** \r\nОт 9.30 часа 8 състав на Софийския градски съд ще заседава по делото срещу Николай Н., (чл. 282, ал. 3 НК).\r\n*** \r\nОт 9.30 часа 15 състав на Софийския градски съд ще заседава по делото срещу Роман Л. (обвинен, че е организирал нападението над Алексей Петров, чл.116 НК).\r\n*** \r\nОт 10.00 часа 3 състав на Специализирания наказателен съд ще гледа делото срещу Ралица Л., Росен Ч., Пламен К., Дияна П., обвинени в образуване и ръководене на организирана престъпна група. \r\n*** \r\nОт 10.00 часа 4 състав на Специализирания наказателен съд ще гледа делото срещу Мила Г., Ангел А., Антони Я. и др., обвинени в образуване и ръководене на организирана престъпна група. \r\n*** \r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в образуване и ръководене на организирана престъпна група. \r\n*** \r\nОт 10.00 часа пред паметника на Съветската Армия в Княжеската градина и от 10.45 часа пред паметника-костница на съветските воини в квартал „Лозенец“ ще се състоят тържествени церемонии по полагане на венци и цветя във връзка с Деня на Победата. \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад по заявление на „Акспо България“ ЕАД за изменение/допълнение на лицензия № Л-236-15 от 23.07.2007 г.\r\n*** \r\nОт 10.00 часа в сградата на КЕВР ще се проведе открито заседание за обсъждане на доклад по заявление на „АВВ Електрифициране“ ООД за продължаване срока на лицензия № Л-280-15 от 15.09.2008 г. за дейността „търговия с електрическа енергия“.\r\n*** \r\nОт 10.30 часа в Пресклуб \"България\" ще се проведе пресконференцията за Национална Универсиада 2018.\r\n*** \r\nОт 11.00 часа 17 състав на Специализирания наказателен съд ще гледа делото срещу Людмила С., чл. 65 НПК – молба за изменение на мярка за неотклонение.\r\n*** \r\nОт 11.00 часа в сградата на Националния учебен комплекс по култура - Горна Баня, ул. „Вечерница“ № 21, ще се състои Официално откриване на 28 Арт инсталации, посветени на 28 страни-членки на Европейския съюз  по Проект „Бъди Зелен=Бъди модерен=Бъди Европа“.\r\n*** \r\nОт 11.30 часа на бул. „Витоша“ (пешеходна зона до кръстовището с ул. „Солунска”) ще се състои концерт на джаз формация „София“.\r\n*** \r\nОт 12.00 часа в Метростанция „Сердика 2” (междинно ниво) ще се състои концерт на „Дикси Бойс Бенд“.\r\n*** \r\nОт 13.30 часа в заседателната зала в сградата на Висшия съдебен ще се проведе заседание на Прокурорската колегия на ВСС.\r\n*** \r\nОт 13.30 часа 1 състав на Специализирания наказателен съд ще гледа делото срещу Асен А., обвинен в образуване и ръководене на организирана престъпна група. \r\n*** \r\nОт 13.30 часа 17 състав на Специализирания наказателен съд ще гледа делото срещу Блага Б. и Иво Д., обвинени в образуване и ръководене на организирана престъпна група. \r\n*** \r\nОт 14.00 часа 5 състав на Специализирания наказателен съд ще гледа делото срещу Петър Ст., Боян Т., Бисер И. и Бранимир Ст., обвинени в ръководене на организирана престъпна група. \r\n*** \r\nОт 14.00 часа 13 състав на Специализирания наказателен съд ще гледа делото срещу Веселин Д. и Иво М., обвинени в изнудване. \r\n*** \r\nОт 14.00 часа 7 състав на Специализирания наказателен съд ще гледа делото срещу Генчо Г., Надежда К. и Илия И., обвинени в изнудване. \r\n*** \r\nОт 14.00 часа в Capital Fort, бул. „Цариградско шосе“ 90, ще се проведе дискусия на тема кои са факторите за изграждането на устойчив паричен съюз в ЕС и налага ли се предефиниране на критериите за присъединяване към Еврозоната.\r\n*** \r\nОт 14.00 часа на Голямата поляна в Южния парк младежи от столични училища ще се включат в забавна игра, в която трябва да демонстрират смелост и бързина, да покажат, че познават държавите в Европа и правата си като европейски граждани, както и че могат да подходят творчески дори към строгите теми от историята на Стария континент.\r\n*** \r\nОт 14.00 часа пред Народен театър „Иван Вазов” ще бъде представен спектакъл на театър „Сириус“ „Изгаси крушката, посади дърво“. От 15.00 чада ще се състои концерта на Христо Паскалев – Паскал „Шлагерите на Европа“.\r\n*** \r\nОт 15.00 часа 6 състав на Специализирания наказателен съд ще гледа делото срещу Тодор С., Владимир Р., Илия Е. и др., обвинени в образуване и ръководене на организирана престъпна група. \r\n*** \r\nОт 15.00 часа 14 състав на Специализирания наказателен съд ще гледа делото срещу Христо Вл., чл. 65 НПК – молба за изменение на мярка за неотклонение.\r\n*** \r\nОт 16.00 часа на Метростанция „Летище София“ ще се състои концерт на Камерен ансамбъл „Арс музика“ „Европейски музикални евъргрийни”.\r\n*** \r\nОт 17.00 часа пред Регионален исторически музей – София на площад „Бански” №1 ще се проведе концерт на Софийския духов оркестър. В същия час в градината пред храм „Света София” концерт, озаглавен „Европейска музикална разходка“ ще изпълни „София брас“. От 18.00 часа ще се проведе концерт на Камерен ансамбъл „Арс музика“ „Европейски музикални евъргрийни”.\r\n*** \r\nОт 18.00 часа в Литературен клуб „Перото“ в НДК ще се състои връчването на Националната литературна награда за български роман на годината на Националния дарителски фонд „13 века България“.\r\n*** \r\nОт 18.00 часа в учебната кинозала на НАТФИЗ „Кръстьо Сарафов” ще бъде изнесена лекцията „Портретът: Човешкото преживяване” на прочутия френски фотограф Пиер Гонор.\r\n*** \r\nОт 18.00 часа в Арткъща \"Куклите\", ул. „Цар Самуил“ 34, по повод Нощ на литературата 2018 ще се състои четене на Унгарското \"Семейство Мейзга\" (изд. лист, 2017) в изпълнение на актьорите Екатерина Георгиева и Стефан Додуров.\r\n*** \r\nОт 18.00 часа по повод 65 годишнината на проф. Станислав Памукчиев галерия Арте ще представи изложба, провокирана от няколко акварела на художника още от студентските му години.\r\n*** \r\nОт 18.30 часа в парк „Заимов“ ще се проведе концерт-спектакъл „Цветовете на Европа“.\r\n*** \r\nОт 18.30 часа в Ларгото ще се състои концерт „Музиката на Европа“.\r\n*** \r\nОт 18.30 часа в Мраморно фоайе, I етаж на Столична библиотека, ще се състои тържествен концерт  с изпълнения на Камерен ансамбъл „Елате синове на изкуството“ при Българската асоциация по музикотерапия с диригент Йосиф Герджиков.\r\n*** \r\nОт 21.30 часа върху фасадата на Министерския съвет в София Денят на Европа 2018 ще бъде отбелязан с най-голямото досега 3D мапинг шоу в България.\r\n*** \r\nОт 10.00 часа в двора на Военно формирование 24490 в Асеновград ще бъдат поднесени цветя пред паметника на загиналите в Отечествената война. В 17.00 часа пред читалище „Родолюбие“ ученици от ПГ „Цар Иван Асен II” ще организират своебразен Ден на таланта. В 17.30 часа в Градската библиотека ще започне празничната програма на Национално движение „Русофили” и Община Асеновград.  В 18.30 часа на пл. „Акад. Николай Хайтов“ ще се състои концерт- спектакъл „За мирна Европа” на денс формация „Косара”, танцов състав „Станимаклийче” при Центъра за подкрепа и личностно развитие „Васил Левски” и балетно студио „Терпсихора” при читалище „Родолюбие”.\r\n***\r\nОт 11:00 часа пред паметната плоча на загиналите за обединението и независимостта на България ще се проведе ритуал по полагане на цветя в памет на загиналите във войната.\r\n*** \r\nОт 12.00 часа пред сградата на Община Благоевград кметът д-р Атанас Камбитов ще постави начало на дейностите по обновяване и модернизиране на сградата на общинска администрация Благоевград в изпълнение на проект „Въвеждане на мерки за енергийна ефективност  в общински административни сгради“. \r\n*** \r\nОт 18.30 часа в зала „22 септември“ кметът на Благоевград д-р Атанас Камбитов организира дискусия, на която ще бъдат обсъдени възможните варианти за запазване на археологическите находки на място край село Покровник и строителството на автомагистрала „Струма“. \r\n*** \r\nОт 18.30 часа в зала „Яворов“ Българският поп певец Веселин Маринов ще представи 28-ия си албум пред жители и гости на Благоевград.\r\n*** \r\nОт 9.30 часа в Заседателната зала на Община Бургас ще се проведе пресконференция по повод предстоящото издание на голямото автомобилно състезание „Писта Бургас“.\r\n*** \r\nОт 10.30 часа доброволци от инициативата „Бургас харесва младите“, с участието на ученици АЕГ „Гео Милев“ и фанфарен оркестър към Търговската гимназия, ще преминат от Пантеона до Експозиционен център „Флора“ в шествие-парад на знамената. От 11:00 ч. ще започне младежки форум „Предимството да бъдеш информиран“.\r\n*** \r\nОт 18.00 часа в четири \"четящи гнезда\": BarBossa, Кафе-книжарница \"Екслибрис\" /експо център \"Флора\"/, Craft shop Papa Beer и книжарница \"Хеликон\" Бургас за поредна година ще се включи в общоевропейската Нощ на литературата.\r\n*** \r\nОт 18.30 часа в Младежки Културен Център ще се проведе Уъркшоп ДЖЕМБЕ със Sammy Koyate /Гвинея/. От 19.30 часа ще се проведе Уъркшоп АФРИКАНСКИ ТАНЦ с Yama Ndione и Fatou Diallo от Танцова компания DAMBALLAH  /Сенегал/, част от Дни на Африка в България – Бургас. \r\n*** \r\nОт 11.00 часа на Паметник на Осми Приморски полк ще се състои поклонение, полагане на венци с военен ритуал по случай 73 години от победата над хитлерофашизма.\r\n*** \r\nОт 11.45 часа от Паметника на Осми Приморски полк ще се състои шествие до Община Варна, където в 12.00 часа предстои тържествено издигане на флага на Европейския съюз по случай Деня на Европа.\r\n*** \r\nОт 12.00 часа на Централните гробища във Варна ще се състои церемония по възлагане на венци на Паметника на Съветския войн. \r\n*** \r\nОт 14.00 до 16.00 часа в офиса на ГЕРБ на ул. „Георги Бенковски” №1 общинският съветник Иво Иванов организира приемна за граждани. \r\n*** \r\nОт 17.00 часа в Регионална библиотека „Пенчо Славейков” варненци и гостите на града ще слушат на живо откъси от романа „Фини прахови частици”, представени на живо от автора - Ангел Игов, специален гост на Нощта на литературата във Варна.\r\n*** \r\nОт 10.30 часа пред сградата на Община Велико Търново ще се проведе Отбелязване на Деня на Европа – 9 май. \r\n*** \r\nОт 11.00 часа в парк „Марно поле“ ще се проведе Европейски детски празник. \r\n*** \r\nОт 11.00 часа в пресклуб на БТА-Велико Търново ще се проведе пресконференция на проф. Николай Овчаров и проф. Пламен Павлов на тема \"Мисия България\" в действие. \r\n*** \r\nОт 12.00 часа Младежкото обединение на БСП- Велико Търново ще проведе флашмоб на пешеходната пътека пред Общината. \r\n*** \r\nОт 15.00 часа в парк „Марно поле“ ще се проведе Концерт и среща с граждани, организирани от Клуб „Заедно“. \r\n*** \r\nОт 18.00 часа в ИЗ „Рафаел Михайлов“ ще се проведе откриване на Изложба „Неразкрити легенди за маите”. \r\n*** \r\nОт 19.00 часа в Клуб 7 ще бъде представена „Секс, наркотици и рокендрол“ – постановка с участието на Милен Димитров, Петър Георгиев, Йордан Борисов и Димитър Хараламбиев. \r\n*** \r\nОт 19.00 часа в Голяма зала на МТД „Константин Кисилов“ ще се проведе Концерт по случай 9 май - Ден на Европа – вход свободен. \r\n*** \r\nОт 21.00 часа на пл. „Цар Асен I” ще бъде излъчен Аудиовизуален спектакъл „Царевград Търнов – звук и светлина“ – безплатна прожекция за Деня на Европа.  \r\n*** \r\nОт 18.00 до 22.00 часа ще се проведе  Европейската инициатива „Нощ на литературата“. Във Велико Търново четенията ще бъдат в клуб „Мелон“ на ул. „Независимост“, Клуб „7“ на ул. „Княз Дондуков-Корсаков“ (зад бившето кино „Полтава“ и на откритата сцена „Арт лято“ до ХГ „Борис Денев“ (парк „Асеневци“). Литературни откъси ще четат актьорите от МДТ „Константин Кисимов“ Милен Иванов, Стефка Златкова и Детелин Кандев. \r\n*** \r\nОт 10.00 часа в заседателната зала на Общински съвет-Видин (гр. Видин, пл. „Бдинци“ 2) екипът на ОИЦ-Видин, съвместно с „Фонд мениджър на финансови инструменти в България“ ЕАД, ще проведе информационна среща, насочена към стартиращи предприемачи от уязвими групи, компании със социална насоченост и предприятия в начален етап на развитието си. Кметът на Община Видин Огнян Ценков ще поднесе приветствие към участниците в информационна среща.\r\n*** \r\nОт 11.00 часа заместник-кметовете на Община Видин инж. Цветан Асенов и Венци Пасков ще се включат в поклонението на Руското военно гробище по повод Деня на победата над хитлерофашизма и Деня на Европа, което се организира от Руски клуб \"Видин-2002\", със съдействието на Общината.\r\n*** \r\nОт 11.00 часа в НЧ „Развитие“ ще бъде открита  Изложба „Ден на Европа“ – традиции и обичаи на европейските народи. \r\n*** \r\nВ НЧ „Съединение – 1888“ продължава VII-ми Национален преглед на селските любителски читалищни театри / от 8 до 13 май/.\r\n*** \r\nОт 9.30 и 10.30 часа ДГ № 10 и ДГ 8 ще бъдат представени куклени спектакли „Пинокио“ на Държавен куклен театър „Дора Габе.\r\n*** \r\nОт 10.00 часа на Паметника на загиналите добруджанци в заключителния етап на Втората световна война ще се проведе Общоградско поклонение и полагане на венци и цветя по повод Деня на победата и Деня на Европа. От 11.00 часа пред Паметника на Съветската армия ще се състои полагане на венци и цветя.\r\n*** \r\nОт 10.00 часа в Огледална зала „Нели Божкова“ ще се състои връчване на немски езикови дипломи.\r\n*** \r\nОт 10.30 часа в Народно читалище „Йордан Йовков – 1870 г.“, Детски отдел на библиотеката, ще се състои презентация с четене на стихотворения от поетесата Елисавета Багряна.\r\n*** \r\nОт 17.00 часа в Регионална библиотека „Дора Габе“,  фоайе, ще се проведе лекция на Варта Корисян - Меонлина за Равноапостолна Света Олга.\r\n*** \r\nОт 18.00 часа в Регионална библиотека „Дора Габе“, Дом-паметник „Йордан Йовков“ и Книжарница „Хеликон“ ще се проведе Европейска инициатива Нощ на литературата – Добрич 2018 - четене на съвременна европейска преводна литература.\r\n*** \r\nОт 19.00 часа в Огледална зала „Нели Божкова“ ще се проведе Седмица на камерната музика с международно участие „Константин Илиев“ – Добрич 2018.\r\n***\r\nОт 14.00 часа в Спортна зала ще се проведе училищен форум „Училищен форум и панорама на професионалното образование” . \r\n*** \r\nОт 11.00 часа пред сградата на читалище „Братство” ще бъде отбелязан Деня на Европа. \r\n***\r\nОт 11.00 часа в читалище „Братство” ще бъде представен проект за насърчаване на заетостта сред младежите в региона.\r\n***\r\nОт 11.00 часа от площад „Велбъжд” ще започне шествие посветено на Деня на победата.\r\n***\r\nОт 11.00 часа в градинката пред Община Кюстендил Областен информационен център организира открита приемна „Европа в моя регион” . \r\n***\r\nОт 17.30 часа пред Общински драматичен театър ще се проведе Детски празник на таланта „Да докоснеш дъгата”. \r\n*** \r\nОт 9.30 часа Окръжният съд в Пазарджик ще заседава по делото срещу 14 обвиняеми за разпространение идеите на ИДИЛ.\r\n*** \r\nОт 11.00 часа пред блок №100 заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие официално завършения проект за благоустрояване на кв. „Тева“.\r\n*** \r\nОт 18.00 часа в Регионална библиотека \"Светослав Минков\" - голяма читалня и НЧ \"Съзнание - 1922 г.\" - галерия \"Марин Гогев\", кв. Изток ще се състои Нощ на литературата. \r\n*** \r\nОт 10.00 часа ще бъде даден официален старт на цялостната реконструкция на ул. “Хан Пресиян“ в Пещера.\r\n*** \r\nОт 11.00 часа в Пресклуб на БТА – Плевен ще се състои пресконференция на училище \"Христо Ботев\" в Плевен по повод инициативата \"Мост към поколенията\".\r\n*** \r\nОмбудсманът Мая Манолова ще посети Пловдив във връзка с казуса на работниците от шивашка фирма в града, които не са получавали заплати от март. Пред Териториалното поделение на Националния осигурителен институт в града /ул. Любен Каравелов“ №7/, омбудсманът ще срещне шивачките с представители на държавните институции – директорът на ТП на НОИ – гр. Пловдив Розалия Джинева, директорът на ТД на НАП Венелин Найденов и директорът на „Инспекция по труда – Пловдив“ Атанас Чернаев, с които ще обсъдят как в най-кратки срокове да бъдат изплатени заплатите от Фонда за гарантирани вземания на работници при фалит на предприятия.\r\n***\r\nОт 9.00 часа, на лекоатлетически стадион ”Пловдив” ще се проведе Областно състезание по пожароприложен спорт. \r\n***\r\nОт 10.00 часа в парк \"Лаута\" /до барбекютата/ на пресконференция по повод предстоящото издание на \"Народен събор\". \r\n*** \r\nОт 10.30 часа в малката конферентна зала на ДК „Борис Христов“ Философско-историческият факултет на Пловдивския университет \"Паисий Хилендарски\" организира Кръгла маса на тема „Висшето образование пред предизвикателствата на гражданските професии на бъдещето“. \r\n*** \r\nОт 10.30 часа в ректората на Пловдивския университет „Паисий Хилендарски“, 13-а аудитория, евродепутатът Ангел Джамбазки ще изнесе лекция пред студенти. Темата на разговора е „Европейският съюз през призмата на национализма и двойните стандартни“.\r\n*** \r\nОт 11.00 часа във Висше училище по агробизнес и развитие на регионите – Пловдив, бул. „Дунав“ 78, Н. пр. посланик Шин Бунам ще направи презентация на междукорейските отношения и икономиката на Южна Корея и ще отговори на въпроси по темата.\r\n*** \r\nОт 13.00 часа Посланикът на Русия в България ще вземе участие в празничното мероприятие при паметника „Альоша“ по повод Деня на победата. \r\n*** \r\nОт 17.30 часа в Тракийския културен дом (бивше кино „Тракия”) на ул.”Димитър Талев” 49 , град Пловдив, акад. проф. Григор Велев, председател на Българска академия на науките и изкуствата, ще представи първите 5 тома от 10-томния си труд посветен на Историята на българите от Македония.\r\n*** \r\nОт 18.00 часа в Галерия „Пловдив“, ул. „Авксентий Велешки“ № 20, ще бъде открита международната изложба „Изкуството на Джън-Шан-Жен“.\r\n*** \r\nОт  18.00 часа с четения в Балабанова къща, Народна библиотека „Иван Вазов“, Клуб „Петното на Роршах“, Дом на културата „Борис Христов“, Народно читалище „П. Р. Славейков – 1908“, Народно читалище „Възраждане“, Народно читалище „Алеко Константинов-1954“, Народно читалище „Шалом Алейхем – 1945“, НЧ „Христо Г.Данов“ – 1904 и Книжарница „При Разказвача на приказки“ Пловдив ще се включи в проявата „Нощ на литературата“.\r\n***\r\nОт 18.00 часа в новото пространство за култура в Пловдив - СКЛАД (ул. „Екзарх Йосиф“ №16), ще се състои първата среща по проекта ADATA AiR с 5-ма от международните артисти, които гостуват тази пролет! \r\n*** \r\nОт 18.30 часа на стълбите на Каменица по повод Деня на Европа – 9 май ще се проведе празничен концерт.\r\n*** \r\nОт 16.00 часа, в библиотеката при Народно читалище „Светлина 1929 г.” – с. Труд ще бъде открита гостуващата изложба на Националния литературен музей „В търсене на хармонията” – разказ за жизнения и творчески път на писателя и учен Димитър Димов.\r\n*** \r\nОт 17.00 часа от Парка на младежта ще се започне спектакъл-шествие \"Колоритна. Единствена. Българска Европа на децата\", посветен на Деня на Европа - 9 май и председателството на България на Съвета на Европа.\r\n*** \r\nОт 18.00 часа на вазата в парка, на паметника на Баба Тонка, в беседката пред Регионална библиотека, в Дом Канети на ул. „Славянска“ 12, на рибарската платформа на запад от Морска Администрация ще се проведе Нощ на литературата.\r\n*** \r\nОт 10.30 часа в Интерхотел Сандански, Син салон, ще се проведе Начална пресконференция на проект “SOS за застрашени традиционни сортове лози\".\r\n*** \r\nОт 11.00 часа ще бъде открита и осветена Мемориална стена на славата с изписани 563 войници и офицери.\r\n***\r\nОт 11.00 часа ще се проведе Честване на 73 години от края на Втората световна война и отбелязване на Ден на Европа  с почетен караул и поднасяне на венци-Паметник на загиналите във войните – кв. Райково.\r\n*** \r\nОт 11. 00 часа Езикова Гимназия „Иван Вазов“ организира Фестивал на чуждите езици в РДТ „Николай Хайтов“ – Зала № 1.\r\n*** \r\nОт 18.00 часа в НЧ „Кирил Маджаров-1866“ – Смолян, зала „Юбилейна 150“ ще се проведе Литературна вечер с творчеството на Евтим Евтимов.\r\n*** \r\nОт 10.00 часа в парк „5 октомври“ с изпълнение на „Ода на радостта” от градския духов оркестър ще започнат честванията по повод Деня на Европа. Ритуал по поднасяне на венци и цветя, посветен на Деня на победата и 73 години от края на Втората световна война ще се проведе от 11.00 часа пред Паметната плоча на СВВБ пред Военен клуб, ул. „Августа Траяна“ №23. От 12.00 часа в Регионална библиотека „Захарий Княжески“ ще се проведе среща свързана с паневропейската инициатива „Отново в училище”. Изложба и викторина „Европейски столици“ ще се проведе от 13.30 часа в сградата на Културно-информационен център „Етносвят България” на ул. „Капитан Петко Войвода“ №54. Флашмоб ще се проведе на паркинга на парк „Артилерийски“ в 18.30 часа, а хорото ще се извие в 19.00 часа.\r\n*** \r\nВ хотелски комплекс „Сити“, в Стара Загора, ще се проведе тридневен Професионален форум на тема: „Превенцията като процес на етичност, осъществимост, достоверност и ефективност“, подготвен от Общинския съвет по наркотични вещества Стара Загора и Превантивно-информационния център по зависимости.\r\n*** \r\nОт 11.00 часа в Пресклуб на БТА – Стара Загора ще се състои пресконференция на Държавна опера - Стара Загора.\r\n*** \r\nОт 18.00 часа в Кафе „Нашето място“, бул. „Ген. Столетов“ № 107; Къщата на арх. Христо Димов, ул. „Сава Силов“ № 37; Къща музей „Гео Милев“, ул. „Гео Милев“ № 37; Колобри на бирата/Beer Kolobars, бул. „Митрополит Методий Кусев“ № 1; Книжарница „Приятели“, бул. „Цар Симеон Велики“ № 118; Кафе-ресторант „Бирхалето“, бул. „Митрополит Методий Кусев“ № 28; Книжарница „Хеликон“, бул. „Цар Симеон Велики“ № 100; Кафе „Августа“ (РИМ), бул. „Руски“ № 42 и Регионална библиотека „Захарий Княжески“, бул. „Руски“ № 44 ще се провежда Нощ на литературата 2018 г. в Стара Загора.\r\n*** \r\nОт 9.45 часа с тържествено честване пред паметника на Георги Дражев и на загиналите през войните ямболци ще бъдат отбелязани Денят на победата и Денят на Европа. В 10.00 часа започва тържественият ритуал, посветен на  Деня на победата и Деня на Европа, със слово на кмета на Ямбол Георги Славов и отдаване на почит на загиналите във войните с поднасяне на венци и цветя пред паметника.", "date": "2018.05.08", "title": "Предстоящи събития в страната за 9 май (Агенция „Фокус“)"}
{"url": "http://www.focus-news.net/news/2018/05/08/2519500/burgas-279-dushi-sa-potarsili-speshna-pomosht-ot-umbal-v-grada-prez-pochivnite-dni.html", "text": "279 души са потърсили спешна помощ от УМБАЛ-Бургас през почивните дни. Това съобщи за Радио „Фокус“-Бургас говорителят на болницата Юлия Андреева. „Което е около 100 човека на 24 часа. Това е нормалният темп, по който спешното отделение работи и през работните дни“, каза още Андреева. Повечето от оплакванията на пациентите са били свързани със сърдечно-съдови проблеми, т.е. високо кръвно, проблеми със сърцето, неврологични оплаквания като виене на свят, замайване. 70 души са имали ортопедични оплаквания, свързани с травми, счупвания, изкълчвания, навяхвания.\r\nДеница ДИМИТРОВА", "date": "2018.05.08", "title": "Бургас: 279 души са потърсили спешна помощ от УМБАЛ в града през почивните дни"}
{"url": "http://www.focus-news.net/news/2018/05/08/2519498/veliko-tarnovo-sotsialnoto-podpomagane-e-edna-ot-osnovnite-deynosti-na-balgarskiya-mladezhki-cherven-krast-v-grada.html", "text": "Социалното подпомагане е една от основните дейности на Българския младежки червен кръст в старата столица. \"В структурата членуват 160 човека\", каза за Радио „Фокус“ – Велико Търново Зорница Стоянова, отговорник по младежката дейност на БЧК – Велико Търново. Тя обясни, че социално-помощната дейност включва набиране на средства, дрехи, хранителни продукти и подпомагане на социално слаби лица. „Другата част от социално-помощната дейност е посещение по центрове, домове, центрове за деца с увреждания. Долекарската помощ е още нещо, което привлича младите хора. Ние имаме младежки авариен екип, който се занимава с нея. Той обучава връстници, ходи по училищата, прави демонстрации за реакция при пътно-транспортни произшествия, при бедствия, аварии и други подобни. Участваме и в акции по кръводаряване, подпомагаме Кръвния център в града. Участвахме в традиционната кампания за Цветница, която беше в църквата „Св. Никола“, разказа още Зорница Стоянова. Тя допълни, че младежите се занимават и със здравно-просветна дейност. Те организират акции за промоция и превенция на ХИВ/СПИН, за здравословно хранене, превенция от наркомании и здравословен начин на живот.\r\nСледващата голяма кампания, която предстои, ще е отбелязването на 1-ви юни Денят на детето, като празникът вероятно  отново ще е в парк „Марно поле“.\r\nЛуиза ТРАНЧЕВА", "date": "2018.05.08", "title": "Велико Търново: Социалното подпомагане е една от основните дейности на Българския младежки червен кръст в града"}
{"url": "http://www.focus-news.net/news/2018/05/08/2519496/burgas-zapochva-podgotvitelen-kurs-za-kandidatstvane-vav-filiala-na-nha-v-grada.html", "text": "Подготвителен курс ще дава възможност на кандидат-студентите, желаещи да учат във филиала на Националната художествена академия в Бургас, да повишат своите знания. Това съобщиха от Община Бургас. Лекциите и практическите занимания са на тема „Рисуване на цяла фигура“ и ще се водят от бургаския преподавател Денислав Белчев. Курсовете ще се провеждат два пъти в седмицата – сряда и четвъртък, от 17:00 до 20:00 часа в Галерия-музей „Георги Баев“. За участието в курса се заплаща такса, която е 5 лева за час. Внасянето на сумата става в ЦПЛР – Бургас, ул. „Райна Княгиня 11“.\r\nЗа повече информация: 0886 679 782 – Йорданка Василева.", "date": "2018.05.08", "title": "Бургас: Започва подготвителен курс за кандидатстване във филиала на НХА в града"}
{"url": "http://www.focus-news.net/news/2018/05/08/2519501/varna-16-mln-leva-sa-nuzhni-za-pochistvane-na-deretata-izvan-regulatsiya-v-oblastta.html", "text": "Най-малко 16 млн. лева ще бъдат необходими за почистването на десетки дерета извън регулация във Варненска област. Най-рисковите точки са по поречията на реките Камчия, Ана дере и в района на язовир Елешница. Това заяви за Радио „Фокус“ – Варна областният управител Стоян Пасев.\r\nПо думите му на 26 май в София трябва да заседава междуведомствена комисия, която ще реши чий ангажимент ще е почистването на затлачените с години дерета извън регулация. В момента за тях отговарят областните управители, които също влизат в междуведомствената комисия заедно с представители на министерствата на регионалното развитие и на земеделието и храните.\r\nСпоред Стоян Пасев до този момент са обсъдени два варианта. Първият е отговорността за почистването на деретата да е на „Напоителни системи“ – ЕАД с финансиране от държавата, а вторият – да се създаде ново предприятие към Министерството на икономиката.\r\nПо думите му, колегите му от цялата страна са поискали от държавния Фонд за бедствия и аварии близо 200 млн. лева за почистване на речните корита  и удълбочаване.\r\nСтоян Пасев припомни, че от 2015 година отговорни за чистенето на деретата извън регулация са областните управители. Преди това задължението за изнасяне на инертните материали е било на Басейновите дирекции.\r\nПо данни на Басейновата дирекция за Черноморския регион, въпреки очакваните за днес валежи, засега във Варна и областта, речните нива са под праговете за внимание.", "date": "2018.05.08", "title": "Варна: 16 млн. лева са нужни за почистване на деретата извън регулация в областта"}
{"url": "http://www.focus-news.net/news/2018/05/08/2519504/kyustendil-do-21-may-se-priemat-dokumenti-za-priem-na-uchenitsi-s-hronichni-zabolyavaniya.html", "text": "До 21 май се приемат документи за прием на ученици с хронични заболявания. Това съобщиха за Радио „Фокус” – Кюстендил от Регионално управление на образованието – Кюстендил. За целта са определени места в държавния план-прием – 8 клас. За тези места могат да кандидатстват ученици, които успешно са завършили основно образование в годината на кандидатстването, както и лица, които не са по-възрастни от 17 години, навършвани в годината на кандидатстване. В Кюстендил е създадена комисия по прием на документи на ученици с хронични заболявания, с физически и сензорни увреждания, със специални образователни потребности. Комисията ще извърши насочване на учениците на 25 май, а обявяването на резултатите ще бъде на 29 май.\r\nВенцеслав ИЛЧЕВ", "date": "2018.05.08", "title": "Кюстендил: До 21 май се приемат документи за прием на ученици с хронични заболявания"}
{"url": "http://www.focus-news.net/news/2018/05/08/2519505/ognyan-zlatev-ek-nuzhdata-ot-ustoychivi-otnosheniya-mezhdu-es-i-turtsiya-iziskva-politicheska-volya-i-ot-dvete-strani.html", "text": "Ръководителят на Представителството на Европейската комисия в България Огнян Златев участва в публична дискусия, посветена на перспективите за отношенията между ЕС и Турция след срещата на високо равнище във Варна. Това съобщиха от Представителството на Европейската комисия в България\r\nЗлатев припомни думите на председателя на Европейската комисия Жан-Клод Юнкер, че \"това беше лидерска среща със смесени чувства, но не и смесени послания. Тя се оказа успешна по отношение възобновяването на открития и конструктивен диалог с Турция и възстановяването атмосферата на доверие.\" \r\nТрябва да наблегнем на темите и интересите, които ни обединяват, вместо на онези, които ни разделят, посочи още Огнян Златев. През последната година диалогът продължи по въпроси от външната политика и сигурността, по-конкретно за Сирия, Либия и Ирак, антитероризма, енергетиката, транспорта, икономиката и търговията. \r\nТурция и ЕС изградиха плодотворно сътрудничество и по отношение на Механизма за подпомагане на сирийските бежанци. До края на декември 2017г. бяха сключени договори за 3 милиарда евро с 72 проекта, от които са се възползвали 1,2 милиона бежанци. Към днешна дата плащанията по механизма са достигнали 1,95 милиарда евро, посочи още ръководителят на Представителството на ЕК в България. Той отбеляза и важната роля на България като председател на Съвета на ЕС за поддържане на диалога и подобряване на отношенията с Турция.", "date": "2018.05.08", "title": "Огнян Златев, ЕК: Нуждата от устойчиви отношения между ЕС и Турция изисква политическа воля и от двете страни"}
{"url": "http://www.focus-news.net/news/2018/05/08/2519502/sport-dazhd-bavi-macha-na-grigor-dimitrov-v-madrid.html", "text": "Дъжд прекъсна мачовете на турнира от сериите „Мастърс“ в Мадрид и обърка програмата на състезанията при мъжете и жените. Валежите ще забавят и мача на първата българска ракета Григор Димитров, който трябва да се изправи срещу роденият в Канада Милош Раонич. Двубоят ще започне веднага след края на срещата между Карла Суарес Наваро и Елина Свитолина, който още не е започнал.", "date": "2018.05.08", "title": "Спорт: Дъжд бави мача на Григор Димитров в Мадрид"}
{"url": "http://www.focus-news.net/news/2018/05/08/2519503/afp-parlamentarnite-izbori-v-bosna-i-hertsegovina-shte-se-provedat-na-7-oktomvri.html", "text": "На 7 октомври в Босна и Херцеговина ще се проведат парламентарни избори, съобщи в понеделник Централната избирателна комисия на страната, но изборите заплашват да увеличат нестабилността в крехката етнически разделена балканска страна, коментира AFP.\r\nОще преди ЦИК да обяви изборите, Бориана Кристо, вицепрезидент на главната хърватска партия HDZ, предупреди във вторник, че Босна е на път \"към сериозна конституционна криза\".\r\nПредставители на хърватската етническа партия поставят под въпрос избирателния модел, въведен от Дейтънското мирно споразумение, което сложи край на войната в Босна през 1992-1995 г., която отне 100 000 живота.\r\nСпоред хърватите, системата е несправедлива за тяхната общност, която съставя 15 процента от 3,5 милиона души в страната, половината от които са мюсюлмани и 31 процента сърби.\r\nСледвоенната Босна е изградена върху сложна нефункционираща институционална система с все по-слаби централни институции, коментира „Франс прес“.\r\nСтраната е съставена от два полунезависими ентитета - сръбската Република Сръбска и Федерация на хърватите и мюсюлманите.\r\nОценявайки, че тяхната етническа група е подложена на мюсюлманско владичество от системата, няколко босненски хърватски длъжностни лица от години настояват за отделен ентитет за себе си.\r\nЛидерът на босненските мюсюлмани Бекир Изетбегович предупреди, че би било невъзможно да се създаде трета структура \"без война\".\r\nБосненският хърватски политик Божо Любич заяви, че е \"трагично, че (мюсюлманите) не виждат, че тяхната политика води до нестабилност и разпада на държавата\".\r\nХърватите бяха подкрепени от политическия лидер на босненските сърби Милорад Додик, който беше обвинен, че иска да отслаби допълнително централната власт в Босна.\r\nХърватите също получиха решение на Конституционния съд, което през декември 2016 г. отмени няколко точки от избирателния закон, които в крайна сметка биха могли да предотвратят създаването на правителство на хърватско-мюсюлманското общество.\r\nПревод и редакция:", "date": "2018.05.08", "title": "AFP: Парламентарните избори в Босна и Херцеговина ще се проведат на 7 октомври"}
{"url": "http://www.focus-news.net/news/2018/05/08/2519507/nimh-utre-v-iztochnite-rayoni-i-v-rilo-rodopskata-oblast-shte-ima-valezhi-ima-usloviya-za-gradushki.html", "text": "През нощта над източните райони облачността ще е значителна, на отделни места със слаби валежи. Там ще духа слаб северозападен вятър. Над останалата част от страната ще преобладава ясно и почти тихо време. Минималните температури сутринта ще са предимно между 9° и 14°. Утре, след временното спиране на валежите, около и след обяд в източните райони, както и в Рило-Родопската област ще се развива мощна купесто-дъждовна облачност и на много места там ще има краткотрайни, но често интензивни валежи, придружени с гръмотевици. Има условия за градушки. В централните и северозападни райони през деня ще се задържи почти без валежи и с повече слънчеви часове. Ще духа слаб до умерен северозападен вятър, който привечер ще се ориентира от североизток. Максималните температури ще са между 20° и 25°, малко по-ниски по морския бряг. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.\r\nАтмосферното налягане остава малко по-ниско от средното за май и няма да се промени съществено.\r\nНад Черноморието ще е предимно облачно, с временни намаления на облачността в сутрешните часове. Около и след обяд на много места ще превали и прегърми. Ще духа слаб до умерен северозападен вятър, ще се усилва и променя посоката си по време на гръмотевична дейност. Максималните температури на въздуха ще са 17-20°. Температурата на морската вода е 17-19°. Вълнението на морето ще е 1-2 бала.\r\nВ планините, главно над масивите от Югозападна България, Странджа и Източна Стара планина ще се развива купесто-дъждовна облачност. Там, след обяд ще има краткотрайни, но на места интензивни валежи придружени с гръмотевици. Ще духа слаб север-северозападен вятър. Максималната температура на височина 1200 метра ще е около 16°, на 2000 – около 10°.\r\nПрез следващите дни въздушната маса над страната ще остане неустойчива. Ще се развива купесто-дъждовна облачност, ще има краткотрайни валежи, придружени с гръмотевични бури. Явленията ще бъдат с различен обхват и интензивност. На повече места и по-значителни ще са валежите в четвъртък, а в събота в Централна и Източна България вероятността за валежи чувствително ще намалее. Вятърът ще е североизточен, слаб до умерен. Температурите ще се понижат още малко и вече ще са близки до обичайните. Преобладаващите максимални ще са между 19° и 24°, минималните ще са най-често между 9° и 14°.", "date": "2018.05.08", "title": "НИМХ: Утре в източните райони и в Рило-Родопската област ще има валежи, има условия за градушки"}
{"url": "http://www.focus-news.net/news/2018/05/08/2519509/izlyupiha-se-parvite-pelikancheta-v-rezervata-srebarna.html", "text": "В колонията на къдроглавия пеликан, в поддържан резерват „Сребърна“, се излюпиха първите малки, наблюдавани чрез системата от видео камери. Това съобщиха от Регионалната инспекция по околната среда и водите – Русе. Първоначално с поколение се сдобиха птиците на наколните платформи, но малки има и в гнездата, изградени на тръстиковия остров. Това е третият, този път успешен, опит на защитените птици за създадат поколение. Независимо че поради неблагоприятни метеорологични условия в началото на годината и нападението на дребни хищници гнездовият период беше опорочен, пеликаните успяха да построят отново гнездата си. При инвентаризацията в колонията през април са установени 70 гнезда с по 2 яйца и 11 с по едно. Експертите са оптимисти, че има достатъчно време новоизлюпените да порастнат и укрепнат и да се присъединят към ятата при миграция на вида. В момента в колонията на къдлоглавите пеликани се наблюдават розови пелиани и лебеди. Нивото на водата при голямо водно огледало е 315 см. Всички шлюзове са затворени след понижаването на водите на река Дунав. Езерото Сребърна е захранено със свежи води. Благоприятното време е причина да настъпи оживление и в колонията на чаплите. Обстановката е спокойна. При обходите не са констатирани нарушения на режимите в резервата.", "date": "2018.05.08", "title": "Излюпиха се първите пеликанчета в резервата „Сребърна“"}
{"url": "http://www.focus-news.net/news/2018/05/08/2519510/veliko-tarnovo-sedmi-natsionalen-sabor-na-ovtsevadite-shte-se-provede-ot-11-do-13-may-kray-petropavlovskiya-manastir.html", "text": "Седми Национален събор на овцевъдите ще се проведе от 11 до 13 май край Петропавловския манастир до град Лясковец, съобщават организаторите. Това е най-мащабният форум в сектор Животновъдство у нас и единственият, който съчетава стопанския аспект на овцевъдството с българската битова култура, традиции, фолклор и занаяти. Форматът е без аналог в Европа и в него ще се включат представители на браншови организации от Австрия, Азербайджан, Босна и Херцеговина, Германия, Грузия, Дания, Израел, Испания, Италия, Литва, Латвия, Македония, Молдова,  Румъния, Сърбия, Чехия и Финландия. В рамките на събора, на 12 май, чуждестранните представители на отрасъла ще обсъждат на кръгла маса предизвикателства пред младите овцевъди и козевъди, както и тенденциите в поведението на младите потребители.\r\nНасърчаването на потреблението на овчи и кози продукти и производството им от български суровини ще е във фокуса на тазгодишния събор на овцевъдите, който ще се проведе под мотото „Българските храни от български суровини“.\r\nСедмият Национален събор на овцевъдите в България ще е разгърнат на терен от 140  дка, на който ще има 2 сцени, над 5500 кв.м. изложбени пощи и временни съоръжения, шатра от 1300 кв.м. за представянето на различни видове овце и кози,  терен за състезанията по теглене на товари от коне тежковози, електропастири, изложбена площ за техника и съоръжения за животновъдството и други. В събитието ще се представят над 200 изложители от цялата страна – фермери, производители на местни и млечни продукти, фирми със селскостопанска техника, оборудване и фуражи  производители на био храни.\r\nОт 11 до 13 май край Петропавловския манастир ще могат да се видят над 16 породи овце и 8 породи млечни кози, отглеждани у нас. Традиционно ще се проведе Националното изложение по млечно козевъдство, а в последния ден на събора  ще е аукционът на чистопородни овце, кочове и агнета.\r\nНа 11 май собствениците на Българско овчарско куче, Каракачанска овчарка, Кангал, Алабай, Средноазиатска овчарка, Бордър коли и Кавказка овчарка ще могат да се включат в представянето на пастирски и овчарски кучета, като записването за участие ще става и на място. На следващия ден ще са демонстрациите на работа на кучетата-пастири, както и състезанията по теглене на товари от коне-тежковози.\r\n15 специализирани фирми ще представят различна селскостопанска техника, оборудване и фуражи в дните на събора. 30 български животновъди, преработващи собствено мляко, от цялата страна  ще участват в изложението на продукти от овче и козе мляко и ще предлагат директно своята продукция.\r\nЕдни от големите атракции на събора ще са фермерските състезания по доене и стрижба на овце, по майсторско обезкостяване на агнета и теглене на товари от коне-тежковози.\r\nВ занаятчийското изложение тъкани, кожени изделия, красиви дърворезби, керамика, звънци и чанове, народни инструменти, красиви шевици, сувенири и още много ръчно изработени предмети ще представят 60 самобитни майстори. На място ще има и арт работилници с демонстрации по дърворезба, плъстене, килимарство, бродерия, грънчарство и др.\r\nНад 2000 изпълнители ще се включат в Националния фолклорен конкурс „Заблеяло ми агънце“, който ще се проведе на две сцени, а в специална изложба ще са подредени 250 творби от националния конкурс за детска рисунка на тема “Гергьовден и овчарството“.\r\nГости на събитието ще са Пътуващото читалище „Бащино огнище“ и фотографът Асен Великов с изложбата си „Различната България“ .\r\nЗа събора е организирана зона за паркиране на 5000 автомобила. За осигуряване безопасността на посетителите движението на моторни-превозни средства ще е еднопосочно от Арбанаси и Велико Търново към Петропавловския манастир и Лясковец.  На 11, 12 и 13 май  ще функционира и временна автобусна линия между Лясковец и Петропавловския манастир.\r\nНационалният събор на овцевъдите в България се провежда ежегодно край Петропавловския манастир от 2012 г., а през миналата година събитието бе посетено от над 150 000 души. Събитието се организира от Национална овцевъдна и козевъдна асоциация (НОКАБ), със съдействието на Министерството на земеделието, храните и  горите на Република България и подкрепата на общините Велико Търново, Лясковец и Горна Оряховица.\r\nОфициалното откриване на Седми Национален събор на овцевъдите в България е от 11,00 ч  в петък, 11 май.", "date": "2018.05.08", "title": "Велико Търново: Седми Национален събор на овцевъдите ще се проведе от 11 до 13 май край Петропавловския манастир"}
{"url": "http://www.focus-news.net/news/2018/05/08/2519512/petko-angelov-prevozvach-nay-silniyat-koz-na-premiera-borisov-v-pregovorite-s-emanyuel-makron-sa-nespazenite-obeshtaniya-za-restriktsiite-sreshtu-balgarskite-prevozvachi.html", "text": "Най-силният коз на премиера Бойко Борисов в преговорите с Еманюел Макрон са неспазените от първото посещение на френския президент обещания, засягащи рестрикциите срещу българските превозвачи. Това каза за вечерния блок „Това е България“ на Радио „Фокус“ превозвачът Петко Ангелов след провелия се разговор и получената подкрепа от министър-председателя. \r\n„Премиерът се ангажира, че ще преговаря с евродепутатите, както и с френския президент Еманюел Макрон и с германския канцлер Ангела Меркел. Според него ще търсим компромисен вариант, който да удовлетворява и двете страни, а ние заявихме, че искаме излизане от ЕС, защото такъв не ни е нужен. Това е така, защото вместо приетото от ЕС свободно движение на хора, товари и капитали, ние виждаме рестрикции. И все пак българските превозвачи сме доволни от днешната среща – помощ ще ни бъде оказана“, коментира Петко Ангелов. Той бе категоричен, че протест на 16-и и 17-и май ще има и допълни, че той не е срещу българското правителство, а срещу европейските институции. Според него протестът на българските превозвачи ще продължи и пред сградата на Европейския парламент в Брюксел.", "date": "2018.05.08", "title": "Петко Ангелов, превозвач: Най-силният коз на премиера Борисов в преговорите с Еманюел Макрон са неспазените обещания за рестрикциите срещу българските превозвачи"}
{"url": "http://www.focus-news.net/news/2018/05/08/2519513/bivshiyat-ukrainski-prezident-leonid-kuchma-ukrayna-se-dvizhi-s-barzi-tempove-kam-tova-da-se-prevarne-v-teritoriya-v-koyato-nyama-zakoni.html", "text": "Украйна се движи с бързи темпове от независима държава към територия, в която няма закони, заяви на пресконференция бившия президент на страната Леонид Кучма, цитиран от РИА Новости.\r\n„Аз, струва ми се, на десетата годишнина от независимостта на Украйна казах, че Украйна се състоя като независима държава. Днес искам да кажа, че с много високи темпове се движим към това, да се превърнем в територия, в която не работи нито конституцията, нито законите, нито нищо“, заяви Кучма.\r\nСпоред думите на бившия президент, първо трябва да се научиш да спазваш Конституцията, за да видиш нейните недостатъци, а не всяка нова власт да променя Основния закон под себе си.\r\nЗа повече от 20 години от приемането на Конституцията на Украйна, тя бе променяна сериозно на няколко пъти, като дори имаше предложения да се разработи съвършено нов документ, който да бъде подложен на референдум. Но тази идея така и не се реализира, коментира РИА.\r\nПоследната инициатива за конституционна реформа, припомня руската агенция, е на президента Петро Порошенко и цели децентрализация на властта, но заради наличието в тях на спорната точка за особения статут на Донбас – една от ключовите точки на Минските споразумения – този процес засега е в застой.\r\nПревод и редакция:", "date": "2018.05.08", "title": "Бившият украински президент Леонид Кучма: Украйна се движи с бързи темпове към това да се превърне в територия, в която няма закони"}
{"url": "http://www.focus-news.net/news/2018/05/08/2519514/stara-zagora-izlozhba-nepoznatiyat-iliya-balkanski-be-otkrita-v-hudozhestvenata-galeriya-v-kazanlak.html", "text": "Изложба „Непознатият Илия Балкански” бе открита в Художествената галерия в Казанлък, предаде кореспондент на Радио „Фокус“. Експозицията е по повод 100 години от рождението на твореца и представя около 40 негови творби. „Изложба, която художникът Илия Балкански, брат на един от най-значимите български живописци – Ненко Балкански, отдавна заслужава. В Казанлък никой не се сеща да е правена негова изложба нито приживе, нито след смъртта му. А такава отдавна е трябвало да бъде организирана“, каза изкуствоведът проф. Марин Добрев. \r\nИлия Балкански е роден на 10 март 1917 г. в Казанлък и е най-малкото от четирите деца на Тотка и Димитър Балкански. Брат е на Ненко Балкански. През 1946 г. Илия Балкански постъпва в Художествената академия. Учи живопис в ателието на проф. Дечко Узунов. През 1951 г. завършва Академията и се завръща в Казанлък. \r\n „За две поколения казанлъчани Илия Балкански е строгият, мълчалив и аскетичен художник и учителят, когото всички уважават. Завършилите при него млади творци се гордеят, че именно той им е дал най-важните уроци в изкуството. Приживе той не участва в изложби. … Стотиците творби, които оставя след себе си, са основно рисунки с молив, въглен и сангин. Другата част е съставена от акварелни произведения, ескизи с маслен пастел и няколко ранни камерни маслени платна. Любимите му жанрове са портретът, натюрмортът и пейзажът. В десетките рисунъчни автопортрети, в образите на своите дъщери и син, на най-близките и приятелите той разкрива умението си бързо, само с няколко линии и щрихи, да улавя характерното за модела, който най-често не подозира, че го рисуват. ... Илия Балкански е рисувач с психологическа изразителност”, това казва за твореца в книгата си „Художниците на Казанлък“ проф. Марин Добрев. \r\nСлавяна ГАЙДАРОВА", "date": "2018.05.08", "title": "Стара Загора: Изложба „Непознатият Илия Балкански” бе открита в Художествената галерия в Казанлък"}
{"url": "http://www.focus-news.net/news/2018/05/08/2519482/temenuzhka-petkova-komisiyata-za-chez-ne-e-prah-v-ochite-na-horata.html", "text": "Комисията за ЧЕЗ не е \"прах в очите\" на хората. Смятам, че това беше едно изключително добро решение да бъде създадена такава анкетна комисия, тъй като потенциалната продажба на активите на най-голямото електроразпределително предприятие предизвика голям обществен интерес. Това каза министърът на енергетиката Теменужка Петкова в интервю за предаването \"Още от деня\" по БНТ. По думите ѝ именно с анкетна комисия може да се получат отговори на много от въпросите, които се поставят от българското общество. \"Това, което беше поискано от изпълнителната власт, от страна на правителството, като информация, е предоставено. От Министерството на енергетиката беше поискано становище във връзка със стратегията за приватизация на ЕРП-ата. Всичко, което е налично в Министерството на енергетиката, беше анализирано и съответно информацията беше предоставена\", каза още министър Петкова.", "date": "2018.05.08", "title": "Теменужка Петкова: Комисията за ЧЕЗ не е \"прах в очите\" на хората"}
{"url": "http://www.focus-news.net/news/2018/05/08/2519511/a1-on-makedoniya-aleksandar-vuchich-shte-poiska-ot-vladimir-putin-da-razgleda-po-dalboko-kosovskiya-problem.html", "text": "Президентът на Сърбия Александър Вучич, който се намира на посещение в Москва, във вторник заяви, че поиска от своя руския колега Владимир Путин да се вгледа „по-дълбоко“ в косовския проблем и да „излезе“ с политическа позиция на Москва за Косово, предава скопският телевизионен канал “A1 On”.\r\n„Ще помоля президента Путин, освен директната поддръжка, която оказва на Сърбия и да излезе недвусмислено със своя политическа позиция във всички органи и международни институции и организации“, заяви Вучич.\r\nСръбският президент посочи, че Русия винаги е подкрепяла недвусмислено териториалният интегритет на Сърбия, но и не само това, тя подкрепя независимите решения и същинската независимост на Белград, както и военният му неутралитет.\r\n„Няма съмнение, че ще повторя позицията и факта, че Сърбия по никакъв начин няма да влезе в НАТО или в друг военен блок“, подчерта Вучич.\r\nТой добави, че ще разговаря с руския президент „по важни теми, за икономическите отношения и военното и икономическото сътрудничество“.\r\n„Също така, ще говорим и за военното оборудване. Ние винаги говорим за това. Бих искал да благодаря за МиГ-овете, които получаваме при значително по-изгодни условия от някои други страни“, изтъкна Вучич.\r\nСръбският президент обяви и че ще покани Путин скоро да посети Сърбия.\r\nВъв вторник Вучич пристигна в Москва и трябва да се срещне с Путин, а утре ще присъства на военният парад по случай Деня на победата над фашизма.\r\nДвудневната визита се осъществява по покана на руския президент, с което Вучич, заедно с израелския премиер Бенямин Нетаняху, ще стане първият чуждестранен държавник, който ще се срещне с Путин след вчерашното му заклеване за новия четвърти президентски мандат.\r\nПревод и редакция:", "date": "2018.05.08", "title": "„А1 On” (Македония): Александър Вучич ще поиска от Владимир Путин да разгледа „по-дълбоко“ косовския проблем"}
{"url": "http://www.focus-news.net/news/2018/05/08/2519506/lovech-vazstanoveno-e-dvizhenieto-po-pat-zlatna-panega-yablanitsa.html", "text": "Възстановено е движението по път І-3 Златна Панега – Ябланица, съобщиха от пресцентъра на Агенция \"Пътна инфраструктура\".", "date": "2018.05.08", "title": "Ловеч: Възстановено е движението по път І-3 Златна Панега – Ябланица"}
{"url": "http://www.focus-news.net/news/2018/05/08/2519516/yeni-safak-turtsiya-shte-investira-39-miliarda-evro-v-stroitelstvo-na-zheleznitsi-prez-sledvashtite-pet-godini.html", "text": "Турция ще инвестира 39 милиарда евро в строителство на железопътна инфраструктура през следващите пет години, заяви министърът на транспорта на страната Ахмет Арслан във вторник, цитиран от електронното издание на турския консервативен ежедневник Yeni Safak.\r\nВ изказване по време на церемонията по откриването на X-ия Световен конгрес на високоскоростната железница, Арслан заяви: „Нашата цел е да трансформираме всичките ни ж.п. линии в електрически и да повишим продуктивността до максимално ниво до 2023 година“.\r\nПрез последните 15 години, Турция е инвестирала 18,5 милиарда евро в железопътната си инфраструктура, включително във високоскоростни влакове, добави министърът.\r\nТой уточни, че в момента в Турция има готови 1213 километра високороскоростни ж.п. линии. „В момента се строят 3798 км железопътни линии, а в процес на планиране и оформяне на проектите са още 11582 километра железопътни линии“.\r\nАрслан уточни, че в момента високоскоростните железници обслужват 33 процента от населението на страната, разположени в седем града.\r\n„Турция е втора в света след Китай по строителство на железници. Целта ни е да завършим строителството на 11 700 километра високоскоростни ж.п. линии до 2023 година и да свържем 41 града един с друг“, обясни министърът.\r\nИса Апайдин, генерален директор на Турските държавни железници (ТДЖ), заяви, че по света има 41 хиляди километра високоскоростни ж.п. линии, но дължината им ще се удвои през следващите няколко години.\r\n„Високоскоростните железници са моторът на индустрията, те донасят продуктивност във всички сфери“, подчерта Апайдин.\r\nПревод и редакция:", "date": "2018.05.08", "title": "Yeni Safak: Турция ще инвестира 39 милиарда евро в строителство на железници през следващите пет години"}
{"url": "http://www.focus-news.net/news/2018/05/08/2519517/plovdiv-ot-nachaloto-na-mesets-may-v-karlovo-intenzivno-se-podgotvyat-za-traditsionniya-za-grada-praznik-na-rozata.html", "text": "От началото на месец май в Карлово интензивно се подготвят за традиционния за града Празник на розата. Това съобщи за Радио „Фокус”- Пловдив Петя Найденова, директор Дирекция „Хуманитарни и социални дейности“. „Тази година празникът ще бъде на 26 май. Традиционно той се прави всяка последна събота от месец май“, каза Найденова. По думите ѝ в региона е започнало и активното бране на роза. „По полето е пълно с хора, розите цъфтят, празникът набира скорост”, каза още Петя Найденова. Първата и най-ярка проява ще бъде на 18 май, в читалището, където от 19.00 часа ще се проведе конкурсът спектакъл „Царица на розата”. Кандидатките, 13 на брой, вече се подготвят – пишат есета, учат се да ходят на висок ток, разучават определена хореография. Председател на журито ще бъде Жени Калканджиева, а в програмата участие ще вземе Деси Добрева.\r\nПродължава и записване на туроператори, които желаят със свои групи да участват в празника. Около 8 туроператори вече са набрали своите групи, като се очаква с тях града да бъде посетен от около 300 души. Очакват се и групи от побратимените градове на Карлово от Италия и от Германия.\r\nДругата голяма изява през май е изложението на розопроизводители, за които ще бъде оформена „Алея на розата” на площад „20 юли”, на 25 и 26 май. На 25 май, от 17.00 часа ще бъде подредена фотоизложба в Историческия музей в Карлово „Добре дошли в България”. Подготвя се и филм-спектакъл „Древни тайнства от долината”, който ще се състои на 25 май, на площада, от 20.30 часа. Организатори са освен община Карлово и читалищата в различните населени места. Всяко от тях ще представи културните традиции, свързани с розите и розобера по места. На 26 май ще бъде наблюдаван розобер и шествие на Царицата на розата. „Освен розобер, ще има и демонстрации и дегустация на розови продукти в музея и в Старинно Карлово”, каза още Найденова. Програмата до обяд е изцяло фолклорна. В нея е включен и концерт на италианския фолклорен състав „Ритмозио”, от град Осио Сотто.\r\nЦветана ТОНЧЕВА", "date": "2018.05.08", "title": "Пловдив: От началото на месец май в Карлово интензивно се подготвят за традиционния за града Празник на розата"}
{"url": "http://www.focus-news.net/news/2018/05/08/2519515/prevozvachi-izlizat-na-protest-na-16-i-17-may-zaradi-paketa-za-mobilnost-obsazhdan-v-es-pravitelstvoto-shte-gi-podkrepi-obzor.html", "text": "В Министерски съвет се състоя среща между премиера Бойко Борисов, транспортния министър Ивайло Московски и представители на превозвачи във връзка с т.нар. Пакет за мобилност, обсъждан в ЕС. На срещата бе декларирана категорична подкрепа от страна на Правителството към превозвачите за протеста срещу Пакета за мобилност, който ще се състои на 16-ти и 17-ти май. Част от изискванията са шофьорите да се прибират до родното си място на всеки 3 седмици, след третия ден в страна от ЕС на шофьор да се плаща по нормите за командировки на държавата, в която е влязъл, да не се спи в кабините на камионите и 45-часовата задължителна почивка на седмица се изкарва в хотел, промени в правилата за шосейния каботаж, който на практика ще го премахне. Според превозвачите пакетът има за цел единствено да изхвърли от европейските превози компаниите от Източна Европа. Според хора от бранша промените са чиста доза протекционизъм за няколко държави, с което се цели Големите страни в Европа да изхвърлят от пазара българските, полските, унгарските и румънските камиони. Всеки четвърти камион в Европа е полски. Българските шофьори в Европа са над 40 000, а шофьорите у нас са близо 70 000.\r\nСтрани като Франция, Германия, Австрия и Италия подкрепят промените. От срещата в Министерски съвет стана ясно, че темата за Пакета за мобилност ще бъде конкретно дискутирана на срещата между премиера Бойко Борисов, президента на Франция – Еманюел Макрон и канцлера на Германия – Ангела Меркел в сряда и четвъртък. От думите на транспортният министър Ивайло Московски стана ясно и че позицията на ресор „Транспорт“ не кореспондира с исканията от страна на Франция за Пакета за мобилност. Разминаванията според министър Московски са на няколко места. На първо място – става въпрос за задължителното връщане на водачите на транспортните средства у дома. „Категорично сме против. Ние смятаме, че тук се нарушават човешки права. Няма как да бъдат задължавани свободни граждани къде да прекарват своята почивка“, заяви той.\r\nПредставители на автомобилните превозвачи изразиха ясна позиция по въпроса. Според някои от тях текстовете на този мобилен пакет се променят 3 пъти, само и само да бъдат засегнати българските превозвачи. Собственикът на фирма „Дискордиа“, Христо Христов потвърди, че са начертани конкретните стъпки за срещите между Меркел и Макрон с нашия премиер. Той също така потвърди, че премиерът ще осигури и среща между представители на техния бранш и еврокомисаря по транспорт. Христов призова и синдикатите да застанат рамо до рамо с тях, защото няма да е потърпевш само бизнесът, но и добрите специалисти, шофьори и служители. Изпълнителният директор на Съюза на международните превозвачи Йордан Арабаджиев изрази своите благодарности за подкрепата на правителството. Според него вече има разделения не по политически принципи, а по географски. „Основната цел на Пакета за мобилност е българските транспортни компании да бъдат доведени до неконкурентноспособност, да последват фалити и крайната цел - българските шофьори да отидат да работят в западна Европа“, заяви Арабаджиев. Миролюб Столарски, член на УС на Асоциация на сдруженията в автомобилния транспорт заяви, че закон „Макрон“ показва двойните стандарти, които иска да направи френският президент. По думите му браншът никога не е бил толкова обединен, колкото в момента\r\nЦветелин ДИМИТРОВ", "date": "2018.05.08", "title": "Превозвачи излизат на протест на 16 и 17 май заради Пакета за мобилност, обсъждан в ЕС, правителството ще ги подкрепи (ОБЗОР)"}
{"url": "http://www.focus-news.net/news/2018/05/08/2519518/sport-zinedin-zidan-e-siguren-che-ronaldo-shte-igrae-na-finala-na-shl.html", "text": "Старши треньорът на Реал Мадрид Зинедин Зидан е сигурен на 150 процента, че звездата на отбора Кристиано Роналдо ще играе на финала на Шампионската лига срещу Ливърпул на 26 май в Киев. Португалецът се контузи по време на дербито срещу Барселона в неделя, завършило наравно 2:2. 5-кратният носител на Златната топка ще пропусне мачовете от испанското първенство със Севиля и Селта.", "date": "2018.05.08", "title": "Спорт: Зинедин Зидан е сигурен, че Роналдо ще играе на финала на ШЛ"}
{"url": "http://www.focus-news.net/news/2018/05/08/2519508/the-new-york-times-donald-tramp-e-kazal-na-emanyuel-makron-che-sasht-shte-izlyazat-ot-yadrenata-sdelka-s-iran.html", "text": "Президентът на САЩ Доналд Тръмп е казал на френския си колега Еманюел Макрон във вторник сутринта (американско време), че има намерение да анонсира оттеглянето на Съединените американски щати от ядрената сделка с Иран, пише американското издание The New York Times, като се позовава на свой неназован източник.\r\nРешението на Тръмп  ще значи отмяна на главното външнополитическо постижение на предшественика му Барак Обама, коментира вестникът и обяснява, че това би изолирало САЩ сред съюзниците им и би го вкарало в сериозна конфронтация със съперниците му.\r\nСАЩ се готвят да върнат всички санкции, които отмениха като част от Съвместният всеобхватен план за действие (СВПД) за ядрената програма на Техеран, като дори ще въведат нови икономически рестрикции, е заявил източникът на американското издание.\r\nДруг източник, запознат с преговорите за запазване на сделката, подписана през 2017 година, заяви, че те са се провалили заради настояването на Тръмп за запазване на строги ограничения за производство на ядрено гориво в Иран и след 2030 година. Според сегашният вид на споразумението тези ограничения са вдигнати, уточнява „Ню Йорк Таймс“.\r\nАмериканският държавен глава ще обяви официално решението си в 22:00 българско време във вторник, в Белия Дом.\r\nИзданието акцентира върху това, че решението ще влоши отношенията на Вашингтон с европейските му съюзници, които искат запазване на сделката. Това повишава вероятността от допълнително повишаване на напрежението и с Русия и Китай, които също са страни по договора.\r\nРешението би ознаменувало изпълнение на едно от най-често повтаряните предизборни обещания на Тръмп и идва въпреки интензивното лично лобиране от европейските лидери и многобройните предложения за въвеждане на поправки и допълнения към споразумението, за да бъдат задоволени претенциите на Белия Дом, пише вестникът, като посочва, че дори личните съветници на американския държавен глава на два пъти миналата година са се опитвали да го разубедят от тази мярка.\r\nНо Тръмп даде ясно да се разбере, че търпението му относно сделката е свършило и сега, с нов състав от съветници-„ястреби“, както ги определя „Ню Йорк Таймс“, начело с държавния секретар Майк Помпео и съветникът по национална сигурност Джон Болтън, американският президент среща по-малка вътрешна съпротива за реализацията на плановете си.\r\nПревод и редакция:", "date": "2018.05.08", "title": "The New York Times: Доналд Тръмп е казал на Еманюел Макрон, че САЩ ще излязат от ядрената сделка с Иран"}
{"url": "http://www.focus-news.net/news/2018/05/08/2519534/miroslav-iliev-agrometeorolog-mesets-may-shte-sazdade-predpostavki-za-mashtabni-seitbi-na-proletnitsi.html", "text": "Благодарение на по-големите топлинни постъпления и по-дългите дни ще настъпят условия за пълноценно нарастване и развитие на всички видове културни растения на открито. Това заяви за Радио „Фокус” -Варна Мирослав Илиев, агрометеоролог от Националния институт по метеорология и хидрология (НИМХ) при Българската академия на науките (БАН), филиал Варна. Минималните температури през май се очаква да бъдат около 12 градуса, а максималните 22-27 градуса. „Валежите ще бъдат до нормата – около 50 литра на квадратен метър за Североизточна България. Влагозапасът в почвата на дълбочина до един метър ще се доближава до 80% от пределната полска влагоемност“, допълни Мирослав Илиев. По думите му есенните посеви ще нарастват на височина, фазата „вретенене“ за ечемика и пшеницата ще е повсеместна, предстои следващият етап от развитието им – „изкласяване“. Месец май ще създаде предпоставки за мащабни сеитби на пролетници, като слънчоглед, царевица, фасул и други.\r\nМарияна ВАЛЕНТИНОВА", "date": "2018.05.08", "title": "Мирослав Илиев, агрометеоролог: Месец май ще създаде предпоставки за мащабни сеитби на пролетници"}
{"url": "http://www.focus-news.net/news/2018/05/08/2519499/d-r-emiliya-katsarska-bchk-kyustendil-lipsvat-dostatachno-dobrovoltsi-v-aktivna-vazrast.html", "text": "Липсват достатъчно доброволци в активна възраст. Това каза пред Радио „Фокус” – Кюстендил д-р Емилия Кацарска, директор на БЧК – Кюстендил. По думите й щатният състав на организацията в града се състои от четирима души. Доброволците на организацията са около 230 души. Те са от различни възрасти. Това са доброволци към Български младежки червен кръст, доброволци от екипа за реакция при бедствия, аварии и катастрофи, както и по-възрастни хора които са активни в различни наши инициативи. „Доброволците условно може да бъдат разделени в две групи. Това са децата до 11 клас и хората в пенсионна възраст. За съжаление броят на доброволците в активна възраст е изключително малък. За това има обективни причини. Една част от хората са ангажирани с работен процес, друга част отглеждат децата си. Ние от тях не може да изискваме те да бъдат така активни, но най-активни са децата до 11 клас и възрастните доброволци”, каза д-р Кацарска. По думите й през летния сезон Български червен кръст е доста активен. Миналата година е проведен един лагер за деца в неравностойно положение, а тази година намеренията са да бъдат проведени два такива лагера. Предстои да стартира училището по водно спасяване и начално обучение по плуване.\r\nВенцеслав ИЛЧЕВ", "date": "2018.05.08", "title": "Д-р Емилия Кацарска, БЧК-Кюстендил: Липсват достатъчно доброволци в активна възраст"}
{"url": "http://www.focus-news.net/news/2018/05/08/2519497/ria-novosti-vladimir-putin-posochi-zadachite-na-novoto-rusko-pravitelstvo.html", "text": "На новото руско правителство и Държавната дума им предстои да приемат много важни и сериозни за страната решения, заяви президентът на Русия Владимир Путин по време на заседание на долната камара на парламента, предава РИА Новости.\r\nВъв вторник Държавната дума утвърди Дмитрий Медведев на поста министър-председател, а лед това президентът подписа съответстващия указ.\r\nДържавният глава благодари на депутатите за това, че те са подкрепили предложението му и са гласували за кандидатурата на премиера. Путин изрази мнение, че дискусиите между правителството и парламента ще продължат в „абсолютно открит режим“.Открити за предложения\r\nРуският президент увери, че властите са открити за предложения от всички партии в Държавната дума за формирането на новото правителство.\r\n„Главното не са политическите пристрастия, а личните, деловите и професионалните качества“, подчерта държавният глава.\r\nОсвен това Путин отговори на критиките на лидера на КПРФ (Комунистическата партия на Руската Федерация) Генадий Зюганов, който заяви, че партията му няма да подкрепи Медведев.\r\n„Под ръководството на Комунистическата партия на Съветския Съюз нашата страна, Съветският Съюз, достигна изключително високи върхове. И Генадий Андреевич (Зюганов) ни изброи много от тях: това е и космоса, и ядрения щит и т.н. Генадий Андреевич не спомена само едно. Под стриктното ръководство на Комунистическата партия Съветският съюз прекрати  съществуването си. И тук няма какво да се радваме“, заяви Путин.\r\nПрезидентът подчерта, че това е исторически факт. „КПСС беше начело и, по същество, това историческо събитие беше направлявано от лидерите на КПСС“, добави той.Победа над бедността\r\nСпоред думите на руския президент, една от главните задачи, които стоят пред новото правителство е да се бори с бедността.\r\nТой заяви, че тя трябва да бъде победена, „както и трябва да се победят другите проблеми, които стоят пред нас, да се решат и другите задачи за глобалното, капитално и прогресивно развитие на нашето Отечество, нашата любима страна Русия“.Борба за пазари \r\nОсвен това Путин засегна и икономически въпроси. Той заяви, че Русия е длъжна да се бори за мястото си на световния пазар, макар и там да не я чакат.\r\n„Продавайки нашите стоки на международните пазари, ние ги правим глобално конкурентоспособни, а това значи, че повдигаме нивото на собственото си производство вътре в страната. Вътрешният потребител у нас ще се ползва от стоки и услуги, не отстъпващи на световните си аналози. А още по-добре е те да са по-добри от тези аналози“, заяви руският президент.\r\nТой отбеляза, че на китайския пазар на Русия, например, може да помогне конфликтът между Китай и САЩ.\r\n„Надявам се, че нашите китайски приятели ще реагират и в момента вече се предприемат определени мерки по този въпрос. Ако те с американците започнат да се конкурират и китайците спрат американското свинско, ние трябва да сме точно тук с нашите прасета“, обясни Путин.\r\nОсвен това държавният глава заяви, че Русия не трябва да се занимава със самоизолация. „Ако се затворим и се изолираме като краставици в буркан, нищо добро не ни очаква\". Само краставиците стават по-вкусни и дори е необходимо да се добави нещо, както казват специалистите\", подчерта руският президент.Отвързване на икономиката от долара\r\nОсвен това, той се изказа против ограничаването на руската финансова помощ за други страни.\r\n„Преди всичко ние трябва да гледаме собствените си интереси и когато оказваме поддръжка на някой, трябва да гледаме прагматично на това“, отбеляза Путин.\r\nТой призова за отвързване на руската икономика от долара, чийто монопол е ненадежден и опасен за много страни по света.\r\nРуският президент отбеляза, че в предходните десетилетия Русия се е надявала, че заявените принципи в сферата на световната търговия и икономика ще се спазват, което е било „донякъде наивно“.\r\n„А сега виждаме, че и правилата на СТО (Световната търговска организация) откровено и редовно се нарушават, въвеждат се ограничения по политически съображения, които наричат санкции. При това се въвеждат все нови и нови, с цел да си осигурят всякакви конкурентни преимущества“, добави Путин.Майските укази\r\nСпоред думите на руския държавен глава, допълнителните осем трилиона рубли, необходими за изпълняването на новите „майски укази“ ще бъдат намерени за сметка на ръста на икономиката и надстрояването на данъчната система.\r\n\"Сега ще подготвим нови предложения, ще ги направим, ще ги изградим, ще ги фиксираме и ще се придържаме към приетите правила, но в рамките на това, което изграждаме и това, което правим, се надяваме да получим допълнителни ресурси. Съществуват и така наречените общи системни мерки - сега няма да ги описвам, те изглеждат малки, но се надяваме да получим по триста, по четиристотин милиарда от всеки един от тях, а като цяло - един трилион и двеста милиарда евро\".\r\nПревод и редакция:", "date": "2018.05.08", "title": "РИА Новости: Владимир Путин посочи задачите на новото руско правителство"}
{"url": "http://www.focus-news.net/news/2018/05/08/2519537/emsc-zemetresenie-s-magnitud-46-po-skalata-na-rihter-e-registrirano-v-iran.html", "text": "Земетресение с магнитуд 4.6 по скалата на Рихтер е регистрирано в южната част на Иран, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 18:27 часа местно време (21:27 българско време) на дълбочина от 20 км.\r\nНяма данни за пострадали и материални щети. Йонислав Дочев", "date": "2018.05.08", "title": "EMSC: Земетресение с магнитуд 4.6 по скалата на Рихтер е регистрирано в Иран"}
{"url": "http://www.focus-news.net/news/2018/05/08/2519536/valeri-simeonov-vitsepremier-dvizheshtata-se-karutsa-zadalzhitelno-skartsa-te-shtom-neshto-raboti-nyama-kak-da-lipsvat-problemi-mezhdu-uchastnitsite-v-tozi-protses.html", "text": "Движещата се каруца задължително скърца, т.е. щом нещо работи, няма как да липсват проблеми между участниците в този процес. Това коментира за вечерния блок „Това е България“ на Радио „Фокус“ Валери Симеонов, вицепремиер и председател на Националния фронт за спасение на България. \r\n„Не си позволявам да коментирам срещите на Сидеров например в Крим – не съм го направил, няма и да го направя, защото уважавам независимостта и правото на свободен политически избор на всяка партия, включително тези, които са в коалицията. Естествено, че срещата с лидера на БСП Корнелия Нинова не е от името на \"Обединени патриоти\". Няма да позволя някой да определя срещите ми легитимни или нелегитимни са, когато по никакъв начин не е нарушено коалиционното споразумение нито в малката, нито в голямата коалиция. Ние не можем да държим сметка на ГЕРБ, на \"Атака\" за това, че лидерът ѝ беше на среща в Крим, нито на когото и да било. Но никой не може да държи сметка и на нас“, обясни Валери Симеонов. Той упрекна най-вече отлагането на заседанието на парламентарната група на Обединени патриоти, на която се обсъждат седмичните приоритети и програма на Народното събрание. Вицепремиерът уточни, че това е поредното такова отлагане, което пречи на нормалната дейност на коалиция \"Обединени патриоти\" и я оставя без единна позиция по важни законопроекти.", "date": "2018.05.08", "title": "Валери Симеонов, вицепремиер: Движещата се каруца задължително скърца, т.е. щом нещо работи, няма как да липсват проблеми между участниците в този процес"}
{"url": "http://www.focus-news.net/news/2018/05/08/2519539/izlozhba-po-povod-160-godini-muzeyno-delo-v-shumen-podrezhdat-pred-obshtinata.html", "text": "Изложбата „Шумен през фотообектива“, посветена на 160 години от началото на музейното дело в Шумен, ще бъде открита на 9 май от 17.00 часа пред сградата на Общината. Това съобщиха от пресцентъра на Община Шумен. Експозицията представя интересни стари сгради и места в Шумен, отпечатвани на пощенски картички от началото до средата на ХХ век. Изложбата съдържа 20 табла с изгледи в няколко раздела – сгради, улици и площади, места за отдих и други. Културните ценности, репродуцирани на паната, са от фонда на отдел „Нова история“ към Регионалния исторически музей в Шумен. Експозицията е мобилна и може да се презентира на различни места в града и в страната. Информационните текстове са с превод на английски език. Конструкциите за таблата предполагат многократното им използване с отпечатване на пана, свързани със събития от живота на Шумен или други тематики от колекцията „Пощенски картички“, съхранявани от РИМ – Шумен.", "date": "2018.05.08", "title": "Изложба по повод 160 години музейно дело в Шумен подреждат пред Общината"}
{"url": "http://www.focus-news.net/news/2018/05/08/2519535/vzglyad-prezidentat-na-iran-reagira-na-izlizaneto-na-sasht-ot-yadrenata-sdelka.html", "text": "Президентът на Иран Хасан Роухани заяви, че САЩ никога не са се придържали към поетите ангажименти, пише руското издание „Взгляд“.\r\nРоухани отбеляза, че излизането на САЩ от ядрената сделка е важен исторически опит за Иран, според цитата на РИА Новости.\r\nТой добави, че Иран е изпълнявал всичките си задължения по ядрената сделка. Освен това, Роухани съобщи, че е поръчал на Министерството на външните работи на Иран в течение на няколко дни да проведе преговори за ядреното споразумение със страните от Европа, Русия и Китай.\r\nСпоред неговите думи, икономиката на Иран ще продължи да се развива дори и след излизането на САЩ от сделката.\r\nИзказването на Роухани дойде, след като във вторник вечерта президентът на САЩ Доналд Тръмп обяви, че страната се оттегля от Съвместния всеобхватен план за действие (СВПД) за иранската ядена програма и възобновява всички по-рано отменени санкции срещу Техеран.\r\nПревод и редакция:", "date": "2018.05.08", "title": "„Взгляд“: Президентът на Иран реагира на излизането на САЩ от ядрената сделка"}
{"url": "http://www.focus-news.net/news/2018/05/08/2519546/sputnik-izraelskite-sili-atakuvaha-voenna-baza-blizo-do-damask.html", "text": "Израелските военни сили са атакували с ракети обекти близо до Дамаск, според „Al Masdar News“, предава Sputnik.\r\nДържавната информационна агенция на Сирия съобщи, че въздушните отбранителни системи са прихванали поне две ракети изстреляни от областта Ал-Касва“, която се намира в близост до Южен Дамаск.\r\nИзточници от сирийската армия са потвърдили, че атаките са инициирани от Израел. Йонислав Дочев", "date": "2018.05.08", "title": "Sputnik: Израелските сили атакуваха военна база близо до Дамаск"}
{"url": "http://www.focus-news.net/news/2018/05/08/2519541/antoniu-guterish-prizovavam-ostanalite-uchastnitsi-v-yadrenata-sdelka-s-iran-da-podkrepyat-sporazumenieto.html", "text": "Генералният секретар на ООН Антониу Гутериш призова останалите участници в ядрената сделка с Иран да се придържат към поетите си ангажименти, след като президентът на САЩ Доналд Тръмп обяви излизането на САЩ от сделката, предава AFP.\r\n„Призовавам останалите участници в сделката да се придържат напълно към поетите си ангажименти и да подкрепят споразумението“, заяви Гутериш в изявление. Йонислав Дочев", "date": "2018.05.08", "title": "Антониу Гутериш: Призовавам останалите участници в ядрената сделка с Иран да подкрепят споразумението"}
{"url": "http://www.focus-news.net/news/2018/05/08/2519543/mvnr-balgarkata-teodora-madzharova-koyato-se-namira-v-tezhko-zdravoslovno-sastoyanie-otpatuva-ot-istanbul-za-sofiya-v-spetsialno-oborudvana-lineyka.html", "text": "Българката Теодора Маджарова, която се намира в тежко здравословно състояние, отпътува тази вечер от Истанбул за София в специално оборудвана за целта линейка. Това съобщиха от Министерство на външните работи (МВнР). Тя пристигна на летището в турския град с редовен полет от Сау Паулу, където бе посрещната от представители на генералното ни консулство в Истанбул. Състоянието й е стабилно, което позволява пътуването до София да се осъществи, поясниха от лекарския екип, който пътува с нея. В момента представители на генералното ни консулство в Одрин са на ГКПП Капитан Андреево - Капъкуле, където граничните власти на двете държави я очакват. За осигуряване на най-бързото транспортиране на Теодора Маджарова до София  е създаден санитарен коридор.", "date": "2018.05.08", "title": "МВнР: Българката Теодора Маджарова, която се намира в тежко здравословно състояние, отпътува от Истанбул за София в специално оборудвана линейка"}
{"url": "http://www.focus-news.net/news/2018/05/08/2519548/sport-grigor-dimitrov-zagubi-ot-milosh-raonich-na-tenis-turnira-v-madrid.html", "text": "Българският тенисист Григор Димитров загуби от канадеца Милош Раонич с 5:7, 6:3, 3:6 в двубой от тенис турнира от сериите „Мастърс“ в Мадрид. След загубения първи сет, Григор Димитров успя да се върне в мача печелейки втория. В решаващия трети сет Григор Димитров допусна пробив при 4:3 за Раонич, който реши мача в полза на канадеца. Двубоят продължи 2 часа.", "date": "2018.05.08", "title": "Спорт: Григор Димитров загуби от Милош Раонич на тенис турнира в Мадрид."}
{"url": "http://www.focus-news.net/news/2018/05/08/2519538/modernizatsiyata-na-armiyata-zakona-za-veroizpovedaniyata-i-razhodite-za-otbrana-obsadiha-voenniyat-ministar-krasimir-karakachanov-i-liderat-na-bsp-korneliya-ninova-obzor.html", "text": "Малко повече от час продължи срещата между лидера на БСП Корнелия Нинова и вицепремиера, министър на отбраната и председател на ВМРО Красимир Каракачанов в зала „Изток“ на Народното събрание. На нея присъстваха още Атанас Зафиров, член на Изпълнителното бюро на БСП и съпредседател на Съвета по външна политика и международна дейност, сигурност и отбрана към Националния съвет на БСП и депутатът от ПГ на \"БСП за България\" Васил Антонов. От страна на ВМРО в зала \"Изток\" бе заместник-председателят на партията и депутат от ПГ на \"Обединени патриоти\" Искрен Веселинов. Теми на срещата бяха новият план на министъра за модернизация на армията, разходите за отбрана и подготвеният от него Закон за вероизповеданията. След срещата стана ясно, че по темата за разходите за отбрана БСП и Красимир Каракачанов имат разминаване. Министърът на отбраната Красимир Каракачанов заяви, че по темата за отбрана не би следвало политиците да са разделени на управляващи и опозиция. Каракачанов поясни, че е запознал БСП с два законопроекта, внесени в Министерски съвет и с трети, който предстои да бъде внесен и с неговите виждания по отношение на разходите за модернизация на армията. Каракачанов посочи, че ГЕРБ са избързали с внасянето на промени в Закона за вероизповеданията, след като вече е ясно, че той подготвя такъв. По думите му отношенията в управляващата коалиция на ниво правителство са прекрасни, според него \"явно скърцат колелата на каручката в парламента\". Вицепремиерът заяви, че не е искал разрешение от премиера за срещата, тъй като не са в такъв режим. По думите му няма как да се случи да говори с БСП за преформатиране на коалицията. „Когато ние сме в тази коалиция „Обединени патриоти“, на която аз държа, изпълняваме ангажиментите си до края. Дори някой да предложи формула, при която някой да действа сепаративно, аз няма да участвам в подобни неща“, допълни министър Каракачанов. Министърът подчерта, че по време на разговорите с опозицията за оставки не е ставало дума. Лидерът на БСП Корнелия Нинова обаче заяви, че именно с искане за оставка е започнала срещата. Тя посочи, че е потвърдила пред Красимир Каракачанов позицията на БСП, че правителството, в което участват патриотите е вредно за България и трябва да си ходи. Нинова каза още, че срещата не е била пазарлък и не е искала нищо от Каракачанов, въпреки че думата „оставка“ е достатъчно искане. По темата за промените в Закона за вероизповеданията, изготвяни от Красимир Каракачанов и внесения от ГЕРБ подобен законопроект, Нинова заяви, че най-логично е двата законопроекта да вървят заедно в парламента и между двете четения да се направи най-доброто за България. Нинова добави, че БСП е отворена за втора среща с военния министър по плана му за модернизация на армията. Тя подчерта, че БСП е готова да седне и да търси решение и да разговаря с всеки по теми, касаещи България и изтъкна, че темите като демография, здраве, образование и национална сигурност са надпартийни за БСП. За среща с ГЕРБ Корнелия Нинова заяви, че няма нито покана, нито желание. В тази връзка лидерът на опозицията потвърди още веднъж, че голяма коалиция между БСП и ГЕРБ е невъзможна и вредна за България. \r\nДеница КИТАНОВА", "date": "2018.05.08", "title": "Модернизацията на армията, Закона за вероизповеданията и разходите за отбрана обсъдиха военният министър Красимир Каракачанов и лидерът на БСП Корнелия Нинова (ОБЗОР)"}
{"url": "http://www.focus-news.net/news/2018/05/08/2519540/the-independent-evropa-atakuva-reshenieto-na-donald-tramp-da-iztegli-sasht-ot-yadrenata-sdelka-s-iran.html", "text": "Европейските съюзници на САЩ бързо атакуваха решението на президента Доналд Тръмп да изтегли страната си от ядрената сделка с Иран, пише британският вестник The Independent.\r\nМоменти след като Тръмп заяви, че се отказва от договорката, президентът на Франция Еманюел Макрон пусна изявление, в което заяви че Франция, Германия и Великобритания „съжаляват“ за предприетия ход.\r\n„Неразпространението на ядрени оръжия е под заплаха“, заяви Макрон.\r\nВърховният представител на ЕС по въпросите на външните работи и политиката на сигурността Федерика Могерини заяви: „Европейският съюз е решен да действа в съгласие със своите интереси и в защита на своите икономически инвестиции. Ядрената сделка с Иран е кулминацията на 12 години дипломация. Тя принадлежи на цялата международна общност.“\r\nОбръщайки се към Иран, Могерини призова гражданите и лидерите му „да не позволяват на никого да развали споразумението.“ Йонислав Дочев", "date": "2018.05.08", "title": "The Independent: Европа атакува решението на Доналд Тръмп да изтегли САЩ от ядрената сделка с Иран"}
{"url": "http://www.focus-news.net/news/2018/05/08/2519544/afp-sauditska-arabiya-podkrepya-i-privetstva-otteglyaneto-na-sasht-ot-yadrenata-sdelka-s-iran.html", "text": "Саудитска Арабия заяви, че „подкрепя и приветства“ решението на президента на САЩ Доналд Тръмп за оттегляне на страната от ядрената сделка с Иран, предава AFP.\r\n„Кралството подкрепя и приветства стъпките, обявени от президента на САЩ за излизане от ядрената сделка и възобновяването на икономическите санкции срещу Иран“, заявиха от външното министерство на Саудитска Арабия.\r\nИран е основният регионален съперник на Саудитска Арабия. Йонислав Дочев", "date": "2018.05.08", "title": "AFP: Саудитска Арабия „подкрепя и приветства“ оттеглянето на САЩ от ядрената сделка с Иран"}
{"url": "http://www.focus-news.net/news/2018/05/08/2519542/hasan-rouhani-iran-mozhe-da-prodalzhi-obogatyavaneto-na-uran-bez-ogranichenie.html", "text": "Президентът на Иран Хасан Роухани заяви, че Иран може да продължи обогатяването на уран „без ограничение“ в отговор на решението на президента на САЩ Доналд Тръмп във вторник да изтегли страната си от сделката, предава AFP.\r\n„Инструктирах Организацията на Иран за атомна енергия да предприеме нужните мерки за бъдещи действия, така че ако е нужно, да продължим индустриалното обогатяване на уран без ограничение“, заяви Роухани пред държавната телевизия.\r\n„Ще изчакаме няколко седмици преди да приложим това решение. Ще говорим с нашите приятели и съюзници, както и с останалите участници в ядрената договорка“, заяви той.  Йонислав Дочев", "date": "2018.05.08", "title": "Хасан Роухани: Иран може да продължи обогатяването на уран „без ограничение“"}
{"url": "http://www.focus-news.net/news/2018/05/08/2519545/barak-obama-reshenieto-za-izlizane-ot-sdelkata-s-iran-e-zabluda-i-seriozna-greshka.html", "text": "Бившият президент на САЩ Барак Обама направи публична критика на своя наследник, описвайки решението му за изтегляне на страната от ядрената сделка с Иран като „заблудено“ и „сериозна грешка“, предава AFP.\r\n„Реалността е ясна. Споразумението с Иран работи. Това е изглед споделен и от нашите европейски съюзници, независимите експерти и сегашният министър на отбраната на САЩ“, заяви Обама.\r\n„Затова днешното решение е толкова заблудено. Вярвам, че решението да се застраши ядреното споразумение без да има нарушение от страна на Иран е сериозна грешка“, допълни още бившият президент. Йонислав Дочев", "date": "2018.05.08", "title": "Барак Обама: Решението за излизане от сделката с Иран е заблуда и сериозна грешка"}
{"url": "http://www.focus-news.net/news/2018/05/08/2519547/afp-turtsiya-se-opasyava-ot-novi-konflikti-sled-reshenieto-na-donald-tramp.html", "text": "От президентството на Турция обявиха, че се опасяват от отварянето на „нови конфликти“, след като президентът на САЩ Доналд Тръмп обяви във вторник, че изтегля своята страна от ядреното споразумение с Иран, предава AFP.\r\n„Едностранното оттегляне на САЩ от ядреното споразумение е решение, което ще причини нестабилност и нови конфликти“, заяви говорителят на турското президентство Ибрахим Калин в пост в социалната мрежа „Туитър“. Йонислав Дочев", "date": "2018.05.08", "title": "AFP: Турция се опасява от „нови конфликти“ след решението на Доналд Тръмп"}
