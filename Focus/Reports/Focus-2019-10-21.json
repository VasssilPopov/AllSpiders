{"url": "http://www.focus-news.net/news/2019/10/21/2710642/sport-tiago-mota-mozhe-da-poeme-dzhenoa.html", "text": "Футбол: Бившият полузащитник на Дженоа Тиаго Мота е фаворит за поста на сегашния наставник Аурелио Андреацоли. В последните няколко дни клубното ръководство е получило втори отказ от Дженаро Гатузо, който е довел до преразглеждане на ситуацията и  обмисляне на възможността за привличането на Мота. \r\nЗа последно 37-годишняит Мота бе наставник в школата на Пари Сен Жермен, но напусна френския клуб през  лятото.", "date": "2019.10.21", "title": "Спорт: Тиаго Мота може да поеме Дженоа"}
{"url": "http://www.focus-news.net/news/2019/10/21/2710637/rosen-marinov-obshtina-svishtov-festivalat-za-stara-gradska-pesen-georgi-beykov-dokaza-che-tozi-vid-muzika-ima-pochitateli-i-to-ne-samo-sred-vazrastnite-hora.html", "text": "Радио „Фокус“ – Велико Търново Росен Маринов, директор Дирекция „Култура и културно наследство“ в Общината. Кулминацията на състезанието се е оказал неговият финал, при който Пламен Бейков, синът на певеца, в чиято памет се организира проявата, е изнесъл концерт. „Салонът на Първо българско народно читалище се оказа пълен в един момент. Това е обнадеждаващо за фестивала и означава, че тази музика все още има своите почитатели и още по-хубавото от това е, че – нормално е преобладаващата публика да е от хора на средна възраст, но имаше и млади хора. От гледна точка на организаторите и журито решихме да го стимулираме с една нова награда – за „най-млад изпълнител“.  Целта ни е да запалим повече хора към това изкуство, което е основополагащо в музикалната история не само на България, а и на Европа“, обясни още Росен Маринов. Организаторите на проявата вече се подготвят и за седмото и издание през 2020 година. \r\n \r\nЛуиза ТРАНЧЕВА", "date": "2019.10.21", "title": "Росен Маринов, Община Свищов: Фестивалът за стара градска песен „Георги Бейков“ доказа, че този вид музика има почитатели и то не само сред възрастните хора"}
{"url": "http://www.focus-news.net/news/2019/10/21/2710638/krasen-stanchev-balkanski-potok-pravi-balgariya-i-sarbiya-zavisimi-ot-edin-dostavchik.html", "text": "„Балкански поток“ прави България и Сърбия зависими от един доставчик. Това каза в обзорното предаване  „Това е България“  на  „Радио „Фокус“  Красен Станчев, основател на Института за пазарна икономика и преподавател в СУ „Св. Климент Охридски“. Според него в проекта става дума за диверсификация на маршрутите, но не и на доставчиците. „Диверсифицира на доставчиците няма, защото не се вижда друг доставчик, освен „Газпром“. Когато 90% от капацитета се запълва от този доставчик, означава, че други доставчици не могат да го ползват. Ако има находища на газ в Черно море, те не могат да се ползват при тази магистрала, защото тя ще бъде запълнена. Няма политически ползи в тази работа“, каза още Станчев. Той оспори и твърденията, че наличието на газопреносната мрежа у нас е гарант за мир. „Не смятам, че е верен аргументът, че там,  където има такава магистрала, има пренос на суровини и това е гаранция за мир и пример за това са отношенията Кюрдистан – Сирия, Кюрдистан – Ирак. Подобен тръбопровод има и между Баку и Черно море и 2008 година там имаше война. Не на последно място може да се говори и за Украйна с подобни проблеми и Чечня. България е член на НАТО и ЕС и няма заплахи за нас, а ако има, имаме други гаранции за съдействие“, каза още Станчев. По думите му към момента Европейският съюз няма как да вземе отношение по темата. „Онова, което има като изискване на Третия енергиен пакет и беше проблем с първия вариант на Южен поток, сега няма такава клауза и това означава, че ЕС не може да коментира нищо. Ние имаме обещание за ползване от трети страни на тази тръба, но капацитетът е такъв, че никой няма да може да я ползва, независимо дали е български или чужд производител и доставчик на газ“, допълни още Станчев.", "date": "2019.10.21", "title": "Красен Станчев: „Балкански поток“ прави България и Сърбия зависими от един доставчик"}
{"url": "http://www.focus-news.net/news/2019/10/21/2710641/alsat-m-na-balgariya-tryabva-da-se-otgovori-vse-oshte-se-obmislya-formata.html", "text": "На проведената в неделя лидерска среща е решено, че на България трябва да се отговори, все още се обмисля формата, информира скопският телевизионен канал  „Алсат М“ , излъчващ на албански език в материал, представен без редакторска намеса. \r\nМакедония трябва да приеме резолюция, която да заяви на България какви са новите червени линии в отговор на обидите и изнудването от страна на София. Това е предложението на лидера на ВМРО-ДПМНЕ Християн Мицковски, който го постави за разглеждане на лидерската среща при президента в неделя. То получи одобрение от всички партии. От опозиционната партия заявиха, че през следващите дни ще реагират чрез парламента или по друг начин. \r\n„И по отношение на всички реакции на тази декларация е неизбежно от наша страна  Република Македония да не реагира на такава декларация, след като практически всички, включително Пендаровски и Заев, се съгласиха, че е необходим спешен отговор. Ще видим след няколко дни как ще се придвижи това. Ако те не поемат инициативата, ВМРО-ДПМНЕ ще го направи \", каза Игор Янушев от опозиционната партия. \r\nОт СДСМ изразиха мнението, че никой не може да ни отрече това, което е потвърдено в Организацията на обединените нации, а това е, че сме македонци и говорим македонски. Трябва да изградим отношения с България и всички наши съседи отговорно, без да обиждаме никого и да бъдат нарушавани националните чувства. \r\n„Знаем, че Република България е в последните етапи на кампанията за местни избори и знаем, че по някакъв начин ще започне кампания и у нас. И ние трябва да бъдем много внимателни, по никакъв начин да не позволим Договора (с България) да бъде политизиран, това е целта на този Договор \", каза Костадин Костадинов от СДСМ. \r\n \r\n  Юлиян Марков", "date": "2019.10.21", "title": "„Алсат М“: На България трябва да се отговори, все още се обмисля формата"}
{"url": "http://www.focus-news.net/news/2019/10/21/2710640/obshtina-kyustendil-shte-izvarshi-dezakarizatsionna-obrabotka-na-trevnite-ploshti-i-ulichnite-prostranstva-v-grada.html", "text": "Община Кюстендил ще извърши дезакаризационна обработка на тревните площи и уличните пространства в града. Това съобщиха за Радио „Фокус” – Кюстендил от Община Кюстендил. Обработките ще започнат след 20.00 часа. Те ще се извършат с помощта на подвижен многофункционален генератор за влажна дезинсекция от ново поколение, монтиран на високо проходим автомобил, предназначен за мащабни, аерозолни обработки срещу бълхи, кърлежи, ларвицидни форми на комари,  дървесни вредители. Площите ще бъдат третирани с препарат „Тализма ЕК”, карантинният срок е 24 часа. \r\nВенцеслав ИЛЧЕВ", "date": "2019.10.21", "title": "Община Кюстендил ще извърши дезакаризационна обработка на тревните площи и уличните пространства в града"}
{"url": "http://www.focus-news.net/news/2019/10/21/2710644/edin-mladezh-e-zaginal-a-drugi-trima-sa-raneni-pri-katastrofa-kray-zlatitsa-obzor.html", "text": "Един младеж е загинал, а други трима са ранени при катастрофа на изхода на гр. Златица. Сигналът за инцидента е подаден на телефон 112 в 6.50 часа. Установено е, че са катастрофирали два леки автомобила – „БМВ“ и „Ауди“, като вероятната причина е отнето предимство. От  ОДМВР – София  съобщиха че двама от пострадалите са транспортирани в „Пирогов“, други двама са в болницата в Пирдоп. По-късно е получена информация, че 20-годишният младеж, настанен в Пирдопската болница е починал. \r\nОт  болница „Света Анна“ в столицата  съобщиха че едната жена, настанена при тях, е с парциален пневмоторакс, фрактура на ребрата, полифрагментна фрактура на скапула. Жената е хоспитализирана в Клиниката по хирургия на болницата.  Един от пострадалите  също е опериран и е с пневмо перитонеум, хоспитализиран е в клиниката.  Други двама младежи са с травми на меките тъкани, прегледани са  и са освободени за домашно лечение.  \r\nЗаради инцидента временно е бил затворен пътят I-6 Златица – Пирдоп в рамките на гр. Пирдоп. Бил е организиран обходен маршрут по съседните улици в населеното място, като трафикът е бил регулиран от „Пътна полиция“.", "date": "2019.10.21", "title": "Един младеж е загинал, а други трима са ранени при катастрофа край Златица (ОБЗОР)"}
{"url": "http://www.focus-news.net/news/2019/10/21/2710639/krasen-stanchev-za-sigurnostta-na-balgariya-v-balkanski-potok-sa-nuzhni-klauzi-kato-v-severen-potok.html", "text": "За сигурността на България в „Балкански поток“ са нужни клаузи като в „Северен поток“. Това каза в обзорното предаване  „Това е България“  на  „Радио „Фокус“  Красен Станчев, основател на Института за пазарна икономика и преподавател в СУ „Св. Климент Охридски“.Според него в договорите по „Северен поток“ няма риск за страната-домакин. „Там Германия няма задължението да плати, ако не се вземат количествата, планирани за доставка, докато в нашия случай има подобни клаузи. Чисто българските проблеми са, че „Булгартрансгаз“ няма онези активи, нужни за получаване на кредит. Трябва някой друг да гарантира кредита, но ако БЕХ изпадне в трудно положение, тогава изход ще бъде само българската държава“, обясни Станчев. По отношение на опасенията, че газопреносната система е чужда собственост, той заяви, че това не е проблем, но въпросът е кой може да бъде доставчик. „Когато има съчетание на двете, тогава има зависимост. Тръбите и в Саудитска Арабия, и в Казахстан, и в Либия са международна собственост, което не е проблем. Важното е, кой може да я ползва“, каза още експертът. Според Станчев България няма да бъде голям газоразпределителен център, тъй като доставчикът е един и чужди доставки няма да успеят да преминат по тръбата. Експертът видя и руска зависимост в проекта. „Балкански поток“ не е газов проект за Балканите, а е за руски интереси. Русия има право да иска каквото прецени, проблемът у нас е, че много хора искат да им помогнем. Това не е пропуск, а желание за помощ на руски държавни проекти, осъществени от техни държавни компании. Те имат интерес да поставят в зависимост други страни, което ще е трудно за Балканите, защото ресурсите са местни, а България не е така“, заяви още Станчев. Той допълни, че плановете са мрежата да бъде изцяло българска собственост, но ако не могат да се върнат средствата, взети назаем за изграждане, то тогава собственик ще бъде този, който е дал финансирането. „Няма логично обяснение на това, което се случва, освен корупция. Има много въпроси без отговор. Трябва да се пита за бизнес-плана и защо няма изгодни клаузи за страната-домакин, каквито са в „Северен поток“; защо компания, която няма достатъчно активи, ще изгражда проекта. Парламентарният контрол се занимава с много неща, но не и с руски държавни проекти и те се случват от десетилетия по един и същ начин, но сметките се плащат след това“, допълни още Станчев.", "date": "2019.10.21", "title": "Красен Станчев: За сигурността на България в „Балкански поток“ са нужни клаузи като в „Северен поток“"}
{"url": "http://www.focus-news.net/news/2019/10/21/2710646/blizo-chas-prodalzhi-bdenieto-pred-frenskoto-posolstvo-v-podkrepa-na-evropeyskoto-badeshte-na-makedoniya.html", "text": "Близо час продължи бдението пред Френското посолство в подкрепа   на европейското бъдеще на Северна Македония, предаде репортер на  Агенция \"Фокус\" . В началото се събраха десетина души, малко по-късно към тях се присъединиха и още хора. \r\nНа събитието присъстваха и македонски българи и техни потомци.В района бе засилено полицейското присъствие. \r\nДеница КИТАНОВА", "date": "2019.10.21", "title": "Близо час продължи бдението пред Френското посолство в подкрепа на европейското бъдеще на Македония"}
{"url": "http://www.focus-news.net/news/2019/10/21/2710649/na-22-oktomvri-ot-800-chasa-se-zabranyava-prestoyat-i-parkiraneto-na-patni-prevozni-sredstva-na-parkinga-na-pl-kn-aleksandar-i.html", "text": "Във връзка с провеждане на събитие на 22 октомври 2019 г. от 8:00 часа до приключване на мероприятието на 23 октомври 2019 г. ще бъде забранен престоят и паркирането на пътни превозни средства на паркинга на пл. „Кн. Александър I“ /средната част на паркинга/ – 50 /петдесет/ паркоместа. Това съобщиха от  Столична община .", "date": "2019.10.21", "title": "На 22 октомври от 8.00 часа се забранява престоят и паркирането на пътни превозни средства на паркинга на пл. „Кн. Александър I“"}
{"url": "http://www.focus-news.net/news/2019/10/21/2710645/zemetresenie-s-magnitut-26-e-registrirano-v-rayona-na-dospat.html", "text": "Земетресение с магнитут 2.6 е регистрирано в района на Доспат. Това съобщиха за  Агенция „Фокус“  от  Националния институт по Геофизика, Геодезия и География (НИГГГ) . Земетресението е на 11 км северно от Доспат и на 130 км юг-югозапад от София. Няма данни земетресението да е усетено в близки населени места – Пещера, Сърница, Гоце Делчев.  \r\nВиолета СИМЕОНОВА", "date": "2019.10.21", "title": "Земетресение с магнитут 2.6 е регистрирано в района на Доспат"}
{"url": "http://www.focus-news.net/news/2019/10/21/2710692/moskovskiy-komsomolets-kremal-se-razocharova-ot-zelenski.html", "text": "Владимир Зеленски сякаш разочарова Владимир Путин., пише руският вестник  “Московский Комсомолец“ \r\nВ понеделник на брифинг за журналисти представител на президентската администрация заяви, че Кремъл не разбира какво се случва в Киев. \"Има някаква помия\", коментира Ушаков. Той припомни, че след срещата на съветниците на президентите на страните, включени в „Нормандската четворка“, техните споразумения бяха обезпечени с решенията на контактната група и беше подписан съгласуван текст по „формулата на Щанмайер“, описваща особеностите на влизането в сила на Закона за специалния статус на Донбас. (Според формулата, предложена от настоящия президент на Германия, той започва да действа временно в деня на изборите и постоянно след публикуването на доклада на ОССЕ за техните резултати). \r\nРуската страна се надяваше, че след като войските се отдалечат от линията на съприкосновение, ще бъде възможно да се събере „нормандската четворка“, за да се споразумеят за следващите стъпки в Донбас. Втората половина на октомври се счита за възможен срок за срещата на върха. Ситуацията обаче започна да се развива по различен сценарий. Първо, в Украйна националистите отново се активираха. В Киев те се обединяват и дестабилизират властите, а в зоната на съприкосновение, където пристигат батальоните, „се опитват да попречат на извеждането на силите. Имаше заплаха, че те могат да заемат позициите на украинските военни“, оплака се Ушаков.В същото време украинските служители, отговорни за разрешаването на кризата, заеха странна позиция. По-специално пресцентърът на представителя на Киев в контактната група по Донбас Леонид Кучма наскоро заяви, че политическата част от „Минските споразумения“ може да бъде приложена само след разпускането на ДНР и ЛНР и пълната демилитаризация на отделните населени места в Донбас. Този подход никога не е сериозно обсъждан и, разбира се, е в противоречие със сключеното през 2015 г. споразумение. \r\nСпоред Кремъл самият Зеленски също заема неясна позиция тогава, когато, както каза Владимир Путин, са необходими политическа смелост и сили, за да се реши въпроса. „Едно е да играеш нечия роля, а друго - да бъдеш някой“, предупреди Путин. Засега да стане някой и да заеме конструктивна позиция при разрешаването на кризата не му се отдава на Зеленски, казват в Москва. \r\n \r\n  Юлиян Марков", "date": "2019.10.21", "title": "„Московский Комсомолец“ : Кремъл се разочарова от Зеленски"}
{"url": "http://www.focus-news.net/news/2019/10/21/2710643/aktsenti-v-sutreshniya-blok-dobro-utro-balgariya-na-radio-fokus-za-22-oktomvri.html", "text": "Януари 2020 година предстои социална промяна, която засяга ТЕЛК решенията. Отпада изискването в състава на комисиите да има тесен специалист по заболяването на явяващия се. Липсата на обективна оценка от тесен специалист е една от причините здравни специалисти да коментират, че решението на Министерския съвет ще доведе до нови проблеми. До какво ще доведат промените, ощетяват ли те пациента? Темата ще коментираме в сутрешния блок  „Добро утро, България“  на  Радио „Фокус“  с Иван Нейков, бивш социален министър, а сега директор на Балканския институт по труда и социалната политика. \r\nЗащо Париж спря Скопие и Тирана на входа на ЕС? Дали френският президент Еманюел Макрон не преосмисли ветото си след като стана ясно, че той ще посети двете балкански държави през ноември, преди следващата срещата на върха на ЕС през декември? За действията на ЕС и политиката на България спрямо Западните Балкани ще разговаряме с политолога Даниел Смилов. \r\nМестни избори 2019: В предизборното ни студио ще разгледаме какви решения предлага БСП за жилищната и социалната политика, както и за управлението на общинската собственост? Гост в ефира ще бъде Диана Тонова, кандидат за общински съветник от БСП и бивш областен управител на София. \r\nРъст на ранните кандидатури за прием в западни университети за Варна и региона отчита международният проект „Световно образование“. С какво западните университети са по-привлекателни за родните студенти, ще научим от репортерът ни в морската столица Десислава Василева. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 22 октомври, с водещ Йоланда Пелова.", "date": "2019.10.21", "title": "Акценти в сутрешния блок „Добро утро, България“ на Радио „Фокус“ за 22 октомври"}
{"url": "http://www.focus-news.net/news/2019/10/21/2710651/spetsializiraniyat-sad-ostavi-v-aresta-biznesmenat-nikolay-banev-obzor.html", "text": "В Специализирания наказателен съд се проведе заседание по делото срещу Николай, Евгения и Мария Баневи по обвинение за образуване и ръководене на организирана престъпна група за данъчни измами и пране на пари. Делото беше гледано от 20-и състав. По време на делото адвокатите на подсъдимите изискаха оригинали справки на декларации за дружествата „Полимери“ и „Партнер комерс от НАП. Документите трябва да бъдат представени преди разпита на свидетелите. От Прокуратурата твърдят, че са представени такива документи на електронен носител, тъй като обемът им е много голям - 27 чувала. Заради поисканите нови доказателства от НАП, делото беше отложено. Защитата на Николай Банев поиска да бъде преразгледана мярката му за неотклонение „Задържане под стража“. Като причина те посочиха невъзможността на подсъдимия да се грижи за жена си – Евгения Банева, за която стана ясно, че се лекува от онкологично заболяване, както и за децата си. Адвокатите му са на мнение, че домашният арест не би възпрепятствал по никакъв начин хода на делото. Според Прокуратурата единствената адекватна мярка срещу Николай Банев е „Задържане под стража“, тъй като има реална опасност той да се укрие или да извърши ново престъпление. Освен това държавният орган посочи, че към подсъдимия има и обвинение за закана за убийство, както и за лъжесвидетелство. След като се оттегли да вземе решение по делото, Специализираният съд постанови да остави в ареста Николай Банев. Според правосъдния орган все още е налице опасност от укриване и извършване на нови престъпни деяния от страна на подсъдимия, предвид тежестта на извършените вече от него престъпления. Делото е в начална фаза и според съда съществува опасност от повлияване на свидетелите, ако Банев e на свобода. Съдът подчерта, че той е намерил начин и да вкара мобилен телефон в ареста, което е в разрез със закона. На база на всичко това съдът реши, че към момента няма налични причини за изменение на мярката за неотклонение \"Задържане под стража\". \r\nЗорница КОСТАДИНОВА", "date": "2019.10.21", "title": "Специализираният съд остави в ареста бизнесменът Николай Банев (ОБЗОР)"}
{"url": "http://www.focus-news.net/news/2019/10/21/2710647/s-bogata-programa-be-otbelyazano-10-to-yubileyno-izdanie-na-praznika-na-brezhanskiya-kesten.html", "text": "С богата програма бе отбелязано 10-то юбилейно издание на Празника на брежанския кестен. Това съобщиха за  Радио „Фокус“  - Пирин  от Сдружение „Хора и традиции“.  „Огражденска четворка“, „Щуро маке“ с Ирина Паскалева и Здравко Георгиев, ансамбъл „Веселие“, МФГ „Веселие“, празник на децата, пленер за българската гора, поетична вечер с Надежда Захариева отбелязаха достойно празника-преклонение пред природното и човешко богатство на брежанския регион. Тържествен звън огласи село Брежани и за Десетия празник на брежанския кестен, който сдружение „Хора и традиции“ организира съвместно с кметство Брежани, с изключителното съдействие на община Симитли Апостол Апостолов, както и с подкрепата на Югозападно предприятие Благоевград. \r\nНа 19 октомври празникът на брежанския кестен започна с трапеза и хляб и неповторимото ухание на печените брежански кестени на Марчело Канестрели. Всяка година дамите на село Брежани ни изненадват с кулинарното си майстроство и изкуството да сътворят брежанските кестени в кулинарни продукти. Тази година към тях се присъединиха традиционни и вкусни ястия от още три планини. Кулинарната изложба събра вкус и аромати от Пирин, Рила, Влахина и Малешевска планина. \r\nПразничната програма започна от 11:30 часа с участието на ансамбъл „Веселие“, МФГ „Веселие“, децата от КУД Гоце Делчев, Република Северна Македония, „Огражденска четворка“ и оркестър „Щуро маке“ със солисти - Ирина Паскалева и Здравко Георгиев. \r\n„С празника сдружението цели да популяризира кестените, но и да мотивира хора и институции за възстановяването на кестенивите гори, които в последните години търпят поражения от болест по кората на дърветата. Резултат от съвместната работа на сдружението и Югозападното държавно предприятие са засадените десетки декари нови гори с кестени, които ще дадат плод след десет години“ посочи - Снежана Стоименова. Тя отбеляза, че кестените могат да бъдат и поминък на населението, защото търсенето на този вкусен и полезен плод е огромно. \r\nЗа юбилейното издание, Румяна Панова, председателят на сдружение „Хора и Традиции“, заедно със Снежана Стоименова подариха почетни плакети на верните приятели и организатори на това прекрасно събитие. \r\nОрганизаторите се надяват да мотивират инициативни хора да развият възможностите на природните богатства на Брежани. \r\nНа празника присъстваха кметът на община Симитли Апостол Апостолов, кметове на селата в община Симитли, председателят на Общински Съвет Симитли Владимир Христов, общински съветници, представители от Р. Северна Македония. \r\nЛивия НИНОВА", "date": "2019.10.21", "title": "С богата програма бе отбелязано 10-то юбилейно издание на Празника на брежанския кестен"}
{"url": "http://www.focus-news.net/news/2019/10/21/2710320/izteglyaneto-na-kyurdite-ot-severna-siriya-komentari-v-svetovniya-pechat-agentsiya-fokus.html", "text": "Започналото изтегляне на кюрдите от Северна Сирия след договореното примирие между Турция и САЩ е една от централните теми в световния печат. \r\n*** \r\n \r\n Кюрдските сили обвиниха Турция и нейните съюзници, че блокират изтеглянето им от граничния регион в североизточна Сирия, обвинявайки Анкара в опити да осуети изпълнението на ключовото искане за прекратяване на огъня, договорено със САЩ, пише американският вестник  The Wall Street Journal . \r\nАнкара се споразумя с Вашингтон в четвъртък за петдневно примирие, по време на което се очаква сирийските кюрди да се оттеглят от района, който Турция определи като зона за сигурност по границите на двете държави. И двете страни се обвиниха взаимно в нарушаване на прекратяването на огъня, като в центъра на боевете се намира ключовия  граничен град Рас ал Айн. \r\nВ неделя се възобновиха леки сражения в граничния град  след кратка пауза , според активисти в района. Сирийските демократични сили (СДС), ръководени от кюрдските автономни власти, казват, че турските сили и техните съюзници използват артилерия и леко оръжие, за да поддържат блокадата на обсадения град. \r\nСДС обвиниха Турция, че планира „операция за етническо прочистване“, намеквайки, че Анкара пречи на оттеглянето, за да хване в капан  кюрдите и да възобнови бомбардировките след изтичане на прекратяването на огъня. СДС заявиха, че 20 цивилни и 14 бойци са били убити от обявяването на прекратяването на огъня в четвъртък вечерта. Те призоваха САЩ да наложат прекратяването на огъня и да осигурят хуманитарен коридор за евакуации. \r\nМинистерството на отбраната на Турция късно в събота отрече опити да се предотврати изтеглянето на кюрдите от района. Информацията за това кои пътища да се използват за безопасен проход е била съобщена на американските военни власти. \r\n\"Ние не сме нападали, спазваме примирието\", заяви говорителят на президента на Турция Ибрахим Калън пред The Wall Street Journal в събота. \"Ние им даваме шанс да си тръгнат.\" \r\nТурските власти от своя страна обвиниха кюрдските сили в многократни нарушения на прекратяването на огъня, заявявайки, че кюрдските бойци са извършили 16 атаки, вариращи от снайперистки огън до ракети „земя-земя“. Министерството на отбраната на Турция заяви, че турски войник е убит от кюрдски сили в сирийския граничен град Тел Абаяд. \r\nМеждувременно Турция позволи на един конвой от линейки и други автомобили да евакуира около 30 ранени хора от обсадения Рас ал Айн до Тел Тамар в събота следобед, заявиха активисти в района. По-тежко ранените обаче останаха в обсадения град, добавиха те. \r\nАмериканските представители заявиха, че администрацията на Тръмп работи активно, за да гарантира, че споразумението се спазва. \r\n„Съединените щати продължават да разговарят с двете страни, за да гарантират спазването на паузата и да (осигури възможността) кюрдските сили безопасно да се изтеглят от контролираната от планираната зона за сигурност“, заяви американски представител. \r\n*** \r\n \r\n  Представителят на „Сирийските демократични сили“ Редур Халил заяви, че войските им ще се изтеглят от границата с Турция в съответствие с договорената сделка между Вашингтон и Анкара, която даде възможност за евакуирането на кюрдски войници и цивилни от региона, пише израелският вестник  The times of Israel . \r\nХалил заяви, че планът за евакуация от град Рас ал Айн, където по-рано имаше информация, че боевете между кюрдски и турски сили продължават, ще бъде осъществен до 21 октомври, ако няма забавяния.  \r\nТой каза, че силите на СДС ще се изтеглят от региона между градовете Рас ал Айн и Тел Абияд и ще отстъпят на 30 км от турската граница. \r\nСпоред изданието това е първият случай, в който кюрдските сили заявяват официално намерението си да се изтеглят от определената от Турция зона за сигурност в региона. В изявлението се казва, че изтеглянето е координирано със САЩ. Споразумението не уточнява обаче точно от кои региони СДС трябва да се изтегли.  \r\nПредишните споразумения между САЩ и Турция за зоната за сигурност по северната граница на Сирия се провалиха, заради различия в дефинициите за буферната зона, която Анкара иска да установи в региона. \r\nХалил заяви, че частична евакуация вече била проведена в Рас ал Айн, след дълго забавяне и със сътрудничеството на САЩ. \r\nАнкара се съгласи да прекрати временно офанзивата си в Северна Сирия за пет дни, за да позволи на кюрдските сили да се изтеглят от границата. \r\nВъпреки това президентът на Турция Реджеп Тайип Ердоган предупреди, че операцията ще продължи и ще „смаже“ кюрдските сили, ако те не изпълнят обещаното от САЩ.  \r\nПо-рано СДС и турските въоръжени сили си размениха множество обвинения в нарушение на временното преустановяване на военните действия.  \r\nТурската офанзива беше започната на 9 октомври, като правителството в Анкара твърди, че това е операция, която защитава националната сигурност на страната. Въпреки това военните действия предизвикаха нова хуманитарна криза в Сирия.   \r\n*** \r\n \r\n  Турция и Русия ще обсъдят изтеглянето на силите на „Отрядите за народна самоотбрана“ (ОНС) и „Работническата партия на кюрдистан“ (ПКК) от Северна Сирия, в частност от градовете Манбидж и Айн ал Араб по време на разговорите в град Сочи, насрочени за 22 октомври, пише вестник  Hurriyet Daily News  . \r\nТова заяви външният министър на Турция Мевлют Чавушоглу.  \r\nАнкара се споразумя с Вашингтон на 17 октомври да обяви временно прекратяване на военните действия в региона, за да позволи на силите на ОНС и ПКК да се изтеглят от планираната от Анкара зона за сигурност в Северна Сирия.  \r\nТурският президент Реджеп Тайип Ердоган ще се срещне с руския държавен глава Владимир Путин на 22 октомври, в спешна среща, свързана със Сирия.  \r\nПред журналисти Чавушоглу заяви, че Турция очаква ОНС да бъдат премахнати от регионите, където сирийското правителство, с подкрепата на Русия, разположи свои сили в северната част на страната.  \r\nТой добави, че Турция не иска да види дори един член на кюрдските сили в зоната за сигурност след края на договореното прекратяване на военните действия.  \r\nНа 9 октомври Турция започна операция „Извор на мира“, за да подсигури, според правителството в Анкара, югоизточната си граница със Сирия. Турция иска да установи зона за сигурност на територията на Северна Сирия, която да е чиста от елементи на обявените за теорристични организации от Анкара ОНС и ПКК.  \r\nНа 17 октомври Турция се съгласи на временно прекратяване на операцията, за да се изтеглят силите на кюрдите от границата.  \r\nТова се случи след среща между Ердоган и американския вицепрезидент Майк Пенс, които се срещнаха в турската столица същия ден.", "date": "2019.10.21", "title": "Изтеглянето на кюрдите от Северна Сирия - коментари в световния печат (Агенция \"Фокус\")"}
{"url": "http://www.focus-news.net/news/2019/10/21/2710323/aktrisata-koyna-ruseva-shte-se-sreshtne-s-uchenitsi-ot-varna.html", "text": "Актрисата Койна Русева ще се срещне с възпитаници на Общинския детски комплекс (ОДК) във Варна в края на октомври. Това съобщиха от  ОДК . Срещата с актрисата ще се проведе пред зала 1 на Фестивалния и конгресен център на 28 октомври. Тогава тя ще гостува с пиесата „Умопомрачение“ от Сам Бобрик. Пред децата от театралните школи „Глобус“, „Палечко“, „Вълшебната завеса“, „Златното ключе“ и кинематографистите от „Братя Люмиер“ актрисата ще разкаже любопитни моменти от своята кариера и ще отговори на въпросите на децата.  \r\nПроектът „Вдъхновяващи срещи“ на ОДК – Варна, който започна през миналата учебна година, събира възпитаници на школите с различни успели личности от културния и обществен живот на страната и чужбина. До този момент участие в него са взели актьорите Кръстю Лафазанов и Мариан Вълев, телевизионната водеща Диана Любенова, журналистът Георги Тошев, режисьорът Теди Москов, художникът Светлин Ненов и много други.", "date": "2019.10.21", "title": "Актрисата Койна Русева ще се срещне с ученици от Варна"}
{"url": "http://www.focus-news.net/news/2019/10/21/2710321/v-makedoniya-shte-se-provedat-predsrochni-izbori-na-12-april-2020-godina-obzor.html", "text": "Лидерската среща, организирана от президента на Македония Стево Пендаровски в 17:00часа местно време (18:00 часа българско време), е първата среща в този формат от началото на държавната независимост. Досега нито една лидерска среща, организирана от президента на тогавашната Република Македония и сега Република Северна Македония, не е била провеждана без участието на международен фактор. \r\nСлед приключването на първата част президентът Стево Пендаровски се обърна към нацията \r\n„Страната ни е в подобна ситуация за трети път“, каза той, като припомни и трите ситуации, но за разлика от предишните, този път Македония изпълни всички поставени условия. \r\nВсички присъстващи лидери са изразили съгласие, че пътят към членство в ЕС е единственият път за Македония, тъй като това е единственият път към по-добро бъдеще. \r\n„Имаме държавен консенсус, независимо от заключенията на срещата на върха на ЕС, имаме съгласието на всички присъстващи, че нямаме проблем с новата методология, която се предлага. Съгласни сме с обратимостта на процеса, защото ние няма от какво да се страхуваме и всички присъстващи казаха „не“ за каквито и да било алтернативи на процеса . Имаше предложения да ни включат в категорията „съседство“, но ние сме част от Европа и не търсим алтернатива, а само пълноправно членство в организацията“, каза президентът. \r\nВсички, които са на власт или в опозиция през следващия период, обещаха да работят за присъединяване към Европа. \r\nСлед почивката бе обсъдена втората точка, а именно предсрочните парламентарни избори и решението кога да бъдат проведени. \r\nПредсрочните парламентарни избори ще се проведат на 12 април, заяви премиерът Заев след срещата при президента Пендаровски. Това означава формиране на служебно правителство на 3 януари 2020 година. \r\nСпоред канала това е била първата пречка да се отхвърли предложение, направено от премиера Заев за провеждане на изборите на 22 или 29 декември. Лидерът на опозиционната ВМРО-ДПМНЕ Християн Мицковски реагира най-остро, подчертавайки, че в такъв случай правилото за назначаване на служебно правителство 100 дена преди няма да бъде спазено Били са предложени и други дати, но 12 април се е оказал най-приемливият вариант. \r\nНа лидерската среща Заев потвърди позицията на партията, че за СДСМ е приемливо да се гласува в един избирателен район или с отворени листи. Не е договорен служебен премиер, Това ще бъде обсъдено в рамките на коалицията. \r\nПремиерът заяви, че след лидерската среща ще се срещне с по-малките партии в управляващата коалиция. \r\nВярвам, че гражданите ще вземат мъдро решение, с което ще трасират пътя на нас политиците, които ще получим подкрепа, да ръководим страната, заяви премиерът и лидер на СДСМ Зоран Заев, който след срещата с президента Стево Пендаровски заяви, че изборите ще се проведат на 12 април догодина. \r\nТой каза, че датата е постигната с консенсус и че е обсъдена ратификацията на Протокола за присъединяване към НАТО. \r\nОтговаряйки на въпроси на журналистите, Заев каза, че чрез вътрешни консултации в СДСМ ще бъде избран служебният премиер, който ще встъпи в длъжност на 3 януари. \r\nТой смята, че сега е подходящ момент да се говори за промяна на изборния модел и според СДСМ, както той посочи, е приемливо да има един избирателен район и отворени листи. \r\n„Тази дата ни дава възможност да обсъдим изборния модел. Като председател на най-голямата политическа партия в страната, аз съм на мнение, че държавата трябва да направи крачка към демократизация на процеса. СДСМ приема варианта за един избирателен район и отворени листи. Искам да чуя и по-малките политически партии, защото по-големите партии често се събираме и не е редно сами да решаваме. Имах среща с партиите в нашата коалиция и те са за един избирателен район. Вярвам, че държавата ще намери силите да направи крачка към по-голяма демократизация на изборния процес, за да се засили плурализмът в страната чрез парламента, каза Заев. \r\nЛидерът на ВМРО-ДПМНЕ заяви след срещата: \r\n„Изборите са неизбежни след този провал. Сегашното управление е победено! На тези избори ще победи обновяването на Македония и сега ни чака работа всеки ден, за да можем да постигнем това, което сме замислили. Ще предложим закони за реформи, защото трябва да започнем от някъде. Хората трябва да дойдат в ада за нашите граждани. Ревизионизмът няма да бъде политика на ВМРО-ДПМНЕ. Призовавам прокуратурата и съдебната система да работят независимо и в тази страна не трябва да има недосегаеми професии. Никога не ми е идвало наум да защитавам престъпници. Ще се провери произхода на собствеността на всички настоящи и бивши политици. Трябва да бъдем политици, които ще гарантират модерно бъдеще за нашите граждани“. \r\nЛидерите на партиите от албанския спектър очакват изборите да донесат промяна. \r\nНа 12 април ще имаме избори и това ще бъде добър ден за всички, когато ще изгрее ново слънце, особено при албанците, заяви лидерът на Алтернатива Африм Гаши след лидерската среща, проведена във Вила Водно по инициатива на президента Стево Пендаровски. \r\n\"Ще трябва да дойдат дългоочакваните промени и смятам, че ще е добре за всички граждани на страната\", каза Гаши. \r\nЗиядин Села , лидер на Алианса на албанците подчерта, че \"12 април е възможност за промяна и възстановяване на демокрацията.\" \r\n\"Нека върнем надеждата на много млади хора, които бягат от страната, без условия на живот, без образование, без здравна система\", каза Села. \r\nСъгласихме се да отидем на предсрочни парламентарни избори, заяви лидерът на БЕСА Билал Касами: \r\n„Решихме, че след случилото се с неуспеха за получаване на дата за преговори Северна Македония и гражданите на страната остават ангажирани с евроатлантическия път. Нека да си направим домашното, за да получим дата за преговори на следващата среща на върха на ЕС, каза Касами. \r\n \r\n  Юлиян Марков", "date": "2019.10.21", "title": "В Македония ще се проведат предсрочни избори на 12 април 2020 година (ОБЗОР)"}
{"url": "http://www.focus-news.net/news/2019/10/21/2710324/blizo-5500-sa-podadenite-zayavleniya-za-otpuskane-na-tseleva-pomosht-za-otoplenie-v-plovdiv.html", "text": "5480 лица и семейства са депозирали заявления за отпускане на целева помощ за отопление в Пловдив за предстоящия отоплителен сезон. Това съобщиха за  Радио „Фокус“ – Пловдив  от Дирекция „Социално подпомагане“ – Пловдив. В 3 220 от случаите лицата са заявили като вид на ползваното отопление електроенергия, 1 379 – твърдо гориво, като 80 лица и семейства желаят да го получат в натура, в 303 от случаите – топлоенергия, а в един е заявен природен газ като вид на ползваното отопление. \r\nИздадените индивидуални административни актове за отпускане на целева помощ за отопление по постъпилите заявления-декларации по данни към 11 октомври са 4 111, а за отказ - 564. В процес на обработка са 805 заявления. \r\nРазмерът на целевата помощ за отопление за сезон 2019/2020 г. е 93.18 лв. Той е определен на база на осреднена крайна продажна цена на електроенергията за битови потребители към 31 октомври тази година. Помощта за 5-те месеца на предстоящия отоплителен сезон се изплаща през месеца, следващ този на подаването на декларацията. \r\nКандидатстването за целево енергийно подпомагане за отоплителен сезон 2019/2020 г. започна на 1 юли. Лицата и семействата, живеещи на територията на община Пловдив и нуждаещи се от подпомагане с целева помощ за отопление, които все още не са кандидатствали за отпускането на тази помощ, могат да подадат документи в срок не по-късно от 31 октомври.", "date": "2019.10.21", "title": "Близо 5500 са подадените заявления за отпускане на целева помощ за отопление в Пловдив"}
{"url": "http://www.focus-news.net/news/2019/10/21/2710322/voennosluzheshti-veterani-i-voennopatriotichni-sayuzi-ot-balgariya-i-severna-makedoniya-otbelyazaha-75-godini-ot-boevete-pri-strazhin-i-stratsin-obzor.html", "text": "75-ата годишнина от боевете при Стражин и Страцин бяха отбелязани в Северна Македония. Честването в югозападната ни съседка се случва за първи път през 2013 г. Славата и паметта на българските герои беше почетена с църковно-военен ритуал. Там присъстваха  почетен караул и парашутисти от 68-ма бригада „Специални сили“, както и нейният командир - бригаден генерал Явор Матеев. Участието на 68-ма бригада „Специални сили“ не бе случайно, тъй като именно тя е наследник на Българската парашутна дружина, която през 1944 г. е предната линия на Българската армия по бойните полета на Стражин и Страцин. На църковно-военният ритуал присъстваха още директорът на дирекция „Социална политика и политика по военнопатриотично възпитание“ Иво Антонов, представители на ръководствата на военнопатриотичните съюзи от България и Република Северна Македония, както и ветерани, участвали в бойните действия по тези места. Беше отслужена заупокойна молитва в памет на героите, а военнослужещите от 68-а бригада „Специални сили“ отдадоха военни почести в знак на преклонение пред подвига на загиналите български воини и поднесоха венци и цветя пред паметната плоча на героите. Именно там на 18 октомври 1944 г. в 06.00 часа сутринта, след артилерийска и авиационна подготовка, частите на 2-ра пехотна дивизия и Парашутната дружина атакуват Стражинската позиция. Боевете за Стражинската укрепена позиция започват още на 6 октомври 1944 г. Между 10 и 17 октомври частите на Първа българска армия, под командването на генерал-майор Владимир Стойчев, се реорганизират за решително настъпление срещу отбраняващите се на линията с. Петралица – височина Стражин немски части. Въпреки усилията и многото жертви атаката е отблъсната. След неуспеха на сутрешната офанзива срещу Стражинската укрепена позиция, командването на дивизията взема решение настъплението да се поднови в 15.00 ч. на същия ден. След ожесточени сражения позицията е окончателно превзета на следващия ден, като по този начин е разчистен пътят за настъпление към Куманово и Скопие.", "date": "2019.10.21", "title": "Военнослужещи, ветерани и военнопатриотични съюзи от България и Северна Македония отбелязаха 75 години от боевете при Стражин и Страцин (ОБЗОР)"}
{"url": "http://www.focus-news.net/news/2019/10/21/2710650/uchitelka-ot-kazanlak-predstavi-ekopomagalo-za-detsa-poslaniya-ot-laflandiya.html", "text": "Детската писателка Цветана Бонева – Цвета Пилигрим представи най – новата си книга „Послания от Лафландия”, предаде кореспондент на  Радио „Фокус” . Рецензент на книгата е проф. д-р Цонка Каснакова – преподавател в Тракийския университет, директор на ИМ – Харманли. В помагалото са включени и отзиви от доц. д-р Ваня Петрова, заместник - декан на Педагогическия факултет вТракийския университет. За себе си Цвета Пилигрим споделя, че е родена в града на младостта - Димитровград. Завършила е Софийски университет “ Климент Охридски“, специалност „Педагогика“: „ Живея по законите на красотата и хуманността. Пацифист съм по душа и непоправим алтруист.” \r\nЦвета Пилигрим е автор на детски книги и помагала, консултант е по позитивна психотерапия и е сертифициран инструктор по лечебен смях. \r\nПо време на представянето авторката сподели, че идеята за книгата се заражда след обучението и по лечебен смях: „ Все повече зависимости съпътстват живота на децата. Бързат да пораснат, а детството е уникален период от човешкия живот. В безгрижното ежедневие сред лудории и мечти, сред малките, големи победи на малчуганите има място за повече смях. Смехът като средство за личностно развитие развива чувството за хумор, което носи повече радост, смях и веселие в живота. \r\nСлавяна ГАЙДАРОВА", "date": "2019.10.21", "title": "Учителка от Казанлък представи екопомагало за деца „ Послания от Лафландия”"}
{"url": "http://www.focus-news.net/news/2019/10/21/2710327/aleksandar-soros-evropa-tryabva-da-se-izpravi-pred-svoyata-albanofobiya.html", "text": "Съществуват скрити предразсъдъци и нетърпимост към етническите албанци в Западна Европа, които не могат да бъдат подценявани след отказа за начало на преговори с Албания и Северна Македония, заяви Александър Сорос в социалната мрежа „Туитър“, цитирано от македонския вестник  “Независен“ . \r\nИзявлението на Александър Сорос, син на видния филантроп и основател на фондация „Отворено общество“ Джордж Сорос, дойде след отрицателното решение на Европейския съвет да започне преговори с двете страни за членство в  Европейския съюз. \r\n„Европа трябва да се изправи срещу собствената си албанофобия!“, добави Сорос. \r\nТой цитира и реакцията на члена на Европейската комисия Йоханес Хан, който пише: „И само за да бъде ясно: Отговорността за този провал не е в двете страни, мнозина с право се надяваха на положително решение. ЕС се е провалил поради вътрешни проблеми. Това подкопава доверието в ЕС.\" \r\nРеакцията на младия Сорос, който често посещава Албания и публикува снимки с премиера Еди Рама, е показана от тиранската телевизия Top Channel, която добавя, че нежеланието на Европейския съюз да започне преговори за членство с Албания и Северна Македония е критикувано от много видни европейски личности. \r\n \r\n  Юлиян Марков", "date": "2019.10.21", "title": "Александър Сорос: Европа трябва да се изправи пред своята албанофобия"}
{"url": "http://www.focus-news.net/news/2019/10/21/2710328/press-24makedoniya-okolo-40-ot-grazhdanite-v-makedoniya-poddarzhat-dogovora-s-balgariya.html", "text": "Близо 40% от гражданите подкрепят Договора за добросъседство, който македонското правителство е сключило със съседна България. Според последното проучване, проведено от  Института за политически изследвания в Скопие, 39,6% от гражданите подкрепят споразумението, за разлика от 31,2%, които са против него, цитира данните македонското електронно издание  Press 24 . \r\nСравнявайки резултатите от проучването, проведено през февруари тази година, броят на гражданите, които подкрепят договора, и тези, които са против него, са намалени. \r\nТака през февруари 48,7% от анкетираните са подкрепили споразумението, докато 36% са били против. \r\nТрябва да се има предвид, че последното проучване на общественото мнение беше проведено в началото на октомври, точно преди официалното обявяване в София на т.нар. „Рамкова“ позиция, която обуславя интеграцията на страната в ЕС с поредица от изисквания, включително Македония да се откаже от термина македонски език в рамките на ЕС  и да гарантира, че няма да се застъпва за правата на македонското малцинство в България и от учебниците и паметниците да заличи факта, че България е била на страната на фашистките окупатори през Втората световна война. \r\nПо отношение на етническия състав 48,4% от етническите албанци подкрепят това споразумение, докато едва 3,2% са против, докато 36,6% от етническите македонци подкрепят споразумението и 40,1% са против. \r\n \r\n  Юлиян Марков", "date": "2019.10.21", "title": "Press 24(Македония): Около 40% от гражданите в Македония поддържат Договора с България"}
{"url": "http://www.focus-news.net/news/2019/10/21/2710333/tass-evropeyskiyat-sayuz-e-gotov-da-predostavi-otsrochka-na-velikobritaniya.html", "text": "Европейският съюз е склонен да предостави на Великобритания тримесечно отлагане на Брекзит, ако премиерът на Обединеното кралство Борис Джонсън не успее да получи одобрение на споразумението за оттегляне от ЕС следващата седмица в парламента, пише британският вестник The Times, цитиран от  TACC , позовавайки се на дипломатически източници. \r\nСпоред изданието Брюксел е категоричен, че Великобритания ще може да напусне Европейската общност по-рано, а приблизителните дати на напускане  ще бъдат установени  на 1-во и 15-то число през  ноември, декември и януари. \r\nСпоред вестника решението на ЕС по този въпрос няма да бъде взето, докато не стане ясно дали Джонсън ще може да получи одобрение на сделката от Камарата на общините. Ако британският премиер се сблъска със сериозни затруднения, например, ако парламентът го задължи да проведе втори референдум за Брекзит, тогава страни от ЕС като Германия ще настояват за по-значително отлагане  например, до юни следващата година. \r\n \r\n  Юлиян Марков", "date": "2019.10.21", "title": "ТАСС: Европейският съюз е готов да предостави отсрочка на Великобритания"}
{"url": "http://www.focus-news.net/news/2019/10/21/2710326/vzglyad-emanyuel-makron-reshi-da-stane-glavniya-natsionalist-na-evropa.html", "text": "Френският президент шокира Берлин и Брюксел, като направи неочакван подарък за европейските националисти и евроскептици. Докато Дания и Холандия можаха да бъдат „убедени  поне половината“, Париж остава непреклонен и блокира Албания и Македония за по-нататъшните стъпки за присъединяване към ЕС. Но защо? Какво трябваше да се е случило с Еманюел Макрон, за  да се държи като Марин Льо Пен коментира руският вестник  “Взгляд“  в материал, представен без редакторска намеса.  \r\n \r\nДържавните и правителствените ръководители на Европейския съюз шест часа си късаха гърлата в Съвета на ЕС, но основният въпрос на срещата им не беше решен: Албания и Северна Македония не получиха разрешение за започване на преговори за присъединяване към „единното европейско семейство“. \r\nДемаршът на трите държави, воден от Париж, открито изненада европейската бюрокрация, преди всичко защото официалният старт на преговорите за присъединяването на държава към ЕС не гарантира присъединяването на тази страна към ЕС. Той изобщо не гарантира нищо. Турция например има статут на кандидат за членство в Европейския съюз от 1999 г. насам, а преговорите с нея продължават почти 15 години - от 2005 г. насам. Не се виждат предпоставки за това, че те ще стигнат поне до някъде.  \r\nПърво, за настоящите кандидати - Албания (този статус е е от 2014 г.) и Северна Македония (от 2005 г.). По отношение на преговорите, в никакъв случай не е случайно, че те вървят по двойки - албанците с македонците. \r\nПо недалечно време Европейският съюз лобира за колосална степен на автономия за албанското малцинство (около една четвърт от населението на Македония), което македонските патриоти и националисти смятат за предателство .  Всъщност това наистина беше капитулация: албанските региони постигнаха своята „автономия“ по специален ред, като започнаха „да живеят по собствените си закони“ в ущърб на македонците. В началото на 2000-те години се стигна до малка война, която нееднократно заплашваше да се повтори. \r\nАко някой иска да погледне албанския национализъм, тогава трябва да отиде в Македония. Над всяко албанско село има червени знамена с черен орел, които са много по-малко както в самата Албания, така и в Косово (тъй като конституцията, наложена от същия Брюксел, директно забранява това на косовските власти). \r\nОсвен това по отношение на общия брой джамии някои големи македонски села могат да надминат сто хилядни градове в крайбрежната част на самата албанска държава. \r\n \r\nСега страната се ръководи от коалиция от местни либерали и албански националисти (албанец е председател на парламента), създадена с идеята за ускорено присъединяване към ЕС и НАТО. Заради това страната дори беше преименувана от Македония в Северна Македония (за което настояваше ревнуващата заради Александър Македонски Атина ), като преодоля, както македонските патриоти, така и македонското законодателство. \r\nТова бързане беше свързано, наред с други неща, с факта, че колективният Запад значително  засили активността си на Балканите след 2014 г., виждайки в тях арена за конфронтация с Русия. По-значима задача в този смисъл беше разширяването на НАТО (в случая с Албания то вече е приключило, в случая на Северна Македония скоро ще бъде завършено), а членството в ЕС премина в категорията на неофициална „примамка“ - първо това, после другото. Подходът към двете държави като общ случай, от една страна, мотивира албанците, от друга - беше мрежа за безопасност в случай на нов кръг от албански иредентизъм и възобновяване на войната. \r\nВ същото време на всички беше ясно, че нито Тирана, нито Скопие са готови за присъединяване към ЕС - и няма да са готови за много, много дълго време. Повечето от най-болезнените проблеми за тези държави също са често срещани: огромно ниво на корупция, трафик на наркотици, контрабанда, бедност, в случая с Албания е и изключително влиятелна организирана престъпност с клонове в цяла Южна Европа. \r\nСледователно трябваше да се започне процесът на преговори, като по този начин, както трябва, да се изпълнят някои от дадените преди това обещания (дадени предимно от Македония), но не и да се промени нещо по същество. В крайна сметка страните трябва да постигнат съгласие по над 30 глави със значителен обем - това щеше да отнеме дълго време, ако не и вечно, и могат да ги „върнат назад“ по всяко време. \r\n \r\nДания, Холандия и Франция обаче неочаквано продължиха на демарша и България беше най-разстроена от това, тъй като тя се представи като своеобразен арбитър на съдбата. Официалната София многократно намеква на Скопие, че македонците трябва да правят компромиси с българите по „исторически противоречия“ - и само това ще отвори вратата за тях към „обединено европейско семейство“. \r\nТук трябва да се отбележи, че от гледна точка на българските националисти македонският език не съществува, а македонците са някакъв вид българи. Македонците, като нация, наистина са се формирали едва в социалистическа Югославия, а преди това са се наричали „местни православни”. Основният тласък за появата на тяхната национална идентичност обаче е даден точно от българите: като съюзници на Хитлер, те анексираха Македония, забраниха преподаването в училищата на македонски език - и неочаквано се сблъскаха с партизански отпор. \r\nНе е изненадващо, че победата над българите и всичко българско за македонците сега е важна част от националния героизъм. Не е изненадващо, че българите са обидени от това, меко казано, и се опитват да изнудват Скопие. По същия принцип полските националисти действат по отношение на Украйна: с Бандера, казват те, няма да влезете в ЕС. \r\nИ изведнъж се оказа, че главните в ЕС в никакъв случай не са българи - и сега цяла Македония е наясно с това. \r\n \r\nДокато София идваше на себе си, италианският премиер Джузепе Конте взе думата, като нарече непримиримостта на тройката, водена от Париж, \"историческа грешка\", която \"дестабилизира ситуацията в региона\". Между другото, това е този Конте, който оглави „правителството на приятелите на Путин“ - най-скептично настроен към ЕС в „стара Европа“. \r\nТова обаче проработи незадълго: партията Лига, където евроскептиците бяха по-енергични, а проруските настроения по-силно изразени, провокираха краха на коалицията, надявайки се, че това ще доведе до предсрочни избори, които ще подобрят нейните резултати. Това обаче се оказа грешна сметка: Конте създаде второ правителство, като взе в него проевропейската демократична партия и сега той се скара на Париж, че пречи на Албания по пътя на европейската интеграция. \r\n \r\nМоже да се предположи, че в този смисъл Рим се интересува именно от Албания, като страна, която не му е чужда, и един от последните фрагменти от бившето имперско величие „а ла Мусолини“. \r\nПо принцип дори вчерашните евроскептици се изказаха положително, но по някаква причина Амстердам, Копенхаген и Париж са против. И защо? В крайна сметка управляващите там  не са националисти. \r\n \r\nНека разгледаме и трите случая поотделно. \r\n \r\nВ Дания съществено влияние запазва Датската народна партия (ДНП), която понякога се определя като крайно дясна и почти фашистка. Сега тя е в опозиция и според резултатите от последните избори, въпреки че зае обичайното трето място за нея, тя загуби повече от половината от местата си в парламента. Управляващите социалдемократи оценяват подобни промени и се опитват да действат изключително внимателно, за да затвърдят резултата. \r\nФакт е, че ДНП отстоява остро антиислямски позиции. Дълги години, без пряко участие в правителството, тя гарантираше жизнеспособността на десните коалиции в парламента, изисквайки в замяна затягане на законодателството в областта на миграцията (в Дания то е най-строгото в ЕС, заради което Копенхаген редовно е критикуван от Брюксел). Тоест, социалдемократите се опасяват, че участието им в поканата на мюсюлманска Албания в ЕС ще провокира нов ръст на популярността на ДНП. \r\n \r\nВ Холандия колеги на ДНП са Партията на свободата, която на последните избори зае второ място с 13% от гласовете при условия, че се очакваше да триумфира. В същото време управляващите елити бяха убедени, че холандците, известни със своята толерантност - от  идеята за Бенелюкс и времето, когато идеята за \"единно европейско семейство\" започна, по-нататъшното разширяване на ЕС беше много по-скептично. Ясно доказателство за това са резултатите от референдума през 2016 г., когато 61,5% от населението заяви, че не желае асоцииране на Украйна с ЕС, възприемайки го като покана към Киев за Европейския съюз. \r\nЗаслужава да се отбележи, че това: и Дания, и Холандия проявиха принципност само по отношение на мюсюлманска Албания, давайки съгласието си в началото за започване на  преговорите със Северна Македония и преценявайки, вероятно,  че страната е малка, непозната за средния европеец и следователно тяхното решение няма да предизвика шум и \"Няма да е по-лошо.\" Франция е единствената, която е блокирала пътя към ЕС и за двете страни. \r\n \r\nКато се има предвид, че Еманюел Макрон беше избран за президент като кандидат за проевропейски и глобалистични сили, това е особено изненадващо. Както съветските учители казваха: „това от вашето момче не го очаквахме“. \r\nНа Макрон трябва да се отдаде нужното - той се оказа гъвкав и амбициозен президент. От типичен европейски бюрократ той внезапно се събуди галист, пожелал да върне Франция на водеща позиция в света. В контекста на кризата в ЕС и рязкото спадане на влиянието на германския канцлер Ангела Меркел Париж започна да претендира за ролята на водеща държава от ЕС и отделен международен играч. \r\nМакрон използва широк набор от инструменти за това - от популярната борба с изменението на климата до темата за реформите в ЕС. Отделна линия е неговата външнополитическа хиперактивност - и в Донбас, и в Африка, и в руска посока. Той дори предложи на Европа нова геополитическа визия - много по-консервативна и дори „промосковска“, отколкото човек би очаквал от него. \r\nКакво го движи е открит въпрос. Най-вероятно комбинация от фактори: тук е френската носталгия по бившето величие и страхът от укрепването на националистите на Марин Льо Пен, но и раздутото его на Макрон. \r\nВъв всеки случай разрешение за покана в ЕС за Албания и Северна Македония вреди както на неговите цели, така и на новия му имидж на основния конкурент на Берлин по въпроси, влияещи на континента. \r\nДори ако в крайна сметка се поддаде на натиск, той със сигурност ще се пазари за нещо в замяна и отново ще напомни, че Франция не е приложение към брюкселската бюрокрация, а голяма сила. \r\n \r\n  Юлиян Марков", "date": "2019.10.21", "title": "„Взгляд“: Еманюел Макрон реши да стане главния националист на Европа"}
{"url": "http://www.focus-news.net/news/2019/10/21/2710332/nezavisimaya-gazeta-v-severna-siriya-e-izpolzvan-byal-fosfor.html", "text": "В Северна Сирия е използван бял фосфор, пише руският вестник  “Независимая газета“ \r\nСпоразумението между Вашингтон и Анкара за спиране на турската операция „Извор на мира“ в североизточна Сирия за 120 часа не се прилага. Според съобщения в медиите, включително сирийските, протурските групировки продължават да се бият срещу кюрдите, опитвайки се да завземат удобни територии. В същото време в провинция Хасеке са съобщава за гранични сблъсъци между частите на сирийската армия и бойците на въоръжената опозиция. \r\nСпоред информационната агенция SANA, сирийските войски, които влязоха в провинция Хасеке на 14 октомври, за да подкрепят кюрдските милиции, не са позволили на турските бойци да завземат позициите си миналата събота. „Битката се проведе северозападно от град Тел Тамер. Сирийските сили отблъснаха атака на подкрепяни от Турция бунтовници и ги принудиха да се върнат обратно към границата “, съобщава SANA. Агенцията също така информира, че самолетите на турските ВВС извършват интензивни полети в небето над град Рас ал Айн. По-рано беше съобщено за ожесточени престрелки в околностите му. Говорител на коалицията на кюрдските Сирийски демократични сили (СДС) обвини турските сили в нарушаване на примирието. \r\nСитуацията се влошава от факта, че според съобщенията на кюрдските медии, по време на военните действия в град Рас ал Айн в североизточната част на Сирия, турските бойци са използвали забранени оръжия срещу цивилни, вероятно бял фосфор или напалм. Медиите и социалните мрежи демонстрират множество снимки на момче с тежки изгаряния по цялото тяло. Инцидентът е станал по време на турско въздушно нападение в сряда вечер, тоест дори преди обявеното в четвъртък примирие от САЩ и Турция. Но това примирие не се спазва и именно в района на Рас ал Айн се водят бойни действия. \r\nВластите на кюрдската автономия се опасяват, че използването на забранено оръжие може да се повтори. Международните организации се интересуват от това обстоятелство. Докладчикът на Европейския парламент за Турция Кати Пири смята, че протурските бойци използват бял фосфор. Подобно мнение споделя и британският експерт по химическо оръжие Хамиш де Бретън-Гордън. Според кюрдския телевизионен канал Rudaw можем да говорим за използването на снаряди, съдържащи фосфор и напалм. \r\nНа 19 октомври турската агенция Anadolu публикува изявление на турското външно министерство, в което „опровергава съобщения от редица чуждестранни медии, че турската армия е използвала химическо оръжие по време на антитерористичната операция „Извор на мира“. Подобно опровержение беше публикувано от Anadolu Agency от името на т. нар. Министерство на отбраната при сирийското временно правителство, създадено със средства на Анкара и разположено в Турция. \r\nСпоред кюрдските медии ръководството на непризнатата автономия \"е създало специална медицинска комисия, която установява какви оръжия се използват от турските войски\". Говорителят на СДС Мустафа Бали се надява, че експерти от други страни ще се присъединят към тази проверка. \r\n \r\n  Юлиян Марков", "date": "2019.10.21", "title": "„Независимая газета“: В Северна Сирия е използван бял фосфор"}
{"url": "http://www.focus-news.net/news/2019/10/21/2710330/stevo-pendarovski-imame-darzhaven-konsensus-che-iskame-da-prodalzhim-po-evropeyskiya-pat.html", "text": "Първата част от лидерската среща във Вила „Водно“ приключи. По време на почивката президентът Пендаровски заяви, че е обсъдено решението на лидерите на ЕС да не започват преговори за присъединяване на Македония към ЕС, информира  скопският телевизионен канал  “Телма“ . \r\n„Страната ни е в подобна ситуация за трети път“, каза Пендаровски, като припомни и трите ситуации, но за разлика от предишните, този път Македония изпълни всички поставени условия. \r\nВсички присъстващи лидери са изразили съгласие, че пътят към членство в ЕС е единственият път за Македония, тъй като това е единственият път към по-добро бъдеще. \r\n„Имаме държавен консенсус, независимо от заключенията на срещата на върха на ЕС, имаме съгласието на всички присъстващи, че нямаме проблем с новата методология, която се предлага. Съгласни сме с обратимостта на процеса, защото ние няма от какво да се страхуваме и всички присъстващи казаха „не“ за каквито и да било алтернативи на  процеса . Имаше предложения да ни включат в категорията „съседство“, но ние сме част от Европа и не търсим алтернатива, а само пълноправно членство в организацията“, каза президентът. \r\nВсички, които са на власт или в опозиция през следващия период, обещаха да работят за присъединяване към Европа. \r\nСлед почивката Пендаровски обяви, че ще бъде обсъдена втората точка, а именно предсрочните парламентарни избори и решението кога да бъдат проведени. \r\n \r\n  Юлиян Марков", "date": "2019.10.21", "title": "Стево Пендаровски: Имаме държавен консенсус, че искаме да продължим по европейския път"}
{"url": "http://www.focus-news.net/news/2019/10/21/2710334/rossiyskaya-gazeta-rusiya-prizova-stranite-ot-briks-da-eliminirat-dolara-pri-razplashtaniya-po-mezhdu-si.html", "text": "Русия призова страните от БРИКС да елиминират долара при разплащания по между си, пише руският вестник  “Российская газета“ . \r\nДействията на САЩ могат да доведат до катастрофални последици не само за Москва и Вашингтон, но и за целия свят - човечеството отново може да бъде на прага на неконтролирана надпревара с оръжия. Секретарят на Съвета за сигурност на Руската федерация Николай Патрушев каза това в Бразилия, където проведе разговори с колегите си от страните от БРИКС и взе участие в среща с бразилския президент Жаир Болсонаро. \r\nНиколай Патрушев призова колегите си от БРИКС да намерят адекватен отговор на използването на политиката на едностранните икономически санкции, когато не само една държава е включена в „черните списъци“, но и всички партньори, които се опитват да правят бизнес с нея. Според секретаря на Съвета за сигурност на Руската федерация при настоящите условия използването на американската валута е изпълнено със сериозни рискове. \r\n\"Изглежда ненормално, че САЩ, държащи се толкова агресивно и непредвидимо, продължават да остават притежатели на основната резервна валута\", каза Патрушев. \r\nВъв връзка с това, ефективен отговор на санкциите, според него, следва да бъде по-нататъшното развитие на взаимните разплащания в национални валути, както и укрепване на потенциала за развитие на Банката на БРИКС. \r\n„Глобалната система на стратегическа стабилност, създадена от усърдната работа на нашите предшественици, е на прага на колапса поради непоследователната и често открито провокативна позиция на Запада“, каза Патрушев. Според него подобна конфронтационна политика заплашва да се превърне в нова неконтролирана надпревара във въоръжаването, включително в космоса.", "date": "2019.10.21", "title": "„Российская газета“: Русия призова страните от БРИКС да елиминират долара при разплащания по между си"}
{"url": "http://www.focus-news.net/news/2019/10/21/2710335/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Позицията на Еманюел Макрон срещу разширяването на ЕС, обвиненията срещу Турция за използване на бял фосфор или напалм срещу кюрдите в Северна Сирия и предложението на Русия страните от БРИКС да се разплащат помежду си в национални валути са сред темите на руския печат   \r\n \r\n Френският президент шокира Берлин и Брюксел, като направи неочакван подарък за европейските националисти и евроскептици. Докато Дания и Холандия можаха да бъдат „убедени  поне половината“, Париж остава непреклонен и блокира Албания и Македония за по-нататъшните стъпки за присъединяване към ЕС. Но защо? Какво трябваше да се е случило с Еманюел Макрон, за  да се държи като Марин Льо Пен коментира руският вестник  “Взгляд“  в материал, представен без редакторска намеса.  \r\n \r\nДържавните и правителствените ръководители на Европейския съюз шест часа си късаха гърлата в Съвета на ЕС, но основният въпрос на срещата им не беше решен: Албания и Северна Македония не получиха разрешение за започване на преговори за присъединяване към „единното европейско семейство“. \r\nДемаршът на трите държави, воден от Париж, открито изненада европейската бюрокрация, преди всичко защото официалният старт на преговорите за присъединяването на държава към ЕС не гарантира присъединяването на тази страна към ЕС. Той изобщо не гарантира нищо. Турция например има статут на кандидат за членство в Европейския съюз от 1999 г. насам, а преговорите с нея продължават почти 15 години - от 2005 г. насам. Не се виждат предпоставки за това, че те ще стигнат поне до някъде.  \r\nПърво, за настоящите кандидати - Албания (този статус е е от 2014 г.) и Северна Македония (от 2005 г.). По отношение на преговорите, в никакъв случай не е случайно, че те вървят по двойки - албанците с македонците. \r\nПо недалечно време Европейският съюз лобира за колосална степен на автономия за албанското малцинство (около една четвърт от населението на Македония), което македонските патриоти и националисти смятат за предателство .  Всъщност това наистина беше капитулация: албанските региони постигнаха своята „автономия“ по специален ред, като започнаха „да живеят по собствените си закони“ в ущърб на македонците. В началото на 2000-те години се стигна до малка война, която нееднократно заплашваше да се повтори. \r\nАко някой иска да погледне албанския национализъм, тогава трябва да отиде в Македония. Над всяко албанско село има червени знамена с черен орел, които са много по-малко както в самата Албания, така и в Косово (тъй като конституцията, наложена от същия Брюксел, директно забранява това на косовските власти). \r\nОсвен това по отношение на общия брой джамии някои големи македонски села могат да надминат сто хилядни градове в крайбрежната част на самата албанска държава. \r\n \r\nСега страната се ръководи от коалиция от местни либерали и албански националисти (албанец е председател на парламента), създадена с идеята за ускорено присъединяване към ЕС и НАТО. Заради това страната дори беше преименувана от Македония в Северна Македония (за което настояваше ревнуващата заради Александър Македонски Атина ), като преодоля, както македонските патриоти, така и македонското законодателство. \r\nТова бързане беше свързано, наред с други неща, с факта, че колективният Запад значително  засили активността си на Балканите след 2014 г., виждайки в тях арена за конфронтация с Русия. По-значима задача в този смисъл беше разширяването на НАТО (в случая с Албания то вече е приключило, в случая на Северна Македония скоро ще бъде завършено), а членството в ЕС премина в категорията на неофициална „примамка“ - първо това, после другото. Подходът към двете държави като общ случай, от една страна, мотивира албанците, от друга - беше мрежа за безопасност в случай на нов кръг от албански иредентизъм и възобновяване на войната. \r\nВ същото време на всички беше ясно, че нито Тирана, нито Скопие са готови за присъединяване към ЕС - и няма да са готови за много, много дълго време. Повечето от най-болезнените проблеми за тези държави също са често срещани: огромно ниво на корупция, трафик на наркотици, контрабанда, бедност, в случая с Албания е и изключително влиятелна организирана престъпност с клонове в цяла Южна Европа. \r\nСледователно трябваше да се започне процесът на преговори, като по този начин, както трябва, да се изпълнят някои от дадените преди това обещания (дадени предимно от Македония), но не и да се промени нещо по същество. В крайна сметка страните трябва да постигнат съгласие по над 30 глави със значителен обем - това щеше да отнеме дълго време, ако не и вечно, и могат да ги „върнат назад“ по всяко време. \r\n \r\nДания, Холандия и Франция обаче неочаквано продължиха на демарша и България беше най-разстроена от това, тъй като тя се представи като своеобразен арбитър на съдбата. Официалната София многократно намеква на Скопие, че македонците трябва да правят компромиси с българите по „исторически противоречия“ - и само това ще отвори вратата за тях към „обединено европейско семейство“. \r\nТук трябва да се отбележи, че от гледна точка на българските националисти македонският език не съществува, а македонците са някакъв вид българи. Македонците, като нация, наистина са се формирали едва в социалистическа Югославия, а преди това са се наричали „местни православни”. Основният тласък за появата на тяхната национална идентичност обаче е даден точно от българите: като съюзници на Хитлер, те анексираха Македония, забраниха преподаването в училищата на македонски език - и неочаквано се сблъскаха с партизански отпор. \r\nНе е изненадващо, че победата над българите и всичко българско за македонците сега е важна част от националния героизъм. Не е изненадващо, че българите са обидени от това, меко казано, и се опитват да изнудват Скопие. По същия принцип полските националисти действат по отношение на Украйна: с Бандера, казват те, няма да влезете в ЕС. \r\nИ изведнъж се оказа, че главните в ЕС в никакъв случай не са българи - и сега цяла Македония е наясно с това. \r\n \r\nДокато София идваше на себе си, италианският премиер Джузепе Конте взе думата, като нарече непримиримостта на тройката, водена от Париж, \"историческа грешка\", която \"дестабилизира ситуацията в региона\". Между другото, това е този Конте, който оглави „правителството на приятелите на Путин“ - най-скептично настроен към ЕС в „стара Европа“. \r\nТова обаче проработи незадълго: партията Лига, където евроскептиците бяха по-енергични, а проруските настроения по-силно изразени, провокираха краха на коалицията, надявайки се, че това ще доведе до предсрочни избори, които ще подобрят нейните резултати. Това обаче се оказа грешна сметка: Конте създаде второ правителство, като взе в него проевропейската демократична партия и сега той се скара на Париж, че пречи на Албания по пътя на европейската интеграция. \r\n \r\nМоже да се предположи, че в този смисъл Рим се интересува именно от Албания, като страна, която не му е чужда, и един от последните фрагменти от бившето имперско величие „а ла Мусолини“. \r\nПо принцип дори вчерашните евроскептици се изказаха положително, но по някаква причина Амстердам, Копенхаген и Париж са против. И защо? В крайна сметка управляващите там  не са националисти. \r\n \r\nНека разгледаме и трите случая поотделно. \r\n \r\nВ Дания съществено влияние запазва Датската народна партия (ДНП), която понякога се определя като крайно дясна и почти фашистка. Сега тя е в опозиция и според резултатите от последните избори, въпреки че зае обичайното трето място за нея, тя загуби повече от половината от местата си в парламента. Управляващите социалдемократи оценяват подобни промени и се опитват да действат изключително внимателно, за да затвърдят резултата. \r\nФакт е, че ДНП отстоява остро антиислямски позиции. Дълги години, без пряко участие в правителството, тя гарантираше жизнеспособността на десните коалиции в парламента, изисквайки в замяна затягане на законодателството в областта на миграцията (в Дания то е най-строгото в ЕС, заради което Копенхаген редовно е критикуван от Брюксел). Тоест, социалдемократите се опасяват, че участието им в поканата на мюсюлманска Албания в ЕС ще провокира нов ръст на популярността на ДНП. \r\n \r\nВ Холандия колеги на ДНП са Партията на свободата, която на последните избори зае второ място с 13% от гласовете при условия, че се очакваше да триумфира. В същото време управляващите елити бяха убедени, че холандците, известни със своята толерантност - от  идеята за Бенелюкс и времето, когато идеята за \"единно европейско семейство\" започна, по-нататъшното разширяване на ЕС беше много по-скептично. Ясно доказателство за това са резултатите от референдума през 2016 г., когато 61,5% от населението заяви, че не желае асоцииране на Украйна с ЕС, възприемайки го като покана към Киев за Европейския съюз. \r\nЗаслужава да се отбележи, че това: и Дания, и Холандия проявиха принципност само по отношение на мюсюлманска Албания, давайки съгласието си в началото за започване на  преговорите със Северна Македония и преценявайки, вероятно,  че страната е малка, непозната за средния европеец и следователно тяхното решение няма да предизвика шум и \"Няма да е по-лошо.\" Франция е единствената, която е блокирала пътя към ЕС и за двете страни. \r\n \r\nКато се има предвид, че Еманюел Макрон беше избран за президент като кандидат за проевропейски и глобалистични сили, това е особено изненадващо. Както съветските учители казваха: „това от вашето момче не го очаквахме“. \r\nНа Макрон трябва да се отдаде нужното - той се оказа гъвкав и амбициозен президент. От типичен европейски бюрократ той внезапно се събуди галист, пожелал да върне Франция на водеща позиция в света. В контекста на кризата в ЕС и рязкото спадане на влиянието на германския канцлер Ангела Меркел Париж започна да претендира за ролята на водеща държава от ЕС и отделен международен играч. \r\nМакрон използва широк набор от инструменти за това - от популярната борба с изменението на климата до темата за реформите в ЕС. Отделна линия е неговата външнополитическа хиперактивност - и в Донбас, и в Африка, и в руска посока. Той дори предложи на Европа нова геополитическа визия - много по-консервативна и дори „промосковска“, отколкото човек би очаквал от него. \r\nКакво го движи е открит въпрос. Най-вероятно комбинация от фактори: тук е френската носталгия по бившето величие и страхът от укрепването на националистите на Марин Льо Пен, но и раздутото его на Макрон. \r\nВъв всеки случай разрешение за покана в ЕС за Албания и Северна Македония вреди както на неговите цели, така и на новия му имидж на основния конкурент на Берлин по въпроси, влияещи на континента. \r\nДори ако в крайна сметка се поддаде на натиск, той със сигурност ще се пазари за нещо в замяна и отново ще напомни, че Франция не е приложение към брюкселската бюрокрация, а голяма сила. \r\n*** \r\n \r\n В Северна Сирия е използван бял фосфор, пише руският вестник  “Независимая газета“ \r\nСпоразумението между Вашингтон и Анкара за спиране на турската операция „Извор на мира“ в североизточна Сирия за 120 часа не се прилага. Според съобщения в медиите, включително сирийските, протурските групировки продължават да се бият срещу кюрдите, опитвайки се да завземат удобни територии. В същото време в провинция Хасеке са съобщава за гранични сблъсъци между частите на сирийската армия и бойците на въоръжената опозиция. \r\nСпоред информационната агенция SANA, сирийските войски, които влязоха в провинция Хасеке на 14 октомври, за да подкрепят кюрдските милиции, не са позволили на турските бойци да завземат позициите си миналата събота. „Битката се проведе северозападно от град Тел Тамер. Сирийските сили отблъснаха атака на подкрепяни от Турция бунтовници и ги принудиха да се върнат обратно към границата “, съобщава SANA. Агенцията също така информира, че самолетите на турските ВВС извършват интензивни полети в небето над град Рас ал Айн. По-рано беше съобщено за ожесточени престрелки в околностите му. Говорител на коалицията на кюрдските Сирийски демократични сили (СДС) обвини турските сили в нарушаване на примирието. \r\nСитуацията се влошава от факта, че според съобщенията на кюрдските медии, по време на военните действия в град Рас ал Айн в североизточната част на Сирия, турските бойци са използвали забранени оръжия срещу цивилни, вероятно бял фосфор или напалм. Медиите и социалните мрежи демонстрират множество снимки на момче с тежки изгаряния по цялото тяло. Инцидентът е станал по време на турско въздушно нападение в сряда вечер, тоест дори преди обявеното в четвъртък примирие от САЩ и Турция. Но това примирие не се спазва и именно в района на Рас ал Айн се водят бойни действия. \r\nВластите на кюрдската автономия се опасяват, че използването на забранено оръжие може да се повтори. Международните организации се интересуват от това обстоятелство. Докладчикът на Европейския парламент за Турция Кати Пири смята, че протурските бойци използват бял фосфор. Подобно мнение споделя и британският експерт по химическо оръжие Хамиш де Бретън-Гордън. Според кюрдския телевизионен канал Rudaw можем да говорим за използването на снаряди, съдържащи фосфор и напалм. \r\nНа 19 октомври турската агенция Anadolu публикува изявление на турското външно министерство, в което „опровергава съобщения от редица чуждестранни медии, че турската армия е използвала химическо оръжие по време на антитерористичната операция „Извор на мира“. Подобно опровержение беше публикувано от Anadolu Agency от името на т. нар. Министерство на отбраната при сирийското временно правителство, създадено със средства на Анкара и разположено в Турция. \r\nСпоред кюрдските медии ръководството на непризнатата автономия \"е създало специална медицинска комисия, която установява какви оръжия се използват от турските войски\". Говорителят на СДС Мустафа Бали се надява, че експерти от други страни ще се присъединят към тази проверка. \r\n*** \r\n \r\n Русия призова страните от БРИКС да елиминират долара при разплащания по между си, пише руският вестник  “Российская газета“ . \r\nДействията на САЩ могат да доведат до катастрофални последици не само за Москва и Вашингтон, но и за целия свят - човечеството отново може да бъде на прага на неконтролирана надпревара с оръжия. Секретарят на Съвета за сигурност на Руската федерация Николай Патрушев каза това в Бразилия, където проведе разговори с колегите си от страните от БРИКС и взе участие в среща с бразилския президент Жаир Болсонаро. \r\nНиколай Патрушев призова колегите си от БРИКС да намерят адекватен отговор на използването на политиката на едностранните икономически санкции, когато не само една държава е включена в „черните списъци“, но и всички партньори, които се опитват да правят бизнес с нея. Според секретаря на Съвета за сигурност на Руската федерация при настоящите условия използването на американската валута е изпълнено със сериозни рискове. \r\n\"Изглежда ненормално, че САЩ, държащи се толкова агресивно и непредвидимо, продължават да остават притежатели на основната резервна валута\", каза Патрушев. \r\nВъв връзка с това, ефективен отговор на санкциите, според него, следва да бъде по-нататъшното развитие на взаимните разплащания в национални валути, както и укрепване на потенциала за развитие на Банката на БРИКС. \r\n„Глобалната система на стратегическа стабилност, създадена от усърдната работа на нашите предшественици, е на прага на колапса поради непоследователната и често открито провокативна позиция на Запада“, каза Патрушев. Според него подобна конфронтационна политика заплашва да се превърне в нова неконтролирана надпревара във въоръжаването, включително в космоса.", "date": "2019.10.21", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/10/21/2710331/the-wall-street-journal-kyurdite-obviniha-turtsiya-che-blokira-tyahnoto-otteglyane.html", "text": "Кюрдските сили обвиниха Турция и нейните съюзници, че блокират изтеглянето им от граничния регион в североизточна Сирия, обвинявайки Анкара в опити да осуети изпълнението на ключовото искане за прекратяване на огъня, договорено със САЩ, пише американският вестник  The Wall Street Journal . \r\nАнкара се споразумя с Вашингтон в четвъртък за петдневно примирие, по време на което се очаква сирийските кюрди да се оттеглят от района, който Турция определи като зона за сигурност по границите на двете държави. И двете страни се обвиниха взаимно в нарушаване на прекратяването на огъня, като в центъра на боевете се намира ключовия  граничен град Рас ал Айн. \r\nВ неделя се възобновиха леки сражения в граничния град  след кратка пауза , според активисти в района. Сирийските демократични сили (СДС), ръководени от кюрдските автономни власти, казват, че турските сили и техните съюзници използват артилерия и леко оръжие, за да поддържат блокадата на обсадения град. \r\nСДС обвиниха Турция, че планира „операция за етническо прочистване“, намеквайки, че Анкара пречи на оттеглянето, за да хване в капан  кюрдите и да възобнови бомбардировките след изтичане на прекратяването на огъня. СДС заявиха, че 20 цивилни и 14 бойци са били убити от обявяването на прекратяването на огъня в четвъртък вечерта. Те призоваха САЩ да наложат прекратяването на огъня и да осигурят хуманитарен коридор за евакуации. \r\nМинистерството на отбраната на Турция късно в събота отрече опити да се предотврати изтеглянето на кюрдите от района. Информацията за това кои пътища да се използват за безопасен проход е била съобщена на американските военни власти. \r\n\"Ние не сме нападали, спазваме примирието\", заяви говорителят на президента на Турция Ибрахим Калън пред The Wall Street Journal в събота. \"Ние им даваме шанс да си тръгнат.\" \r\nТурските власти от своя страна обвиниха кюрдските сили в многократни нарушения на прекратяването на огъня, заявявайки, че кюрдските бойци са извършили 16 атаки, вариращи от снайперистки огън до ракети „земя-земя“. Министерството на отбраната на Турция заяви, че турски войник е убит от кюрдски сили в сирийския граничен град Тел Абаяд. \r\nМеждувременно Турция позволи на един конвой от линейки и други автомобили да евакуира около 30 ранени хора от обсадения Рас ал Айн до Тел Тамар в събота следобед, заявиха активисти в района. По-тежко ранените обаче останаха в обсадения град, добавиха те. \r\n \r\nАмериканските представители заявиха, че администрацията на Тръмп работи активно, за да гарантира, че споразумението се спазва. \r\n„Съединените щати продължават да разговарят с двете страни, за да гарантират спазването на паузата и да (осигури възможността) кюрдските сили безопасно да се изтеглят от контролираната от планираната зона за сигурност“, заяви американски представител. \r\n \r\n  Юлиян Марков", "date": "2019.10.21", "title": "The Wall Street Journal : Кюрдите обвиниха Турция, че блокира тяхното оттегляне"}
{"url": "http://www.focus-news.net/news/2019/10/21/2710336/korespondentsiyata-mezhdu-london-i-bryuksel-komentari-v-britanskiya-pechat-agentsiya-fokus.html", "text": "Какво всъщност иска Борис Джонсън от Брюксел, след като е изпратил две противоречащи си едно на друго писма е централна тема на британския печат . \r\n*** \r\n  \r\n  Премиерът на Великобритания Борис Джонсън е изпратил неподписано фотокопие на искането за отсрочка за Брекзит от страна на депутатите в Лондон, като е подчертал, че това е писмо изпратено от тях, а не от него, пише вестник  London Evening Standard . \r\nВ опит да се дистанцира от закона, който го задължава да потърси отсрочка от Брюксел, Джонсън е накарал свой дипломат да изпрати писмото, в което се изисква да бъде удължен срока за Брекзит, но в него е липсвал подписът на премиера. \r\nМеждувременно председателят на Европейския съвет Доланд Туск потвърди в социалната мрежа „Туитър“, че е получил писмото и ще започне незабавно консултации с Европейските лидери.  \r\nВ своето съобщение, изпратено до Доналд Туск, Джонсън е заявил, че забавянето на Брекзит би било „корозивно“ и вредно за Великобритания. Това становище вероятно ще предизвика сериозни политически дебати.  \r\nИнформацията идва малко след като гласуването в Камарата на общините за сделката на Джонсън беше отложено, след като депутатите вместо това решиха да приемат законова поправка. Според нея те ще отложат гласуването на сделката за по-късен етап, което от своя страна принуждава премиера да търси отсрочка за Брекзит.  \r\nДепутатите гласуваха с 322 гласа срещу 306 в полза на новата поправка, според която сделката, постигната между Джонсън и Брюксел, ще бъде гласувана в британския парламент едва когато законовата рамка, която е нужна за нея бъде приложена.  \r\nПоправката беше внесена от бившия член на Консервативната партия и министър Оливър Летуин и целта й беше да принуди премиера да се съобрази с т.нар. Закон на Бен, според който Джонсън трябва да поиска от ЕС удължаване на срока за Брекзит.  \r\nПремиерът се е свързал с европейските лидери, включително Доналд Туск, за да заяви пред тях, че изпратеното писмо представлява позицията на парламента, а не неговата собствена. \r\nПо-рано Джонсън написа друго писмо, изпратено до депутатите на Консервативната партия в парламента, в което се казваше, че „забавянето не е решение“.  \r\n„Ще кажа на ЕС това, което казвах на британското общество за всички 88 дни като премиер – допълнително забавяне не е решение“, написа тогава Джонсън. \r\n„Много е възможно нашите приятели в ЕС да отхвърлят искането на парламента за допълнително забавяне“, се казва още в писмото. Според премиера ако европарламента не отхвърли искането веднага, то е много възможно той да се забави с окончателното си решение. \r\nТой освен това обсъди настоящата ситуация с президента на Франция Еманюел Макрон.  \r\nСред шумните дебати в Камарата, Джонсън настоя, че той не е „обезсърчен“ от резултата от гласуването и остава посветен на целта да изведе Великобритания от ЕС на 31 октомври.  \r\n„Няма да преговарям за отсрочка с ЕС, а закона не ме и задължава“, каза Джонсън.  \r\nПопитан дали все още важат изявленията на неговите министри, че ако е задължен от закона да иска отсрочка, той ще го направи, говорителят на премиера все пак отговори положително.  \r\nЛидерът на лейбъристите Джереми Корбин предупреди Джонсън, че той не може да игнорира клаузите от Закона на Бен.  \r\nКорбин заяви още, че неговата партия ще се противопостави на Джонсън.  \r\n„Това е категорично решение на Камарата, която отказа да подкрепи сделката на премиера днес и ясно гласува да спре излизането от ЕС без сделка“, заяви още Корбин.  \r\n„Премиерът трябва да се съобрази със закона. Той не може повече да използва заплахата за Брекзит без сделка, за да изнудва членовете (на парламента) да подкрепят неговата сделка“, добави лейбъристкият лидер.  \r\nРъководителят на „Шоландската национална партия“ (ШНП) Иън Блекфорд заяви, че ако Джонсън се държи сякаш е „над закона“, то той ще се окаже в съда.  \r\nПредседателят на Либерал-демократическата партия Джо Суисън също заяви, че „най-важното нещо сега е министър-председателят да се съобрази със закона“.  \r\nСпоред Закона на Бен, Джонсън имаше време до 19 октомври да подсигури сделка за Брекзит с ЕС, след което е задължен да иска отсрочка. \r\nРъководителят на Камарата на общините Джейкъб Рийс-Мог заяви, че правителството планира да даде на депутатите нов шанс да осъществят „смислен вот“ за сделката, която Джонсън постигна с Брюксел по-рано.  \r\nГоворителят на  Камарата Джон Бъркоу от своя страна заяви, че ще отсъди по-късно дали на 21 октомври да бъде гласувана все пак сделката.  \r\nДепутатът от ШНП Джоана Чери коментира, че нейната партия ще се погрижи за това Джонсън да се съобрази със закона, дори ако това означава още съдебни дела.  \r\nГласуването се проведе, след като десетки хиляди протестиращи излязоха в Лондон, за да настояват за провеждането на втори референдум за Брекзит.  \r\nРезултатът от гласуването беше приветстван от демонстрантите, които се бяха събрали пред парламента.  \r\nПравителството понесе тази загуба в Камарата, след като съюзниците на Джонсън от Демократическата юнионистка партия (ДЮП), които по-рано отхвърлиха новата сделка с Брюксел, гласуваха в полза на поправката. \r\nДЮП по-рано заявиха, че не одобряват новите митнически споразумения, които премиерът е договорил за Северна Ирландия, според които ще има проверки на стоките, които идват от останалата част на Великобритания.  \r\nВсе пак Джонсън намери известна подкрепа сред лейбъристите, след като шест от техните депутати гласуваха срещу законовата поправка.  \r\nСлед вота, Джонсън заяви, че правителството няма да се откаже и ще внесе законови изменения, за да приложи споразумението. \r\n„Надяваме, че когато членовете (на парламента) бъдат изправени пред избора за новата сделка между Великобритания и ЕС, те ще променят мнението си, защото бяхме доста близо днес“, заяви премиерът.  \r\n„Надявам се, че те ще променят мнението си и ще подкрепят тази сделка. (…) Ще продължа да правя всичко, което мога, за да осъществим Брекзит на 31 октомври“, добави Джонсън.  \r\n*** \r\n \r\n  Депутатът от Консервативната партия Майкъл Гоув заяви, че Великобритания все още има шанс да напусне Европейския съюз на 31 октомври, въпреки че Камарата на общините гласува законова поправка, според която сделката за Брекзит ще бъде прегледана от парламента на страната на по-късен етап, пише вестник  The Guardian . \r\nГоув повтори становището на правителството, че страната може да осъществи Брекзит до края на октомври, като заяви, че не е сигурно, че Европейският съвет ще даде на Лондон отсрочка. \r\n„Рискът от напускане без сделка всъщност се увеличи, защото не можем да гарантираме, че ЕС ще ни даде отсрочка“, заяви Гоув.  \r\nТой добави, че може да организира среща на кабинета, за да се задейства плана на правителството за спешни случаи, или иначе казано за Брекзит без сделка.  \r\n„Приготвяме се да се подсигурим, че ако не получим отсрочка, тогава ще сме направили всичко възможно да напуснем без сделка“, добави още депутатът.  \r\nВъпреки, че премиерът Борис Джонсън вече беше заставен да изпрати до Брюксел писмо, в което иска допълнителна отсрочка за Брекзит, Гоув настоя, че „парламентът не може да промени устрема“ на правителството да напусне ЕС до 31 октомври. \r\n„Знаем, че ЕС иска да напуснем, знаем, че имаме сделка, която ни позволява да напуснем“, заяви той.  \r\n„Ще напуснем на 31 октомври. Имаме методите и възможността да го направим“, добави още Гоув. \r\nТой изрази оптимизъм и заяви, че правителството ще получи достатъчно гласове, за да може Борис Джонсън да получи одобрение на сделката си в Камарата на общините, като в такъв случай няма да има нужда Брекзит да бъде удължаван. \r\n*** \r\n \r\n  Двете писма на Борис Джонсън до ЕС може да бъдат счетени за неуважение към парламента, заяви финансовият министър в сянка Джон МакДонъл, цитиран от левия проевропейски вестник  The Independent . \r\nПремиерът е изправен пред съдебен иск oщe в понеделник, след като писмата му до председателя на Европейския съвет Доналд Туск бяха наречени „жалки” от депутата, който успешно оспори незаконното  спиране на парламента. \r\nДжонсън беше принуден да изпрати писмо с искане за отлагане на Брекзит след поражение в Камарата на общините в събота . \r\nВъпреки това той настоя, че няма да договаря отлагане и изпрати две писма до Доналд Туск - неподписано съобщение, свързано с искането на парламента за отлагане, и подписано от него писмо, в което се посочва защо той не вярва, че забавянето ще бъде в интерес на ЕС или Великобритания. \r\nПремиерът заяви, че смята, че този ход изпълнява изискванията на Закона на Бен, който изисква той да поиска отлагане, ако не успее да осигури одобрение от парламента на сделката си за Брекзит до 23:00 часа на 19 октомври. \r\nНо депутатът от Шотландската национална партия Джоана Чери определи играта на премиера като „жалка“ и заяви, че ще настоява за съдебни действия във Върховния съд на Шотландия в понеделник.", "date": "2019.10.21", "title": "Кореспонденцията между Лондон и Брюксел – коментари в британския печат (Агенция „Фокус“)"}
{"url": "http://www.focus-news.net/news/2019/10/21/2710338/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Силно интензивен е трафикът за товарни автомобили на изход на ГКПП „Капитан Андреево“. На ГКПП „Лесово“ трафикът е интензивен на изход за товарни автомобили. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Румъния на ГКПП „Дунав мост 2“ трафикът е интензивен на изход за товарни автомобили. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове.", "date": "2019.10.21", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/10/21/2710340/predstoyashti-sabitiya-v-stranata-za-21-oktomvri-agentsiya-fokus.html", "text": "*** \r\n \r\nВицепремиерът Екатерина Захариева ще се срещне с министъра на външните работи на Русия Сергей Лавров. \r\n \r\n*** \r\n \r\nОт 14.30 часа в Медицински университет Плевен министър-председателят Бойко Борисов е поканен по повод 45-та годишнина от основаването на университета. \r\n \r\n*** \r\n \r\nОт 10.00 часа на площадката на ГИС „Странджа“ в с. Горска поляна, община Болярово, област Ямбол „Булгартрансгаз“ ЕАД ще открие разширението на газопреносната мрежа по трасето на „Балкански поток“ в участъка от българо-турската граница до компресорна станция „Странджа“. За участие в откриването са поканени министър-председателят Бойко Борисов, вицепремиерът Томислав Дончев, министърът на енергетиката Теменужка Петкова, народни представители, областни управители, кметове и други. \r\n \r\n*** \r\n   \r\nОт 12.00 часа в района на град Кнежа ще бъде проверен напредъкът на строителните дейности по разширяване на газопреносната инфраструктура на „Булгартрансгаз“ ЕАД. В инспекцията са поканени да участват министър-председателят Бойко Борисов, вицепремиерът Томислав Дончев, министърът на енергетиката Теменужка Петкова, народни представители, областни управители, кметове и представители на местната власт, представите на изпълнителите и други. \r\n \r\n*** \r\n \r\nОт 14.00 часа в конферентната зала на парк-хотел „Изида“ министърът на земеделието, храните и горите Десислава Танева ще се срещне със земеделски производители, с работещи в аграрния сектор и всички заинтересовани. \r\n \r\n*** \r\n \r\nОт 9.30 часа 31-ви състав на Софийския градски съд ще заседава по делото срещу квесторите на КТБ Е. К. и Ст. Л., обвинени в безстопанственост в особено големи размери. \r\n \r\n*** \r\n \r\nОт 10.00 часа на пешеходния мост над бул. „България“ до НДК ще бъде открита 6-ата фотоизложба „Виж София – променяме я заедно“. Поканени са да присъстват Йорданка Фандъкова, кандидат за кмет на София, заместник-кметове на Столичната община, главният архитект на София, общински съветници, представители на фирми, членове на КСБ, възложители и изпълнители на включените обекти, партньори на в. „Строител“ и др. \r\n \r\n*** \r\n \r\nОт 10.00 часа в зала „Тържествена“ на Централния военен клуб ще се проведе международна конференция на тема „Съдебното обучение: минало, настояще и бъдеще“, с което ще отбележи 15 години Национален институт на правосъдието и 25 години съдебно обучение в България. \r\n \r\n*** \r\n \r\nОт 10.00 часа 5-и състав на Специализирания наказателен съд ще гледа делото срещу П. С., Б. Т., Б. И. и Б. С., обвинени за образуване и ръководене на организирана престъпна група. \r\n \r\n*** \r\n \r\nОт 10.00 часа 7-и състав на Специализирания наказателен съд ще гледа делото срещу Р. Х., Т. Х., Н. А., М. Х. и А. Т., обвинени за образуване и ръководене на организирана престъпна група. \r\n \r\n*** \r\n \r\nОт 10.00 часа 15-и състав на Специализирания наказателен съд ще гледа делото срещу Д. Р., М. Ж. Н. К. и Н. Т., обвинени за образуване и ръководене на организирана престъпна група. \r\n \r\n*** \r\n \r\nОт 10.00 часа 20-и състав на Специализирания наказателен съд ще гледа делото срещу Н. Б., Е. Б. и М .Б., обвинени за образуване и ръководене на организирана престъпна група. \r\n \r\n*** \r\n \r\nОт 11.00 часа 10-и състав на Специализирания наказателен съд ще гледа делото срещу Ц. Ц., Т. В., П. А., Е. И., В. Г., С. Х., Ц. Д. и Ц. Д., обвинени за образуване и ръководене на организирана престъпна група. \r\n \r\n*** \r\n \r\nОт 11.00 часа 17-и състав на Специализирания наказателен съд ще гледа делото срещу В. Х., Н. И., И. И., К. Б., Ю. К., К. Л., М. Т., Д. Д. и Г. Д., обвинени за образуване и ръководене на организирана престъпна група. \r\n \r\n*** \r\n \r\nОт 16.00 часа 17-и състав на Специализирания наказателен съд ще гледа делото срещу Д. Б., С. С., К. М., А. М.,  Ш. М., Д. Й. и И. Л., обвинени за образуване и ръководене на организирана престъпна група. \r\n \r\n*** \r\n \r\nОт 17.00 часа в Националната библиотека „Св. св. Кирил и Методий“ ще се проведе конференция на директорите на националните библиотеки от Югоизточна Европа на тема „Ръкописно-документално наследство в библиотечните колекции на държавите от Югоизточна Европа”. \r\n \r\n*** \r\n \r\nОт 18.30 часа в Литературен клуб „Перото“ ще бъде представена книгата „Слънчогледова нива” на Людмила Балабанова. \r\n*** \r\n \r\nОт 19.00 часа в зала „България“ ще се състои концертът „Катули Кармина“, посветен на 25 години перкусионен ансамбъл „Акцент“. \r\n \r\n*** \r\n \r\nОт 19.00 часа в ДНК-пространство за съвременен танц и пърформанс ще бъде представен френският спектакъл „Н“.  \r\n \r\n*** \r\n \r\nОт 11.00 часа в зала 2 на Районния съд ще се гледа делото срещу жена, обвинена за измама за над 4 800 лв. \r\n \r\n*** \r\n \r\nОт 13.30 часа в зала 2 на Районния съд ще се гледа делото срещу мъж, обвинен за неспазване на Правилника за безопасност на труда при взривните работи в рудник „Горен Говедарник” в землището на село Джурково, заради което е загинала една жена. \r\n \r\n*** \r\n \r\nОт 14.00 часа на градския стадион ще започнат срещите между отборите по футбол в рамките на Ученическите спортни игри за учебната 2019-2020 г. \r\n \r\n*** \r\n \r\nОт 13.15 часа в Държавен куклен театър „Дора Габе“ ще се проведат куклени спектакли „Вълкът и седемте козлета“. \r\n \r\n*** \r\n \r\nОт 16.00 часа в Интерактивна зала на Регионална библиотека „Дора Габе“ ще се състои литературно четене с презентация „Оскар Уайлд и неговите приказки“ по повод 165 години от рождението му. \r\n \r\n*** \r\n \r\nОт 19.00 часа в Драматичен театър „Йордан Йовков“ ще бъде представен спектакълът „Боряна“ от Йордан Йовков. \r\n \r\n*** \r\n \r\nОт 15.00 часа в града ще се състоят обучения на членовете на секционните избирателни комисии за предстоящите местни избори.  \r\n \r\n*** \r\n \r\nОт 9.00 часа в зала 1 на Апелативният съд ще се проведе заседание по жалбата на жена, която обжалва условна присъда от 1 година лишаване от свобода с 3 години изпитателен срок и лишаване от право да упражнява лекарска професия за срок от 1 година. Присъдата е заради причиняване на смъртта на бебе поради немарливо изпълнение на лекарските задължения на обвиняемата. \r\n \r\n*** \r\n \r\nОт 9.00 часа в Апелативният съд ще се проведе заседание по жалбата на мъж, осъден за шофиране след употреба на наркотици и предизвикване на катастрофа, при която са загинали четирима души.  \r\n \r\n*** \r\n \r\nОт 9.00 часа в зала 2 на Окръжния съд ще се гледа делото срещу жена, обвинена за шофиране след употреба на наркотици и предизвикване на катастрофа, при която е загинал един човек. \r\n \r\n*** \r\n \r\nОт 9.30 часа в зала 5 на Окръжния съд ще се гледа делото срещу жена, обвинена за укриване на данъци близо 470 000 лв. \r\n \r\n*** \r\n \r\nОт 10.00 часа в аквариума на Регионалния природонаучен музей ще бъде открита изложбата „Най-отровните риби в света“. \r\n \r\n*** \r\n \r\nОт 13.30 часа в зала 2 на Окръжния съд ще се гледа делото срещу двама мъже, обвинени за незаконна археологическа дейност. \r\n \r\n*** \r\n \r\nОт 13.30 часа в зала 3 на Районния съд ще се гледа делото срещу трима мъже, обвинени за палеж на сграда. \r\n \r\n*** \r\n \r\nОт 19.00 часа в залата на Народно читалище „Просвета 1888” ще бъде представена комедията „Кафето Ви, г-н Министър” от Хореа Гарбеа. \r\n \r\n*** \r\n \r\nОт 15.00 часа на връх Средногорец ще бъде отслужена панихида за загиналите в боевете на връх Средногорец и за Освобождението на Родопите, след които ще бъдат поднесени венци и цветя пред паметника-костница. \r\n \r\n*** \r\n \r\nОт 17.30 часа на новия център в Смолян ще бъдат поднесени венци и цветя пред Паметника на полк. Владимир Серафимов. \r\n \r\n*** \r\n \r\nОт 18.00 часа в Регионален исторически музей „Стою Шишков“ ще се проведе Надпяване в музея: Гласът на България Атанас Кателиев и гласовете на НУФИ „Широка лъка“. \r\n \r\n*** \r\n \r\nОт 19.30 часа на Новия център на бул. „България“ ще има тържествена заря-проверка по повод 107 години от Освобождението на Родопите. \r\n \r\n*** \r\n \r\nОт 11.00 часа в Оперния театър ще се състои премиерата на операта за бебоци „ФА СОЛ ЛА се забавлява“.", "date": "2019.10.21", "title": "Предстоящи събития в страната за 21 октомври (Агенция „Фокус“)"}
{"url": "http://www.focus-news.net/news/2019/10/21/2710325/ria-novosti-voislav-sheshel-otseni-vizitata-na-dmitriy-medvedev-kato-mnogo-uspeshna.html", "text": "Сърбия трябва да бъде в същите отношения с Русия като Беларус, заяви пред  РИА Новости   ръководителят на Сръбската радикална партия Воислав Сешел след посещението на руския премиер Дмитрий Медведев в Белград. \r\nПремиерът на Русия посети в събота Сърбия, където взе участие в тържествата по случай 75-годишнината от освобождението на Белград от нацистките окупатори, а също така проведе разговори с ръководството на страната. \r\n\"Посещението беше много успешно. Всички видяха как сръбският народ прие Медведев добре и как той беше приет в парламента. Надявам се, че приятелството с Русия ще се развие в тази посока\", заяви ръководителят на Сръбската радикална партия пред агенцията. \r\nТой отбеляза, че по време на визитата са подписани десетки документи за сътрудничество в различни сектори, важни за Сърбия. \r\n\"Подписването на споразумение за зона за свободна търговия с Евразийския икономически съюз в края на октомври ще бъде особено важно. Но ние, сръбските радикали, искаме още по-голяма интеграция с Руската федерация. Искаме статута, който има Беларус и трябва да се присъединим към държавния съюз на Русия и Беларус\", подчерта Шешел. \r\nСръбският президент Александър Вучич и Медведев присъстваха на военния преглед на Сръбската армия „Свобода 2019“ в събота. Парадът се състоя на военно летище в Батанице близо до Белград. На изложението бе демонстрирана и техниката, доставена от Русия - бронетранспортьори БРДМ-2, изтребители МиГ-29 и вертолети Ми с няколко модификации. \r\nПо време на посещението Медведев проведе отделни срещи с Вучич и премиера Ана Бърнабич. Както по-рано информира пресслужбата на руския кабинет, по време на разговорите страните предложиха да се обсъди цялата гама от руско-сръбски търговски, икономически, културни и хуманитарни отношения. \r\n \r\n  Юлиян Марков", "date": "2019.10.21", "title": "РИА Новости: Воислав Шешел оцени визитата на Дмитрий Медведев като много успешна"}
{"url": "http://www.focus-news.net/news/2019/10/21/2710342/nimh-dnes-nad-stranata-shte-bade-slanchevo-s-maksimalni-temperaturi-mezhdu-22-i-27.html", "text": "Днес над страната ще бъде слънчево. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . Преди обяд в източните райони все още ще има ниска облачност или мъгла. Ще духа слаб вятър от изток-североизток. Максималните  температури, в повечето райони, ще бъдат между 22° и 27°. Атмосферното налягане ще се задържи без промяна – малко по-високо от средното за месеца. \r\nПреди обяд на много места по Черноморието ще има ниска облачност или мъгла, а след обяд ще бъде слънчево. Ще духа слаб до умерен източен вятър. Максималните температури ще са 20° и 22°. Температурата на морската вода е около 20°. Вълнението на морето ще бъде 1 - 2 бала. \r\nВ планините ще бъде слънчево. Ще духа слаб до умерен североизточен вятър. Максималната температура на височина 1200 метра ще е около 19°, на 2000 метра - около 12°.", "date": "2019.10.21", "title": "НИМХ: Днес над страната ще бъде слънчево с максимални температури между 22° и 27°"}
{"url": "http://www.focus-news.net/news/2019/10/21/2710337/pregled-na-mezhdunarodnite-novini-do-0600-agentsiya-fokus.html", "text": "Съществуват скрити предразсъдъци и нетърпимост към етническите албанци в Западна Европа, които не могат да бъдат подценявани след отказа за начало на преговори с Албания и Северна Македония, заяви Александър Сорос в социалната мрежа „Туитър“, цитирано от македонския вестник  “Независен“ . \r\nИзявлението на Александър Сорос, син на видния филантроп и основател на фондация „Отворено общество“ Джордж Сорос, дойде след отрицателното решение на Европейския съвет да започне преговори с двете страни за членство в  Европейския съюз. \r\n„Европа трябва да се изправи срещу собствената си албанофобия!“, добави Сорос. \r\nТой цитира и реакцията на члена на Европейската комисия Йоханес Хан, който пише: „И само за да бъде ясно: Отговорността за този провал не е в двете страни, мнозина с право се надяваха на положително решение. ЕС се е провалил поради вътрешни проблеми. Това подкопава доверието в ЕС.\" \r\nРеакцията на младия Сорос, който често посещава Албания и публикува снимки с премиера Еди Рама, е показана от тиранската телевизия Top Channel, която добавя, че нежеланието на Европейския съюз да започне преговори за членство с Албания и Северна Македония е критикувано от много видни европейски личности. \r\n*** \r\n \r\n Близо 40% от гражданите подкрепят Договора за добросъседство, който македонското правителство е сключило със съседна България. Според последното проучване, проведено от  Института за политически изследвания в Скопие, 39,6% от гражданите подкрепят споразумението, за разлика от 31,2%, които са против него, цитира данните македонското електронно издание  Press 24 . \r\nСравнявайки резултатите от проучването, проведено през февруари тази година, броят на гражданите, които подкрепят договора, и тези, които са против него, са намалени. \r\nТака през февруари 48,7% от анкетираните са подкрепили споразумението, докато 36% са били против. \r\nТрябва да се има предвид, че последното проучване на общественото мнение беше проведено в началото на октомври, точно преди официалното обявяване в София на т.нар. „Рамкова“ позиция, която обуславя интеграцията на страната в ЕС с поредица от изисквания, включително Македония да се откаже от термина македонски език в рамките на ЕС  и да гарантира, че няма да се застъпва за правата на македонското малцинство в България и от учебниците и паметниците да заличи факта, че България е била на страната на фашистките окупатори през Втората световна война. \r\nПо отношение на етническия състав 48,4% от етническите албанци подкрепят това споразумение, докато едва 3,2% са против, докато 36,6% от етническите македонци подкрепят споразумението и 40,1% са против. \r\n*** \r\n \r\n Трима американски военнослужещи са загинали в резултат на инцидент в базата на американската армия „Форт Стюарт“ в щата Джорджия. Това се посочва в изявление, публикувано на страницата на базата в социалната мрежа „Фейсбук“, цитирана от  TACC . \r\nКакто става ясно от информацията, инцидентът е станал по време на ученията, в които е участвал брониран автомобил. Трима военни са загинали на място, още трима са ранени и са хоспитализирани. Причините за  случилото се изясняват. \r\n*** \r\n \r\n  Първата част от лидерската среща във Вила „Водно“ приключи. По време на почивката президентът Пендаровски заяви, че е обсъдено решението на лидерите на ЕС да не започват преговори за присъединяване на Македония към ЕС, информира  скопският телевизионен канал  “Телма“ . \r\n„Страната ни е в подобна ситуация за трети път“, каза Пендаровски, като припомни и трите ситуации, но за разлика от предишните, този път Македония изпълни всички поставени условия. \r\nВсички присъстващи лидери са изразили съгласие, че пътят към членство в ЕС е единственият път за Македония, тъй като това е единственият път към по-добро бъдеще. \r\n„Имаме държавен консенсус, независимо от заключенията на срещата на върха на ЕС, имаме съгласието на всички присъстващи, че нямаме проблем с новата методология, която се предлага. Съгласни сме с обратимостта на процеса, защото ние няма от какво да се страхуваме и всички присъстващи казаха „не“ за каквито и да било алтернативи на  процеса . Имаше предложения да ни включат в категорията „съседство“, но ние сме част от Европа и не търсим алтернатива, а само пълноправно членство в организацията“, каза президентът. \r\nВсички, които са на власт или в опозиция през следващия период, обещаха да работят за присъединяване към Европа. \r\nСлед почивката Пендаровски обяви, че ще бъде обсъдена втората точка, а именно предсрочните парламентарни избори и решението кога да бъдат проведени. \r\n*** \r\n \r\n Предсрочните парламентарни избори ще се проведат на 12 април, заяви премиерът Заев след срещата при президента Пендаровски. Това означава формиране на служебно правителство на 3 януари 2020 година, информира македонският телевизионен канал  “Телма“ . \r\nСпоред канала това е била  първата пречка да се отхвърли предложение, направено от премиера Заев за провеждане на  изборите на 22 или 29 декември. Лидерът на опозиционната ВМРО-ДПМНЕ Християн Мицковски реагира най-остро, подчертавайки, че в такъв случай правилото за назначаване на служебно правителство 100 дена преди  няма да бъде спазено Били са предложени и други дати, но 12 април се е оказал най-приемливият вариант. \r\nНа лидерската среща Заев потвърди позицията на партията, че за СДСМ е приемливо да се гласува в един избирателен район или с отворени листи. Не е договорен служебен премиер, Това ще бъде обсъдено в рамките на коалицията. \r\nПремиерът заяви, че след лидерската среща ще се срещне с по-малките партии в управляващата коалиция.  \r\n*** \r\n \r\n Предсрочните избори са неизбежни след случилото се в страната, заяви лидерът на ВМРО-ДПМНЕ Християн Мицковски след лидерската среща, проведена във Вила Водно по инициатива на президента Стево Пендаровски, пише македонският  “Фокус“ . \r\n„Изборите са неизбежни след този провал. Сегашното управление е победено! На тези избори ще победи обновяването на Македония и сега ни чака работа всеки ден, за да можем да постигнем това, което сме замислили. Ще предложим закони за реформи, защото трябва да започнем от някъде. Хората трябва да дойдат в ада за нашите граждани. Ревизионизмът няма да бъде политика на ВМРО-ДПМНЕ. Призовавам прокуратурата и съдебната система да работят независимо и в тази страна не трябва да има недосегаеми професии. Никога не ми е идвало наум да защитавам престъпници. Ще се провери произхода на собствеността на всички настоящи и бивши политици. Трябва да бъдем политици, които ще гарантират модерно бъдеще за нашите граждани“, каза Мицковски. \r\n*** \r\n \r\n Местните избори могат да бъдат обявени за валидни. До 21.00 часа, когато всички избирателни секции на територията на Република Молдова бяха затворени, 1 милион 174 хиляди избиратели дойдоха до урните. Избирателната активност е 41,7%. Това заяви председателят на Централната избирателна комисия Дорин Чимил, цитиран от  Moldpres . \r\nСпоред него в рамките на следващия час последните избирателни секции в 50-и район ще се затворят. Избирателните секции в страната спряха да работят в 21.00 часа. „Днешните избори се проведоха без сериозни инциденти, които биха могли да повлияят на крайните резултати“, каза Чимил. \r\nВ столицата избирателната активност беше 36,05% и тук по-голямата част от избирателите бяха жени - повече от 55%. В Балти са гласували около 36,11% от избирателите. \r\nВ резултат на местните избори ще бъдат избрани 898 кметове и 11 590 съветници. Последните общи местни избори се проведоха на 14 юни 2015 г. Тогава избирателната активност беше 49,00%. \r\n*** \r\n \r\n Лидерите на партиите от албанския спектър очакват изборите да донесат промяна, информира македонският телевизионен канал  “Сител“ . \r\nНа 12 април ще имаме избори и това ще бъде добър ден за всички, когато ще изгрее ново слънце, особено при албанците, заяви лидерът на Алтернатива Африм Гаши след лидерската среща, проведена във Вила Водно по инициатива на президента Стево Пендаровски. \r\n\"Ще трябва да дойдат дългоочакваните промени и смятам, че ще е добре за всички граждани на страната\", каза Гаши. \r\nЗиядин Села , лидер на Алианса на албанците подчерта, че \"12 април е възможност за промяна и възстановяване на демокрацията.\" \r\n\"Нека върнем надеждата на много млади хора, които бягат от страната, без условия на живот, без образование, без здравна система\", каза Села. \r\nСъгласихме се да отидем на предсрочни парламентарни избори, заяви лидерът на БЕСА Билал Касами:  \r\n„Решихме, че след случилото се с неуспеха за получаване на дата за преговори Северна Македония и гражданите на страната остават ангажирани с евроатлантическия път. Нека да си направим домашното, за да получим дата за преговори на следващата среща на върха на ЕС, каза Касами.", "date": "2019.10.21", "title": "Преглед на международните новини до 06:00 (Агенция „Фокус“)"}
{"url": "http://www.focus-news.net/news/2019/10/21/2710339/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\nМетеорологична обстановка: \r\nПрез нощта ще бъде предимно ясно. След полунощ на места в източната половина от страната ще има ниска слоеста облачност или мъгла. Почти тихо с минимални температури предимно между 6° и 11°. На 21.10.2019 г. над България ще бъде слънчево. Преди обяд в източните райони все още ще има ниска облачност или мъгла. Ще духа слаб вятър от изток-североизток. Максималните температури, в повечето райони, ще бъдат между 22° и 27°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 14+270 до км 20+660 е ограничено поради ремонтно-възстановителни дейности на виадукти при км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г; \r\nДвижението в участъка от км 159+715 до км 162+280 посока Бургас се осъществява с повишено внимание поради изграждането на пътна връзка към обект: ,,Търговски крайпътен обект - бензиностанция с АГСС, обслужваща сграда, КТП и паркинг за леки автомобили, и подобект: Локално платно с етапни пътни връзки към АМ „Тракия“. Ограничено е използването на аварийната лента в участъка, както и скоростта е ограничена до 70 км/ч. Участъкът е сигнализиран с пътни знаци. Срок до 29.10.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 6+800 до км 8+000 посока София се осъществява в една лента поради ремонтни дейности на асфалтовата настилка. Ограничено е движението в активната лента, като движението се осъществява в изпреварващата. Срок до 21.10.2019 г.  \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково  Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.;  \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Перник: \r\nДвижението в участъка Перник – Радомир от км 76 до км 77 в района на кв. Бела вода се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 21.10.2019 г. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-99: Движението по път II-99 Граматиково – Сливарово от км 96+000 до км 103+000 осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.10.2019 г.  \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: няма ограничения. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът III-867: Движението по път III-867 Здравчец – Дедец в с. Добромирци от км 42+200 до км 42+880 се осъществява в една лента поради изграждане на изкуствени неравности. Участъкът е сигнализиран с пътни знаци. Срок до 29.10.2019 г. \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 31.10.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 31.10.2019 г.; \r\nПът III-842: Движението по път III-842 Юндола – Голямо Белово от км 10+000 до км 21+500 се осъществява в една лента поради частичен ремонт на асфалтовата настилка. Участъкът е сигнализиран с пътни знаци. Срок до 21.10.2019 г.; \r\nПът III-843: Движението по път III-843 Каратепе – Сърница от км 40+000 до км 45+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 25.10.2019 г.  \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът ІІІ-627: Движението по път III-627 Радомир – Друган от км 53+000 до км 55+400 в чертите на гр. Радомир се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.10.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 25.10.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 23.10.2019 г.; \r\nПът ІІІ-118: Движението по път III-118 Гулянци – Долна Митрополия в участъка Победа – Подем от км 0+000 до км 14+000 се осъществява в една лента поради ремонтни дейности с частично асфалтиране. Срок до 21.10.2019 г.; \r\nПът ІІІ-3005: Движението по път III-3005 Петърница – Беглеж от км 15+000 до км 30+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 22.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.11.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности: няма ограничения. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 31.10.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът II-16: Движението по път II-16 Своге – София при Своге от км 54+607 до км 54+872 се осъществява с повишено внимание поради ремонт на тротоарни конзоли на мостово съоръжение. Участъкът е сигнализиран с пътни знаци и скоростта е ограничена до 30 км/ч. Срок до 01.11.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд/. Срок 25.10.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности:  \r\nПът II-66: Движението по път II-66 Нова Загора – Стара Загора от км 53+130 до км 58+700 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.21", "title": "Актуална пътна обстановка"}
{"url": "http://www.focus-news.net/news/2019/10/21/2710341/predstoyashti-mezhdunarodni-sabitiya-za-21-oktomvri-agentsiya-fokus.html", "text": "*** \r\n  Визита на външния министър на България Екатерина Захариева в Москва \r\n \r\n*** \r\n  Парламентът ще дебатира сделката за Брекзит и ще гласува правителствената законодателна програма \r\n \r\n*** \r\n  Пленарна сесия на Европейския парламент \r\n \r\n*** \r\n  Съдът ще гледа искането на САЩ за екстрадиция на Джулиан Асандж \r\n \r\n*** \r\n  Общи избори в Канада \r\n \r\n*** \r\n  70-ти международен конгрес по астронавтика", "date": "2019.10.21", "title": "Предстоящи международни събития за 21 октомври (Агенция \"Фокус\")"}
{"url": "http://www.focus-news.net/news/2019/10/21/2710347/bulgartransgaz-ead-otkriva-razshirenieto-na-gazoprenosnata-mrezha-po-traseto-na-balkanski-potok-do-kompresorna-stantsiya-strandzha.html", "text": "„Булгартрансгаз“ ЕАД ще открие разширението на газопреносната мрежа по трасето на „Балкански поток“ в участъка от българо-турската граница до компресорна станция „Странджа“. Това съобщиха от пресцентъра на  Министерство на енергетиката . Трасето включва газоизмервателна станция „Странджа“ и 11 км новоизграден преносен газопровод. Събитието ще се проведе от 10.00 часа на площадката на ГИС „Странджа“ в с. Горска поляна, община Болярово, област Ямбол. За участие в откриването са поканени министър-председателят Бойко Борисов, вицепремиерът Томислав Дончев, министърът на енергетиката Теменужка Петкова, народни представители, областни управители, кметове и други.", "date": "2019.10.21", "title": "„Булгартрансгаз“ ЕАД открива разширението на газопреносната мрежа по трасето на „Балкански поток“ до компресорна станция „Странджа“"}
{"url": "http://www.focus-news.net/news/2019/10/21/2710345/ministar-predsedatelyat-boyko-borisov-e-pokanen-da-uchastva-v-tarzhestvata-po-povod-45-ata-godishnina-ot-osnovavaneto-na-meditsinskiya-universitet-v-pleven.html", "text": "Министър-председателят Бойко Борисов е поканен в Медицинския университет в Плевен по повод 45-ата годишнина от основаването на университета. Това съобщиха от пресцентъра на  МУ - Плевен . Събитието ще се проведе в 14.30 часа. Борисов ще разгледа единствения по рода си Телекомуникационен ендоскопски център с експериментална операционна зала и виртуална зала със симулатори. Заедно със студенти и преподаватели на МУ - Плевен премиерът ще присъства на демонстрация на 3D студиото за обучение. Ректорът проф. д-р Славчо Томов ще го запознае с високотехнологичния профил на висшето училище – развитие на телемедицината и роботизираната хирургия. След което министър-председателят ще посети аудиториите и лабораториите на най-новия Факултет на МУ - Плевен – Факултета по Фармация. \r\nВ зала „Амброаз Паре“ на ТЕЛЕЦ ще се проведе среща-разговор с министър-председателя Бойко Борисов в Медицински университет – Плевен.", "date": "2019.10.21", "title": "Министър-председателят Бойко Борисов е поканен да участва в тържествата по повод 45-ата годишнина от основаването на Медицинския университет в Плевен"}
{"url": "http://www.focus-news.net/news/2019/10/21/2710350/shte-bade-proveren-napredakat-na-deynostite-po-razshiryavaneto-na-gazoprenosnata-infrastruktura-na-bulgartransgaz-ead.html", "text": "Напредъкът на строителните дейности по разширяване на газопреносната инфраструктура на „Булгартрансгаз“ ЕАД в района на град Кнежа ще бъде проверен от 12.00 часа днес. Това съобщиха от пресцентъра на  Министерство на енергетиката . В инспекцията са поканени да участват министър-председателят Бойко Борисов, вицепремиерът Томислав Дончев, министърът на енергетиката Теменужка Петкова, народни представители, областни управители, кметове и представители на местната власт, представите на изпълнителите и други. Ще бъде проверено изграждането на участъка от преносния газопровод на „Булгартрансгаз“ ЕАД на територията на общините Искър, Кнежа и Оряхово.", "date": "2019.10.21", "title": "Ще бъде проверен напредъкът на дейностите по разширяването на газопреносната инфраструктура на „Булгартрансгаз“ ЕАД"}
{"url": "http://www.focus-news.net/news/2019/10/21/2710348/gazeta-express-kosovo-albin-kurti-poseti-tirana-da-otpraznuva-izbornata-pobeda-na-samoopredelenie.html", "text": "Председателят на движение „Самоопределение“ и бъдещ премиер на Косово Албин Курти посети Албания, за да отпразнува победата на предсрочните парламентарни избори в най-младата държава на Балканите, съобщава електронното издание на прищинския ежедневник  Gazeta Express . \r\nИзданието не привежда информация за срещите, които Курти е имал в страната, но съобщава за инцидент на пътя с превозното средство, с което той е пътувал по пътя Тирана-Дуръс. От прессцентъра на „Самоопределение“ потвърдиха за произшествието, като увериха: „Всичко е наред, никой не е пострадал“. \r\nСъгласно разпространената информация, автомобилът на Курти е ударил патрулка на албанската полиция. В медиите се появиха снимки на щетите на превозното средство. Уточнява се, че Курти е останал в Албания през нощта.  \r\n \r\n Тереза Герова", "date": "2019.10.21", "title": "Gazeta Express (Косово): Албин Курти посети Тирана да отпразнува изборната победа на „Самоопределение“"}
{"url": "http://www.focus-news.net/news/2019/10/21/2710346/vitsepremierat-ekaterina-zaharieva-e-na-poseshtenie-v-moskva.html", "text": "Вицепремиерът и министър на външните работи Екатерина Захариева е на посещение в Москва по покана на министъра на външните работи на Руската федерация Сергей Лавров. Това съобщиха от пресцентъра на  Министерство на външните работи . Екатерина Захариева и водената от нея делегация ще имат разговори с министъра на външните работи Сергей Лавров. По-късно през деня външният ни министър ще се срещне и с българската общност в Москва. Посещението на Екатерина Захариева е първото на външен министър на България в Москва от 2011 г. насам. Тази година България и Русия отбелязват 140 г. от установяване на двустранни дипломатически отношения. \r\nРусия е един от основните външнотърговски партньори на България и една от основните държави за входящ туризъм у нас. 511 000 руски туристи са посетили страната ни през 2018 г. , което нарежда Русия на 6-о място по брой туристи в България. По данни на руската страна около 300 000 руски граждани притежават недвижими имоти у нас. Консулската ни служба в Москва годишно издава около 200 000 визи, което е около половината от броя на визите, издавани от всички български задгранични представителства. \r\nЗа 2018 г. двустранният стокообмен с Русия възлиза на 4,144 млрд. долара като е отбелязан спад от 4,1 на сто в сравнение с предходната година. На Русия се падат 5,8 на сто от общия външнотърговски обмен на България. Русия е и основен доставчик на страната ни на нефт, природен газ и ядрено гориво, както и основен партньор в модернизацията на АЕЦ „Козлодуй“.", "date": "2019.10.21", "title": "Вицепремиерът Екатерина Захариева e на посещение в Москва"}
{"url": "http://www.focus-news.net/news/2019/10/21/2710344/tass-lavrov-i-balgarskiyat-vanshen-ministar-shte-obsadyat-satrudnichestvo-v-oblastta-na-sigurnostta-i-energetikata-v-moskva.html", "text": "Министърът на външните работи на Руската федерация и Сергей Лавров и вицепремиерът и външен министър на България Екатерина Захариева ще проведат преговори в Москва, предава  TACC . \r\nСпоред външнополитическото ведомство в Москва двамата дипломати ще разгледат състоянието и перспективите за задълбочаване на двустранните отношения с акцент върху сътрудничеството в областта на енергетиката и търговията. Освен това се очаква обмен на мнения по широк кръг международни и регионални въпроси. \r\nПосещението на Захариева ще бъде първото на министър на външните работи на България в Москва за последните осем години. В интервю за ТАСС в навечерието на посещението тя заяви, че възнамерява да обмени мнения с руския си колега по основните въпроси на регионалната и европейската сигурност, както и да обсъди сътрудничество по приоритетни за България въпроси в икономиката, енергетиката, туризма и транспорта. \r\nПрез последните години се засилва политическият диалог между двете страни. Така през март руският премиер Дмитрий Медведев направи официално посещение в София, а през юни президентите на Руската федерация и България Владимир Путин и Румен Радев се срещнаха в кулоарите на Петербургския международен икономически форум. София очаква руския лидер на посещение догодина. \r\nПланира се търговските и икономическите отношения да бъдат в центъра на вниманието на първите дипломати на Москва и София. Русия остава един от основните търговски партньори на България; през 2018 г. търговският обем между двете страни възлиза на 3,47 млрд. долара. В същото време санкциите на ЕС и руските ответни мерки пречат на развитието на търговските и икономическите връзки между Москва и София. \r\nКлючова област в руско-българското сътрудничество е енергетиката. София работи по организирането на транзита на газ към Европа през второто разклонение на „Турски поток“ и обсъжда възобновяването на строителството на АЕЦ „Белене“. \r\nКакто подчертава руското външно министерство, дружелюбният характер на руско-българските отношения се дължи до голяма степен на духовната и културна близост на двете страни. През юли тази година Русия и България отпразнуваха 140-та годишнина от установяване на дипломатически отношения, а през 2018 г. в двете страни се проведоха мащабни тържества, за да се отбележи 140-годишнината от освобождението на България от османска власт в резултат на Руско-турската война от 1877-1878 година. \r\nВ интервю за ТАСС българският външен министър заяви, че Москва и София се готвят да подпишат петгодишна програма за сътрудничество в областта на културата и образованието. Освен това републиката възнамерява да разшири сътрудничеството с Русия в областта на туризма. \r\n \r\n Тереза Герова", "date": "2019.10.21", "title": "ТАСС: Лавров и българският външен министър ще обсъдят сътрудничество в областта на сигурността и енергетиката в Москва"}
{"url": "http://www.focus-news.net/news/2019/10/21/2710352/denyat-21-oktomvri-v-balgarskata-istoriya.html", "text": "На 21 октомври 1980 г. умира Вълко Вельов Червенков – български общественик, политик и държавник, функционер на БКП,  министър-председател на България (1950-1956 г.) и генерален секретар на БКП (1950-1954 г.). През 1937 година денят официално е обявен за Празник на Кърджали. \r\n \r\n2011 г. \r\nАсоциацията на европейските журналисти в България излиза със свое становище по повод предстоящите президентски избори в страната. Твърди се, че: „Неравностойното положение, в което бяха поставени кандидатите и партиите по отношение на достъпа до медии, предизвиква сериозно съмнение относно честността на кампанията за президентските и местните избори на 23 октомври. Асоциацията на европейските журналисти-България изразява притеснението си, че възможността за безплатни медийни изяви на участниците в изборите бе силно ограничена. Присъединяваме се към заключението на Организацията за сигурност и сътрудничество в Европа (ОССЕ), според което „платената медийна кампания застрашава принципа на равнопоставеност и създава имуществен ценз за участие във вота. Загриженост буди и фактът, че в огромната част от случаите читателите, зрителите и слушателите не биха могли да се ориентират дали за участието на определен кандидат е платено на съответната медия, или то е безплатно. Намираме това за некоректно отношение спрямо аудиторията, противоречащо на принципите на журналистическа етика.“ Според анкета на Медиапул.бг 2/3 от гражданите смятат, че изборите за президент в България не са честни и свободни поради насаждане на страх, натиск и всякакъв вид манипулации в полза на управляващите. \r\n \r\n2005 г. \r\nБорислав Михайлов е избран за президент на Българския футболен съюз. На 30 януари 2009 година е преизбран отново за този пост, а на 14 февруари 2014 г. бива избран за трети път. \r\n \r\n1998 г. \r\nХуан Антонио Самаранч, президент на Международния олимпийски комитет  е удостоен с орден „Стара планина” - първа степен. \r\n \r\n1996 г. \r\nКрай Ерусалим е открита гора на България, в която символично са посадени 50 000 дръвчета - според броя на спасените от унищожение български евреи по време на Втората световна война. \r\n \r\n1991 г. \r\nПрезидентът Желю Желев заминава на официално посещение в Москва, където с Борис Елцин подписва Декларация за отношенията между България и Руската федерация. \r\nД-р Желю Митев Желев е роден на 3 март 1935 г. в с. Веселиново, Шуменско. Завършва философия в СУ \"Климент Охридски\" през 1958 г. От 1961 г. до 1964 г. е редовен аспирант във философския факултет на СУ “Св. Климент Охридски”. Член е на БКП, но е изключен като антимарксист през 1965 г. По политически и идеологически причини остава без работа до 1972 г. През 1974 г. защитава дисертация и става кандидат на науките, а през 1975 г. започва работа като научен сътрудник в Института по култура. В периода 1977-1982 г. е завеждащ секция \"Култура и личност\" в института. Защитава докторска дисертация през 1988 г. През 1982 г. излиза книгата му \"Фашизмът\", която е забранена и спряна от разпространение, но е преведена на 10 езика.  \r\nПрез 1988 г. създава полулегалния Съюз за гласност и преустройство. До 10 ноември 1989 г. д-р Желю Желев е един от най-изявените дисиденти в България и е обект на преследвания.  \r\nСлед 10 ноември 1989 г. се включва активно в обществено-политическия живот на страната. Той е един от основателите на Съюза на демократичните сили (СДС) и пръв председател на неговия Координационен съвет. \r\nПрез декември 1989 г. влиза като депутат в VII Велико народно събрание /ВНС/. На 1 август 1990 г. е избран от ВНС за председател - президент на Република България. През януари 1992 г. д-р Желю Желев става първият президент на България, избран демократично след свободни избори. Заема този пост до 1997 г.През есента на 1996 г. д-р Желю Желев губи предварителните избори за президент.На парламентарните избори през април 1997 г. се явява неуспешно със създадената от него партия Либерална алтернатива.  \r\nСлед приключването на президентския му мандат през януари 1997 г. той основава Фондация “Д-р Желю Желев”, чиято цел е възпитание на младежта в демократичен дух. През май 2001 г. основава Балканския политически клуб, в който членуват политици и интелектуалци от балканския регион. \r\nАвтор е на книгите: “Самодейното изкуство в условията на научно-техническата революция” (1976 г.), “Модалните категории” (1978 г.), “Физическата култура и спорта в урбанизираното общество” (1979 г.), “Фашизмът” (1982 г. и 1990 г.), “Човекът и неговите личности” (1991г.), “Релационна теория за личността” (1993 г.), “Интелигенция и политика. Статии, есета, речи, интервюта” (1995 г.), “Реалното физическо пространство” (1996 г.), “Новата висша политика на България и НАТО” (1995 г.), “Обръщения на Президента към народа и Парламента” (1996 г.), “В голямата политика” (1998 г.), “Политически речи 1962-2002 г.” (2003 г.). \r\nД-р Желю Желев е доктор хонорис кауза на: Грейсланд колидж в щата Айова, САЩ (1992 г); Университета в гр.Мейн - САЩ (1993 г.); Университета в Тел Авив (1993 г.); Университета Хатидже в Анкара (1994 г.); Университета в Сеул (1995 г.); Университада Модерна в Лисабон (1995 г.), Американския университет в България (1996 г.) Славянския университет в Баку, Азербайджан (2002 г.); Югозападния университет “Неофит Рилски” (2004 г.). Той е носител на наградата “Катерина Медичи”, присъдена му от Международната Академия “Медичи” (1991 г.); на международната награда с медал “За заслуги към Европа” (1993 г.) и на наградата “Преход”, разделена с Ицхак Рабин /посмъртно/, връчена в Кранс Монтана (1996 г.).Заедно с това Д-р Желев е удостоен с най-високите държавни отличия на Франция, Испания, Португалия и Венецуела.Той е почетен член е на Ротъри клуб - Ню Йорк. \r\n \r\n1976 г. \r\nЗавършва Третият конгрес на Съюза на българските писатели. \r\nТози съюз е доброволна идейно-творческа организация на български литературоведи, поети, белетристи, драматурзи и критици. Идеята за учредяване на творческа организация на книжовните дейци възниква след Освобождението. Пръв опит представлява свиканият през 1894 г. събор на български писатели и журналисти по случай 50 години от основаването на първото българското периодическо сп. “Любословие”. През 1902 г. е образувано Дружество на българските писатели и публицисти. СБП се създава с културни и чисто професионални задачи. Към края на 1913 г. наброява 51 члена. Пръв председател е Ив. Ст. Андрейчин. Почетни членове са Ст. Михайловски и Ив. Вазов, който през 1919 г. е избран и за почетен председател. Членовете на СБП са разпределени в 6 секции - “Белетристи”, “Поети”, “Драматурзи”, “Критици”, “Детско-юношески писатели”, “Кинодраматурзи”. Младите писатели, които не са членове на съюза, са организирани в Кабинет на младия писател, който се ръководи от устав, утвърден от Управителния съвет. \r\n \r\n1967 г. \r\nПриключва четиридневното официално посещение в България на федералния канцлер на Австрия д-р Йозеф Клаус. Подписан е договор за правна помощ и е договорено сключването на спогодба за икономическо сътрудничество и производствено коопериране. \r\n \r\n1964 г. \r\nПодписана е търговска спогодба с Финландия. \r\n \r\n1949 г. \r\nПриет е Закон за съдене на членове на правителството, свързан с подготовката на съдебните процеси срещу Трайчо Костов и министрите Иван Стефанов, Манол Сакеларов и Петко Кунин. \r\n \r\n1947 г. \r\nВ периода 8 - 21 октомври тридесет и девет подсъдими от организацията \"Военен съюз\" са изправени пред съда. Главният обвиняем ген. Кирил Станчев е осъден на доживотен затвор за създаване на организация с \"фашистка идеология\" с цел \"събарянето, подриването и отслабването на установената власт в държавата\". \r\n \r\n1937 г. \r\nДенят официално е обявен за Празник на Кърджали. \r\n \r\n1925 г. \r\nГръцката армия преследва чети на ВМРО и навлиза на българска територия, като окупира Петрич. Българската армия не оказва съпротива и се оттегля. Съветът на ОН нарежда на Гърция да се оттегли и да изплати обезщетение от 30 000 000 златни лв. В историята това събитие е познато като “Петричкият инцидент”. \r\n \r\n1916 г. \r\nСлед тридневни боеве 3-а армия овладява Кубадинската позиция.  \r\nСлед двучасова артилерийска подготовка в 9,00 ч на 19 октомври започва атаката на Кубадинската позиция. В участъка на пробива 217-а германска пехотна дивизия и германската бригада „Боде\" първоначално са спрени пред предната позиция. Когато конната дивизия на ген. Ив. Колев (действаща спешена) овладява предната позиция в своя участък, отбраняващите се пред германците започват да се изтеглят. През този ден успех постига и левият  фланг на 1-ва пехотна софийска дивизия. Решителни за операцията са действията на 20 октомври. Конната и 1-ва пехотна дивизия първи пробиват главната позиция. Техният успех е използван от 6-и турски корпус, 4-а пехотна преславска дивизия и германските войски, които нанасят сериозно поражение на противника в своите полоси. Този ден частите на 4-а пехотна дивизия пленяват   около   2300  противникови   бойци   и командири. На 21 октомври атаките продължават по целия фронт. Използвайки резултатите от огъня на артилерията, 4-а пехотна дивизия изтласква отбраняващите се руска и сръбска дивизия и се вклинява дълбоко в центъра на противниковата отбрана. Генерал Ст. Тошев, маневрирайки умело с резерви и артилерия, усилва турския корпус и 1-ва пехотна дивизия, които до края на деня овладяват цялата позиция. Успешно се развива настъплението и в Източния сектор. Разбитите противникови войски, като оставят силни заслони, започват организирано оттегляне. \r\nКонната батарея на капитан Георги Векилски с огън „На картеч\" отразява контраатаката на 4 румънски дружини при с. Карлъкьой (Румъния). \r\nИздадена е присъда по Деклозиеровата афера - на 8-10 г. затвор са осъдени 14 души - депутати от БЗНС и Народнолибералната партия на Никола Генадиев, видни политически и стопански дейци. На 25 септември 1918 г. те са помилвани от царя, а на 14 ноември 1919 г. Главният военнокасационен съд отменя присъдите им. \r\nПо време на Първата световна война Англия и Франция опитват да спечелят на своя страна България в избухналия през лятото на 1914 г. военен конфликт чрез незаконна търговска сделка, изгодна за част от търговските и политическите кръгове в страната. След като обещаваните от Лондон и Париж териториални отстъпки се оказват недостатъчни за българското правителство, те предприемат друга тактика. През лятото на 1915 г. с материална подкрепа на Англия и Франция в България пристига френският търговец Ф. Деклозиер, който пристъпва към изкупуване на част от българската реколта на цени, по-високи от пазарните. С тази акция той се стреми да попречи на изпращането на тези храни за Германия. В своята дейност Деклозиер привлича и някои от представителите на опозиционните политически партии. Деклозиеровата афера не дава очакваните резултати. Правителството на д-р В. Радославов взема мерки спрямо помощниците на френския търговец и ги хвърля в затвора. Скоро след това следва и официалното обвързване на България с Австро-Унгария и Германия. След края на Първата световна война в Париж съглашенските държави осъждат България да заплати загубите на Ф. Деклозиер. \r\n \r\n1912 г. \r\nБойците на 21-ви пехотен средногорски полк с командир полковник Владимир Серафимов разгромяват турците при с. Аламидере (днес Полковник Серафимово). \r\nХасковският отряд, предвождан от ген. Васил Делов, освобождава Кърджали от турско робство. Като резултат градът и Източните Родопи трайно се присъединяват към Царство България. През 1937 година официално е обявен за Празник на Кърджали. \r\n \r\n1908 г. \r\nВ българския флот са зачислени 6 миноносеца: \"Смели”, \"Храбри\", \"Дръзки\", \"Строги\", \"Шумни\" и \"Летящи\". \r\n \r\n1907 г. \r\nВ периода 19 – 21 октомври в София се провежда първият конгрес на Младолибералната партия, който приема устав и програма. \r\nМладолиберална партия (тончевисти) е политическа формация, която се обособява през 1904 г. след отцепването на Д. Тончев и група негови сподвижници от Либералната партия на д-р В. Радославов. Печатния й орган е в. \"Свободно слово\" (1904-1912 г.). Поради обстоятелството, че програмата й не се отличава съществено от програмните разбирания на радославистите, Младолибералната партия не успява да се изгради като значителна политическа сила в страната. Взема участие в коалиционния кабинет на д-р В. Радославов (1913-1918 г.) и по този начин е отговорна за въвличането на България в Първата световна война 1914-1918 г. и последвалата след нея втора национална катастрофа. През 1920 г. се обединява с Националлибералната партия, с което престава да съществува като самостоятелна политическа групировка. \r\n \r\n1879 г. \r\nСъстои се откриване на I ОНС на Княжество България. За председател е избран Петко Каравелов. \r\n \r\n1877 г. \r\nВ хода на Руско-турската Освободителна война руските и румънските войски затварят обръча около Плевен. \r\nПрез 1877- 1878 г. се води война между Русия и Турция, която довежда  до освобождаването на по-голямата част от българския народ от османско иго и до възстановяването на Българската държава. Тя е  предизвикана от подема на националноосвободителните движения на Балканите (въстанието в Босна и Херцеговина 1875-1878 г., с което започва т. нар. Източна криза, Старозагорското въстание 1875 г., Априлското въстание 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.). \r\n \r\n1867 г. \r\nВ Букурещ излиза първият брой на в. \"Народност\". Негови редактори са Иван Богоров, Иван Грудов и Иван Касабов. Вестникът се възприема като трибуна на т.нар. \"млади\" сред българската емиграция във Влашко. Последният брой е издаден на 6 юли 1869 г. \r\n \r\n На тази дата са родени: \r\n \r\n1883 г. \r\nРоден е Пенчо Иванов Златев - български офицер, генерал-лейтенант. Участник е в Балканската и Първата световна война. Той е един от създателите и ръководителите на нелегалния Военен съюз. До 1934 г. е инспектор на кавалерията. От 19 май1934 г. до 22 януари 1935 г. е министър на войната в кабинета на К. Георгиев. От 22 януари 1935 до 21 април 1935 г. е министър-председател. След падането на кабинета се оттегля от политическия живот. Умира на 24 август 1948 г. в София. \r\n \r\n1858 г. \r\nРоден е Димитър Николов Петков -  български общественик, държавник и журналист. Участва в Руско-турската война. През 1881 г. води борба срещу пълномощията на княз Александър Батенберг, заради което е осъден на доживотен затвор. Пуснат е на свобода след няколко месеца, започва да издава в. \"Свирка\". Избран е за депутат през 1884 г., един от лидерите на Народнолибералната партия. Председател е на VI обикновено НС (1892-1893 г.), на IV ВНС (1893 г.) и на VII обикновено НС (1893 г.). Министър е на вътрешните работи в кабинета на Р. Петров (1903 г.), министър-председател (1906-1907 г.). Кмет е на София (1887-1893 г.). Редактира в.\"Независимост\", \"Независима България\", \"Свобода\", \"Нов век\". Убит е на 26 февруари 1907 г., в София. \r\n \r\n На тази дата умират: \r\n \r\n2007 г. \r\nНа 83-годишна възраст умира Вили Цанков – български театрален и кино-режисьор. \r\n \r\n2002 г. \r\nУмира Петър Корнажев, български политик и юрист на 72-годишна възраст. \r\n \r\n1980 г. \r\nУмира Вълко Вельов Червенков – български общественик, политик и държавник, функционер на БКП, министър-председател на България (1950-1956 г.) и генерален секретар на БКП (1950-1954 г.). \r\nРоден е на 6 септември 1900 г. в Златица. Член е на БКП от 1919 г. Участва в организацията на терористичните действия на КП (1923-1925 г.) и в атентата в църквата “Св. Неделя” (1925 г.), за което е осъден задочно на смърт. През 1925 г. заминава нелегално в Москва. Като емигрант работи в апарата на Коминтерна (1938-1941 г.). Член е на задграничното бюро на ЦК на БКП (от 1941 г.), ръководител и главен редактор е на нелегалната радиостанция “Христо Ботев” (юли 1941 г. – септември 1944 г.). След Деветосептемврийския преврат (1944 г.), като член на т. нар. Отечественофронтовско правителство, прокарва комунистическа политика за борба срещу демокрацията и участва в установяването на тоталитаризма в България. С негово участие в България е въведен режим на терор, насилие и потъпкване на правата на човека. На 9 декември 1961 г. е освободен от всички държавни длъжности, през ноември 1962 г. VIII конгрес на БКП го изключва от БКП. Възстановен е през 1969 г. \r\n \r\n1971 г. \r\nУмира Йосиф Цанков - български композитор и пианист. Роден е на 7 ноември 1911 г. в Русе. Учи пиано при Н. Георгиева-Агура и Теофана Калчева. Завършва юридическо образование в СУ “Св. Климент Охридски” (1939 г.). Първата си песен - “Ела с мен в Хавай” написва през 1930 г., а през 1936 г. създава квартет “Цанков”. От 1937 г. до 1941 г. е композитор на театър “Одеон” в София. За “Одеон” композира оперите: “Мая” (1935 г.), “Продадена любов” (1937 г.), “Жуана” (1939 г.), “Дръж се, Жужи” (1941 г.), “Златната вдовица” (не е поставяна). Едновременно с ангажиментите си към театъра ръководи фабриката за грамофонни плочи “Лондон рекърдс” (1937-1940 г.). През 1951 г. е назначен за отговорен редактор в музикална редакция на “Радиопром” (по-късно “Балкантон”). Член е на Съюза на българските композитори от 1948 г. Сред най-известните му песни до 50-те год. са “Керванът”, “Продадена любов”, “Облаци бездомни”, “Спи, моя малка синьорина . През 60-те години създава “Старите песни”, “Събота вечер”, “Гълъби над София”, “Твоята китара”, “Когато луната изплува” и др. На негово име е учредена награда на СБК, която се връчва на фестивала “Златният Орфей”. \r\n \r\n1929 г. \r\nУмира Васил Христов Радославов - политически и държавен деец, действащ член на БАН. Роден е на 15 юли 1854 г. в Ловеч. Завършва право в Хайделберг, Германия, защитава и докторат. След като се завръща  в България, става един от лидерите на Либералната партия. Участва неколкократно в управлението на държавата като министър на правосъдието (29 юни 1884 г. – 15 юли 1886 г., 9 – 12 август. 1886 г.), министър на вътрешните работи (12 август 1886 г. – 28 юни 1887 г.). По време на Регентството е министър-председател (16 август 1886 г. – 28 юни 1887 г.). При управлението на Стефан Стамболов (1887 г. – 1894 г.) оглавява т. нар. легална опозиция. Включен е в състава на коалиционното правителство на К. Стоилов като министър на правосъдието (19 май – 17 септември 1894 г.) и министър на народното просвещение (17 септември – 9 декември 1894 г.). По-късно минава в опозиция на управляващата Народна партия (1894 г. – 1899 г.). Радославов е министър на вътрешните работи от 18 януари 1899 г. до 27 ноември 1900 г. Определя до голяма степен политиката на правителството, поради което управлението през 1899 г. – 1901 г. е известно като Радославов режим. През лятото на 1903 г. Радославов е обвинен в измяна на родината и княза, в използване на властта за лично облагодетелстване и е осъден от Държавен съд на осем месеца затвор и отнемане завинаги на гражданските и политическите права. Няколко месеца по-късно е амнистиран. Отново е министър-председател в един от най-тежките периоди за България (4 юли 1913 г.–21 юни 1918 г.). Едновременно с това до 21 септември 1915 г. е министър на вътрешните работи и народното здраве, а след това и министър на външните работи и изповеданията. След подписването на Солунското примирие 1918 г. емигрира в Германия. Осъден е задочно от Държавен съд като един от главните виновници за втората национална катастрофа. \r\n \r\n \r\n За изготвянето на историческата справка на Агенция „Фокус” са използвани следните източници: \r\n \r\nЕнциклопедия „България” - Издателство на БАН, 1982 г.; \r\nЕнциклопедия „Британика” (2004 г.); \r\nБольшая Советская Энциклопедия (1970 г.); \r\nФамилна енциклопедия „Larousse”; \r\nИстория на Българите - Късно средновековие и Възраждане - Издателство „Знание” ЕООД, Книгоиздателска къща „Труд”, 2004 г.; \r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща „Труд”, 2003 г.;  \r\nИстория на България по дати - Книгоиздателска къща „Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща „Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща „Емас”, 2001 г.; \r\nИстория на Русия - Книгоиздателска къща „Труд”, 2002 г.; \r\nИстория на Османската империя - Издателство „Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на „The New York Times”; \r\nИсторически бюлетин – на „The History Channel”; \r\nИсторически бюлетин – на „World of Quotes”; \r\nИсторически архив на Агенция „Фокус” - отдел „Архив и бази данни” и други.", "date": "2019.10.21", "title": "Денят 21 октомври в българската история"}
{"url": "http://www.focus-news.net/news/2019/10/21/2710354/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya-v-stolitsata.html", "text": "Акатист на св. Архангел Михаил ще бъде отслужен след редовната Златоустова света Литургия в митрополитската катедрала на София „Св. Неделя”, предаде репортер на  Агенция „Фокус“ . Началото на богослужението е в 10.00 часа. Вечернята ще започне от 17.00 часа.  \r\nНикола ПЕТКОВ", "date": "2019.10.21", "title": "Акатист на св. Архангел Михаил ще бъде отслужен в митрополитската катедрала „Св. Неделя” в столицата"}
{"url": "http://www.focus-news.net/news/2019/10/21/2710319/predstoyashti-sabitiya-v-stranata-za-21-oktomvri-agentsiya-fokus.html", "text": "*** \r\n \r\nВицепремиерът Екатерина Захариева ще се срещне с министъра на външните работи на Русия Сергей Лавров. \r\n \r\n \r\n \r\n*** \r\n \r\nОт 11.00 часа в ж.к. „Индустриална зона „Капсида\" на ул. „Бавария\" 11 ще се състои церемония по официално откриване на производствена база. На събитието ще присъстват министър-председателят Бойко Борисов, вицепремиерът Томислав Дончев,  министърът на икономиката Емил Караниколов и Н. Пр. д-р Хасан Улусой. \r\n \r\n \r\n*** \r\n \r\nОт 14.30 часа в Медицински университет Плевен министър-председателят Бойко Борисов е поканен по повод 45-та годишнина от основаването на университета. \r\n \r\n \r\n \r\n*** \r\n \r\nОт 10.00 часа на площадката на ГИС „Странджа“ в с. Горска поляна, община Болярово, област Ямбол „Булгартрансгаз“ ЕАД ще открие разширението на газопреносната мрежа по трасето на „Балкански поток“ в участъка от българо-турската граница до компресорна станция „Странджа“. За участие в откриването са поканени министър-председателят Бойко Борисов, вицепремиерът Томислав Дончев, министърът на енергетиката Теменужка Петкова, народни представители, областни управители, кметове и други. \r\n \r\n \r\n \r\n \r\n*** \r\n   \r\nОт 12.00 часа в района на град Кнежа ще бъде проверен напредъкът на строителните дейности по разширяване на газопреносната инфраструктура на „Булгартрансгаз“ ЕАД. В инспекцията са поканени да участват министър-председателят Бойко Борисов, вицепремиерът Томислав Дончев, министърът на енергетиката Теменужка Петкова, народни представители, областни управители, кметове и представители на местната власт, представите на изпълнителите и други. \r\n \r\n*** \r\n \r\nОт 14.00 часа в конферентната зала на парк-хотел „Изида“ министърът на земеделието, храните и горите Десислава Танева ще се срещне със земеделски производители, с работещи в аграрния сектор и всички заинтересовани. \r\n \r\n*** \r\n \r\nОт 9.30 часа 31-ви състав на Софийския градски съд ще заседава по делото срещу квесторите на КТБ Е. К. и Ст. Л., обвинени в безстопанственост в особено големи размери. \r\n \r\n*** \r\n \r\nОт 10.00 часа на пешеходния мост над бул. „България“ до НДК ще бъде открита 6-ата фотоизложба „Виж София – променяме я заедно“. Поканени са да присъстват Йорданка Фандъкова, кандидат за кмет на София, заместник-кметове на Столичната община, главният архитект на София, общински съветници, представители на фирми, членове на КСБ, възложители и изпълнители на включените обекти, партньори на в. „Строител“ и др. \r\n \r\n*** \r\n \r\nОт 10.00 часа в зала „Тържествена“ на Централния военен клуб ще се проведе международна конференция на тема „Съдебното обучение: минало, настояще и бъдеще“, с което ще отбележи 15 години Национален институт на правосъдието и 25 години съдебно обучение в България. \r\n \r\n*** \r\n \r\nОт 10.00 часа 5-и състав на Специализирания наказателен съд ще гледа делото срещу П. С., Б. Т., Б. И. и Б. С., обвинени за образуване и ръководене на организирана престъпна група. \r\n \r\n*** \r\n \r\nОт 10.00 часа 7-и състав на Специализирания наказателен съд ще гледа делото срещу Р. Х., Т. Х., Н. А., М. Х. и А. Т., обвинени за образуване и ръководене на организирана престъпна група. \r\n \r\n*** \r\n \r\nОт 10.00 часа 15-и състав на Специализирания наказателен съд ще гледа делото срещу Д. Р., М. Ж. Н. К. и Н. Т., обвинени за образуване и ръководене на организирана престъпна група. \r\n \r\n*** \r\n \r\nОт 10.00 часа 20-и състав на Специализирания наказателен съд ще гледа делото срещу Н. Б., Е. Б. и М .Б., обвинени за образуване и ръководене на организирана престъпна група. \r\n \r\n*** \r\n \r\nОт 11.00 часа 10-и състав на Специализирания наказателен съд ще гледа делото срещу Ц. Ц., Т. В., П. А., Е. И., В. Г., С. Х., Ц. Д. и Ц. Д., обвинени за образуване и ръководене на организирана престъпна група. \r\n \r\n*** \r\n \r\nОт 11.00 часа 17-и състав на Специализирания наказателен съд ще гледа делото срещу В. Х., Н. И., И. И., К. Б., Ю. К., К. Л., М. Т., Д. Д. и Г. Д., обвинени за образуване и ръководене на организирана престъпна група. \r\n \r\n*** \r\n \r\nОт 16.00 часа 17-и състав на Специализирания наказателен съд ще гледа делото срещу Д. Б., С. С., К. М., А. М.,  Ш. М., Д. Й. и И. Л., обвинени за образуване и ръководене на организирана престъпна група. \r\n \r\n*** \r\n \r\nОт 17.00 часа в Националната библиотека „Св. св. Кирил и Методий“ ще се проведе конференция на директорите на националните библиотеки от Югоизточна Европа на тема „Ръкописно-документално наследство в библиотечните колекции на държавите от Югоизточна Европа”. \r\n \r\n*** \r\n \r\nОт 18.30 часа в Литературен клуб „Перото“ ще бъде представена книгата „Слънчогледова нива” на Людмила Балабанова. \r\n*** \r\n \r\nОт 19.00 часа в зала „България“ ще се състои концертът „Катули Кармина“, посветен на 25 години перкусионен ансамбъл „Акцент“. \r\n \r\n*** \r\n \r\nОт 19.00 часа в ДНК-пространство за съвременен танц и пърформанс ще бъде представен френският спектакъл „Н“.  \r\n \r\n*** \r\n \r\nОт 11.00 часа в зала 2 на Районния съд ще се гледа делото срещу жена, обвинена за измама за над 4 800 лв. \r\n \r\n*** \r\n \r\nОт 13.30 часа в зала 2 на Районния съд ще се гледа делото срещу мъж, обвинен за неспазване на Правилника за безопасност на труда при взривните работи в рудник „Горен Говедарник” в землището на село Джурково, заради което е загинала една жена. \r\n \r\n*** \r\n \r\nОт 14.00 часа на градския стадион ще започнат срещите между отборите по футбол в рамките на Ученическите спортни игри за учебната 2019-2020 г. \r\n \r\n*** \r\n \r\nОт 13.15 часа в Държавен куклен театър „Дора Габе“ ще се проведат куклени спектакли „Вълкът и седемте козлета“. \r\n \r\n*** \r\n \r\nОт 16.00 часа в Интерактивна зала на Регионална библиотека „Дора Габе“ ще се състои литературно четене с презентация „Оскар Уайлд и неговите приказки“ по повод 165 години от рождението му. \r\n \r\n*** \r\n \r\nОт 19.00 часа в Драматичен театър „Йордан Йовков“ ще бъде представен спектакълът „Боряна“ от Йордан Йовков. \r\n \r\n*** \r\n \r\nОт 15.00 часа в града ще се състоят обучения на членовете на секционните избирателни комисии за предстоящите местни избори.  \r\n \r\n*** \r\n \r\nОт 9.00 часа в зала 1 на Апелативният съд ще се проведе заседание по жалбата на жена, която обжалва условна присъда от 1 година лишаване от свобода с 3 години изпитателен срок и лишаване от право да упражнява лекарска професия за срок от 1 година. Присъдата е заради причиняване на смъртта на бебе поради немарливо изпълнение на лекарските задължения на обвиняемата. \r\n \r\n*** \r\n \r\nОт 9.00 часа в Апелативният съд ще се проведе заседание по жалбата на мъж, осъден за шофиране след употреба на наркотици и предизвикване на катастрофа, при която са загинали четирима души.  \r\n \r\n*** \r\n \r\nОт 9.00 часа в зала 2 на Окръжния съд ще се гледа делото срещу жена, обвинена за шофиране след употреба на наркотици и предизвикване на катастрофа, при която е загинал един човек. \r\n \r\n*** \r\n \r\nОт 9.30 часа в зала 5 на Окръжния съд ще се гледа делото срещу жена, обвинена за укриване на данъци близо 470 000 лв. \r\n \r\n*** \r\n \r\nОт 10.00 часа в аквариума на Регионалния природонаучен музей ще бъде открита изложбата „Най-отровните риби в света“. \r\n \r\n*** \r\n \r\nОт 13.30 часа в зала 2 на Окръжния съд ще се гледа делото срещу двама мъже, обвинени за незаконна археологическа дейност. \r\n \r\n*** \r\n \r\nОт 13.30 часа в зала 3 на Районния съд ще се гледа делото срещу трима мъже, обвинени за палеж на сграда. \r\n \r\n*** \r\n \r\nОт 19.00 часа в залата на Народно читалище „Просвета 1888” ще бъде представена комедията „Кафето Ви, г-н Министър” от Хореа Гарбеа. \r\n \r\n*** \r\n \r\nОт 15.00 часа на връх Средногорец ще бъде отслужена панихида за загиналите в боевете на връх Средногорец и за Освобождението на Родопите, след които ще бъдат поднесени венци и цветя пред паметника-костница. \r\n \r\n*** \r\n \r\nОт 17.30 часа на новия център в Смолян ще бъдат поднесени венци и цветя пред Паметника на полк. Владимир Серафимов. \r\n \r\n*** \r\n \r\nОт 18.00 часа в Регионален исторически музей „Стою Шишков“ ще се проведе Надпяване в музея: Гласът на България Атанас Кателиев и гласовете на НУФИ „Широка лъка“. \r\n \r\n*** \r\n \r\nОт 19.30 часа на Новия център на бул. „България“ ще има тържествена заря-проверка по повод 107 години от Освобождението на Родопите. \r\n \r\n*** \r\n \r\nОт 11.00 часа в Оперния театър ще се състои премиерата на операта за бебоци „ФА СОЛ ЛА се забавлява“.", "date": "2019.10.21", "title": "Предстоящи събития в страната за 21 октомври (Агенция „Фокус“)"}
{"url": "http://www.focus-news.net/news/2019/10/21/2710357/parviyat-funktsionirasht-oblasten-tsentar-za-obuchenie-po-bezopasnost-na-dvizhenieto-po-patishtata-shte-bade-otkrit-v-smolyan.html", "text": "Първият функциониращ Областен център за обучение по безопасност на движението по пътищата ще бъде открит в Смолян. Това съобщиха от  Община Смолян . Организатори на събитието са Община Смолян, Регионалното управление на образованието и ОУ „Проф. д-р Асен Златаров“. То ще се състои от 11.00 ч. в сградата на училището.  \r\nЩе присъстват депутати,  Анжелина Тотева – зам.-председател на Държавната агенция „Безопасност на движение по пътищата“, вр.и.д. кмет на община Смолян, инж.Мариана Цекова,  Мария Семерджиева –началник РУО – Смолян, директори на образователни институции и директора на ОД на МВР Николай Димов. Изграждането на центъра е с подкрепата на Община Смолян. Той  ще се използва от учениците от І – VІІ клас на територията на област Смолян. В него ще се провежда изнесено обучение по безопасност на движението по пътищата с цел създаване на трайни умения и предотвратяване на възникнали инциденти с участието на ученици. Центърът  се състои от площадка по безопасност на движението, с необходимите знаци и светофари. Закупени са електромобил, мотопеди и велосипеди. Оборудвани са три специализирани кабинета с компютърна техника и подходящи дидактични материали. Изграждането на Областния  център за обучение по безопасност на движението по пътищата – гр. Смолян е на стойност 154 779 лв.,  осигурени от Министерството на образованието и науката и е първият по рода си функциониращ такъв.", "date": "2019.10.21", "title": "Първият функциониращ Областен център за обучение по безопасност на движението по пътищата ще бъде открит в Смолян"}
{"url": "http://www.focus-news.net/news/2019/10/21/2710343/prezidentat-rumen-radev-e-na-poseshtenie-v-yaponiya-za-intronizatsiyata-na-imperator-naruhito.html", "text": "Президентът Румен Радев е на посещение в Япония за интронизацията на император Нарухито. Това съобщиха от  прессекретариата на държавния глава . От днес до 24 октомври президентът Румен Радев ще бъде на посещение в Токио, като в рамките на днешния ден Радев ще проведе работна среща с ръководството на японската корпорация „Мейджи“.  \r\nНа 22 октомври държавният глава и съпругата му Десислава Радева ще присъстват на церемонията по интронизация на новия японски император Нарухито.  \r\nНа 23 октомври президентът Радев ще посети университета „Тойо“ в Токио. Държавният глава ще изнесе лекция, посветена на перспективите за развитие на българо-японските отношения, и ще разговаря с ръководството на университета.  \r\nПо-късно през деня Румен Радев ще се срещне с групите за приятелство с България от двете камари на японския парламент. В рамките на срещата държавният глава ще връчи висши държавни отличия на представители на японското правителство и парламент за техните заслуги в укрепването и развитието на партньорството между България и Япония. \r\nНа 24 октомври президентът Румен Радев ще се срещне с министър-председателя на Япония Шиндзо Абе.  \r\nБългарският президент ще проведе работна среща и с представители на Японско-българския икономически комитет.  \r\nДържавният глава ще разговаря с проф. д-р Тацуро Мацумае – президент на Токайската образователна система на Токайския университет, който е и президент на Японската културна асоциация  и председател на Японско-българската асоциация. Румен Радев ще отличи проф. д-р Тацуро Мацумае с почетния знак на Президента на Републиката. В срещата ще участва и д-р Кийоши Ямада – ректор на Токайския университет.", "date": "2019.10.21", "title": "Президентът Румен Радев е на посещение в Япония за интронизацията на император Нарухито"}
{"url": "http://www.focus-news.net/news/2019/10/21/2710356/kathimerini-eksperti-ot-evropol-shte-badat-razpolozheni-v-gartsiya-s-tsel-zalavyane-na-dzhihadisti.html", "text": "Въоръжените сили на Гърция са приведени в повишена бойна готовност поради опасения, че началото на новата, трета по ред турска военна операция в Сирия може да доведе до до бягството на джихадисти от „Ислямска държава“ от затворите, охранявани от кюрдските Сирийски демократични сили (СДС), които да поемат отново към Европа, пише електронното издание на атинския ежедневник  Kathimerini . \r\nПоради тази причина експерти за борба с тероризма от Европол, според източници, ще бъдат разположени в граничния регион Еврос, считано от 1 ноември, като част от усилията за затягане на сигурността и за идентифициране с помощта на бази данни на Европейската полицейска служба ба джихадисти, които се опитват да преминат през територията на Гърция. \r\nПо същество мярката е разширяване на институцията от гостуващи офицери, която влезе в сила през лятото на 2016 г. по островите в източната част на Егейско море, след терористичните атаки в Париж и Брюксел. \r\nПървите контакти и преговори за разполагане на служители на Европол в региона на Еврос бяха направени през декември 2018 г. Полицейските източници разкриват пред изданието, че служителите в организацията са актуализирали и активирали т.нар. „индикатори за риск“, които се вземат предвид при регистрацията на новопристигнали мигранти и бежанци. \r\nГоворейки пред  Kathimerini  при условие за анонимност, гръцки служител потвърди, че „има опасения от репатрирането на т.нар. чуждестранни бойци\". Той обаче добави, че властите в САЩ и Европа „разполагат с информация и следят кои европейски джихадисти остават\" задържани и кои са избягали и може да се опитват да се върнат у дома“.  \r\nПрез август специалният пратеник на САЩ за Сирия Джеймс Джефри обяви, че 7000 бойци на „Ислямска държава“ са задържани в Североизточна Сирия в затворите, охранявани от СДС. Приблизително 1000 от тях са европейски граждани, пътували до Сирия през предходните години, за да участват в „свещената война“ на халифата, създаден от джихадистите на „Ислямска държава“. \r\n \r\n Тереза Герова", "date": "2019.10.21", "title": "Kathimerini: Експерти от Европол ще бъдат разположени в Гърция с цел залавяне на джихадисти"}
{"url": "http://www.focus-news.net/news/2019/10/21/2710648/", "text": "Турция активно управлява миграцията, не я блокира, заяви в понеделник министърът на вътрешните работи на страната Сюлейман Сойлу, цитиран от електронното англоезично издание на турския вестник  Sabah . \r\nИзказвайки се на международен семинар за миграцията, Сойлу заяви, че Турция разглежда въпроса за миграцията като хуманитарен феномен, който трябва да бъде управляван, а не блокиран. \r\n\"За да го управляваме, човек трябва да разбере защо хората мигрират\", каза Сойлу, като посочи несъответствия в доходите на работниците в Югоизточна Азия, Близкия Изток и Европа. \r\nСойлу отбеляза, че бреговата охрана на Турция играе важна роля в управлението на миграцията, като спасява човешки животи. \r\n\"Те водят сериозна борба, като използват 70% от капацитета си за работа, свързана с миграцията\", каза Сойлу, като отбеляза, че светът си затваря очите за изгубените животи в Средиземноморието, което се превърна в транзитна точка за бежанци, които се отправят към Европа. \r\nМеждувременно Сойлу заяви, че Турция е депортирала около 75 172 души от януари и очаква този брой да достигне 95 000 до края на годината. \r\nНай-малко 4 407 нелегални мигранти са били задържани в Турция през изминалата седмица, според източници от правоохранителните органи. \r\nОколо 1916 мигранти са били задържани при множество операции, проведени от жандармерийските сили в северозападната провинция Одрин, граничеща с Гърция и България. \r\nСпоред местните сили за сигурност в Одрин наскоро Гърция е засилила действията си за изпращане  на нелегални мигранти в Турция в нарушение на Женевските конвенции, Европейската конвенция за правата на човека и Конвенцията на ООН срещу изтезанията. \r\nВ крайбрежните провинции Чанаккале, Балъкесир, Айдън, Измир, Мугла и Анталия, турската брегова охрана и жандармерийските сили са задържали общо 2227 мигранти, докато се опитвали да преминат към Европа през Гърция. \r\nТурция е ключова транзитна точка за нелегалните мигранти, които целят да преминат към Европа, за да започнат нов живот, особено за бягащите от войни и преследване. \r\nОтделно в северозападните провинции Къркларели и Текирдаг са били държани 114 мигранти от жандармерийските сили. \r\nОсвен това граничните сили и полицията в южната провинция Хатай са заловили 114 мигранти за опит да влязат в Турция от Сирия с незаконни средства. \r\nВсички задържани през седмицата мигранти са били откарани в болници за лечение, или прехвърлени в провинциалните служби за миграция. \r\nТурция се превърна в популярен център за нелегални мигранти, които искат да преминат в Европа на фона на ескалация в конфликти, бедност и насилие в Близкия изток, азиатските страни и Африка. Гръцките острови в непосредствена близост до бреговете на Егейско море в Турция са любими дестинации на мигрантите, които се отправят към Европа. Въпреки това пътуванията на опасни, с препълнени лодки, често управлявани от неопитни мигранти и се оказват смъртоносни. За да намалят броя на нелегалните мигранти по опасния маршрут през Егейско море, Турция и Европейският съюз подписаха споразумение през 2016 г. Сделката предвижда Гърция да изпраща мигранти, държани на своите острови в Егейско море, обратно в Турция. В замяна Турция трябва да изпрати сирийски мигранти в различни страни от Европейския съюз. \r\n \r\n  Юлиян Марков", "date": "2019.10.21", "title": "Турският вътрешен министър: Турция управлява миграцията, не я блокира"}
{"url": "http://www.focus-news.net/news/2019/10/21/2710359/denyat-21-oktomvri-v-svetovnata-istoriya.html", "text": "На 21 октомври 1520 г. експедицията на Фернандо Магелан преминава протока, който свързва Атлантическия с Тихия океан и днес носи неговото име. На 21 октомври 1833 г. е роден Алфред Бернхард Нобел -  шведски химик, изобретател. Собственик е на повече от 300 патента в областта на синтеза и производството на взривни вещества. През 1866 г. смесва нитроглицерина с инфузорна пръст и получава динамита. През 1867 г. получава патент за откритието си и организира производството на динамит.   \r\n \r\n \r\n2017 г.  \r\nВъоръжени, идващи от Мали, убиват 13 жандармеристи и раняват още пет в атака срещу базата им в Западен Нигер. \r\n \r\n2017 г. \r\nСамоубийствен атентатор убива най-малко 15 души в Кабул. \r\n \r\n2017 г. \r\nВ Аржентина се провеждат парламентарни избори. Резултатът е победа за управляващата коалиция „Камбиемос“ („За промяна“), която печели в 13 от 24-те области.  \r\n \r\n2017 г.  \r\nИспанското правителство се събира на извънредно заседание, на което започва процедурите по отнемане на автономията на Каталуния.  \r\n \r\n2014 г. \r\nТурция разрешава на иракски кюрди да пресекат границата за да се включат в борбата с „Ислямска държава“. \r\nСветовната здравна организация съобщава за ликвидиране на огнището от Ебола в Нигерия. \r\n \r\n2013 г. \r\nИзвършен е атентат срещу автобус във Волгоград. Загиват 6 човека, а още 32 са ранени. \r\n \r\n2012 г. \r\nВ Бисау – столицата на Гвинеям, е осуетен опит за преврат. \r\n \r\n2011 г. \r\nПосланиците на 28-те страни в НАТО се събират на извънредно заседание в Брюксел във връзка с прекратяване на военната операция в Либия. \r\n \r\n2010 г. \r\nМианмар приема настоящото си национално знаме, като заедно с това влиза в сила нова конституция и са сменени химнът и официалното название на страната.  \r\nДо октомври 2010 г. Мианмар използва знаме, прието на 3 януари 1974 г. едновременно с провъзгласяването на социалистическата република в страната.  \r\n \r\n2000 г. \r\nАмериканският боксьор Майк Тайсън заявява, че приключва кариера си в професионалния спорт, макар че продължава да излиза на ринга, потвърждавайки претенциите си за титлата на световен шампион в супертежка категория. \r\n \r\n1999 г. \r\nБившият министър-председател на Израел Б. Натаняху е обвинен в присвояване на държавно имущество, заради което е обискиран дома му. \r\nРуски ракети разрушават пазара в центъра на Грозни. \r\n \r\n1994 г. \r\nПодписва се Рамков договор между САЩ и КНДР. Той цели по-голяма ядрена сигурност на Корейския полуостров. \r\n \r\n1982 г. \r\nВ Москва се провежда заседание на Комитета на министрите на външните работи на страните от Варшавския договор. \r\n \r\n1978 г. \r\nПодписан е договор за дружба и сътрудничество с Ангола. Двете страни се договарят за разширяване и задълбочаване на взаимноизгодното си сътрудничество в различните отрасли на икономиката, науката и изкуството. Договорът е сключен за срок от 20 г. \r\n \r\n1960 г. \r\nВъв вода е пусната първата английска атомна подводница. \r\n \r\n1950 г. \r\nПровежда се конференция на министрите на външните работи на СССР, Албания, България, Чехословакия, Полша, Румъния, Унгария и ГДР. Прието е съвместно заявление по германския въпрос. Срещата е в отговор на проведеното на 19 септември същата година съвещание на външните министри на САЩ, Великобритания и Франция в Ню Йорк, на което трите страни обсъждат въпросите за прекратяване състоянието на война с Германия, ревизия на забраната наложена върху редица отрасли на германската промишленост и създаването на германска армия. Социалистическите страни настояват за незабавно сключване на мирен договор с Германия и създаване на единна германска държава, като не се допусне ремилитаризирането й. \r\nКитайската армия завзема Тибет. \r\n \r\n1944 г. \r\nВойските на съюзниците завземат Аахен. Той е първият освободен град на територията на Германия. \r\n \r\n1943 г. \r\nСключен е договор за създаване на икономически съюз между Белгия, Нидерландия и Люксембург (Бенелюкс). \r\nВ гетото на гр. Минск фашистите унищожават последните евреи. \r\n \r\n1937 г. \r\nПо обвинение в шпионаж в полза на Германия е арестуван руският авиоконструктор Алексей Туполев. \r\n \r\n1923 г. \r\nВ Мюнхен е открит първият планетариум. \r\n \r\n1879 г. \r\nАмериканският изобретател Томас Едисон провежда първото изпитание на електрическа лампа с нагреваема жичка. \r\n \r\n1858 г. \r\nВ Париж се състои премиерата на операта “Орфей” по Офенбах. \r\n \r\n1847 г. \r\nЗапочва гражданската война в Швейцария. \r\n \r\n1805 г. \r\nКрай нос Трафалгар британският флот начело с адмирал Хорейшо Нелсън, състоящ се от 27 линейни кораба, разбива обединената ескадра на Франция и Испания ръководена от П. Вилньов с 33 линейни кораба. Нелсън прилага маневрената тактика и така унищожава 1 и пленява 17 кораба. В боя той е ранен смъртоносно. С Трафалгарското сражение Великобритания си извоюва господство по море. \r\n \r\n1652 г. \r\nФренският крал Луи XIV влиза в Париж след потушаване на Фронда (френско социално-политическо движение против абсолютизма). \r\n \r\n1640 г. \r\nПодписан е Рипонският договор, който слага край на войната между епископите на Англия и Шотландия. \r\n \r\n1596 г. \r\nСключена е Брестската уния, съгласно която епископите на руската църква намиращи се на полска територия признават властта на папата. \r\n \r\n1520 г. \r\nЕкспедицията на Фернандо Магелан преминава протока, който свързва Атлантическия с Тихия океан и днес носи неговото име. \r\nФернандо Магелан е португалски мореплавател. Отначало е на португалска служба в Индия, след това в Африка. След уволнението си през 1512 г. постъпва на испанската служба. Карл V му дава средства, за да потърси през Южна Америка път към бреговете на Азия. Магелан потегля от Испания през 1519 г. с 5 кораба. Минава край бреговете на Южна  Америка, навлиза в Тихия океан през протока, който е наречен на негово име. Пресича Тихия океан и стига до Филипинските острови. Там покръства местния владетел и го прави васал на Испания. Загива в сражение с филипинско племе. Неговият помощник Себастиан дел Кано връща остатъците от Магелановата експедиция в Испания. Извършено е първото околосветско пътешествие, продължило 3 години и 14 дни. Установено е единството на световния океан, както и кълбовидната форма на Земята. \r\n \r\n На тази дата са родени: \r\n \r\n1945 г. \r\nРоден е Никита Сергеевич Михалков - руски сценарист, режисьор и актьор. През 1963-1966 г. учи в театралното училище “Шчукин”. През 1971 г.завършва ВГИК. В киното е от 1961 г. - “Мъгли над Борск”. Първите му роли са: “Крача по Москва” (1963 г.), “Проверка” (1966 г.), “Червената палатка” (1970 г.), “Песен за Маншук” (1970 г.). Играе в “Сибириада”, 1979 г., както и в екранизации на литературна класика: “Дворянско гнездо” (1969 г.), “Станционният надзирател” (тв, 1972 г.), “Незавършена пиеса за механично пиано” (1977 г.), “Вяра, надежда и кръв” (2000 г.). Дебютът му като режисьор е късометражния филм “Спокоен ден в края на войната” (1971 г.). Филмите му като режисьор са: “Свой сред чужди, чужд сред свои” (1974 г.), “Робиня на любовта” (1976 г.), “Незавършена пиеса за механично пиано” (1977 г.), “Пет вечери” (1979 г.), “Няколко дни от живота на Обломов” (1980 г.), “Роднини” (1982 г.), “Без свидетели” (1983 г.), “Очи чорние” (1987 г.), “Угра” (1990 г.), “Анна” (1994 г.), “Изгорени от слънцето” (1994 г.), “Сибирският бръснар” (1999 г.). Съсценарист е на филмите: “Ненавист”, “Транссибирският експрес”, “Кръв и пот” и др. \r\n \r\n1833 г. \r\nРоден е Алфред Бернхард Нобел - шведски химик, изобретател. Собственик е на повече от 300 патента в областта на синтеза и производството на взривни вещества. Завършва Химическия факултет на Санктпетербургския университет. През 1866 г. смесва нитроглицерина с инфузорна пръст и получава динамита. През 1867 г. получава патент за откритието си и организира производството на динамит. През 1887 г. създава бездимния нитроглицеринов барут, наречен балистит. През 1868 г. заедно с баща си получава златния медал \"Летерстед\" на шведската академия на науките за използването на нитроглицерина и откриването на динамита. През 1896 г. патентова откритието си \"бездимен барут\". Депозира в различни държави около 350 сертификата, представящи 150 изобретения. Член е на Кралската шведската академия на науките (1884 г.), на Лондонското кралско дружество и на Дружеството на инженерите в Париж. От 1880 г. е рицар на Нордстейерне орден. Почетен доктор е по философия на университета в Упсала (1893 г.). Кавалер е на Почетния легион. Умира от мозъчен инсулт на 10 декември в Италия. След няколко дни близките му откриват документ, с който дарява 1,5 млрд. долара (33 млн. швед. крони) за международен награден фонд за висши научни постижения. Приходите от фонда, по негово желание, се разделят на пет части: за награда за физика; за химия; за медицина и физиология; за литература; за мир. Изричното му желание е да се награждават само приживе кандидати от цял свят, без значение на националността им. От първата година на наградите – 1901 г. до днес обявяването на лауреатите се извършва на 21 октомври (рождената дата на Нобел , а официалната церемония по връчването на наградите – на 10 декември (денят на смъртта на Нобел), едновременно в Стокхолм и Осло. Наградените в дадена област могат да бъдат най-много трима. Единствено наградата за мир може да се присъжда на цели организации. Лауреатите получават Нобелов златен медал, Нобелов диплом и чек. \r\n \r\n На тази дата умират: \r\n \r\n2009 г. – Хайнц Чеховски, немски поет. Първите си стихотворения публикува през 1957 г. в списание „Нойе дойче литератур“. Работи като издателски редактор в Хале и драматург в Магдебург. Публикува още стихосбирките „Следобедът на една любовна двойка“ (1962) и „Пътуване по водата“ (1967). В ГДР Хайнц Чеховски е официално по-скоро търпян, отколкото ценен. Преди политическата промяна през 1989 г. поетът издава стихосбирките „Овце и звезди“ (1975), „Що се отнася до мене“ (1981), „Аз, например“ (1982), „До приятел и враг“ (1983) и „Никакъв по-близък знак“ (1987). \r\n \r\n1984 г. – Франсоа Трюфо, френски режисьор, сценарист, продуцент, актьор и филмов критик, един от създателите на френската Нова вълна. Работи в киното повече от четвърт век, през което време създава над 25 филма и се превръща в един най-представителните френски режисьори. Филмът му 400-те удара е основополагащ за Новата вълна. \r\n1969 г.  \r\nДжак Керуак, американски писател, поет, художник и представител на бийтпоколението. Той се смята за един от най-важните американски автори. \r\n \r\n1931 г.  \r\nАртур Шницлер, австрийски писател и драматург, един от най-значимите представители на художествения стил „Виенски сецесион“ (Wiener Moderne). \r\n \r\n1556 г.  \r\nПиетро Аретино, италиански писател и публицист, сатирик, есеист и драматург, един от водещите италиански автор на своето време. Наричан е „Божествения Пиетро Аретино“. Смятан за родоначалник на журналистиката. Кореспонденцията му включва 3 300 писма, съдържащи много данни за епохата, в която е живял. \r\n \r\n1442 г. \r\nШарл VI, Обичаният, крал на Франция от 1380 г. Син е на Шарл V Мъдри и Жана Бурбон. По-късно, когато се разболява психически, е наречен Шарл Лудият, но дори и тогава запазва любовта и благоразположението на населението към себе си. Пристъпите на лудост се повтарят периодично през целия му живот. \r\n \r\n1125 г.  \r\nУмира Козма Пражки – първият чешки хронист. Учи в Прага и Лиеж. От 1110 г. е декан на катедралата “Св. Вит” в Прага. Автор е на “Чешка хроника” (започната през 1119-1120 г.), която съдържа ценни данни за историята (особено 3 книги, в които са описани съвременните на автора събития между 1092-1125 г. за историята на Чехия). Като представител на висшето духовенство Козма Пражки защитава интересите на Католическата църква и на династията Пшемисловци. Неговите последователи дописват събитията в хрониката му до началото на ХIII в. \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.21", "title": "Денят 21 октомври в световната история"}
{"url": "http://www.focus-news.net/news/2019/10/21/2710351/the-new-york-times-tramp-shte-ostavi-amerikanski-voenen-kontingent-v-iztochna-siriya.html", "text": "Държавният глава на САЩ Доналд Тръмп обмисля оставането на американски военен контингент от около 200 души в източната част на Сирия, съобщава вестник  The New York Times . \r\nСпоред източниците на изданието, най-вероятно в Сирия ще останат спецсили, които да участват в борбата срещу близкоизточната радикална групировка „Ислямска държава“ и да „блокират придвижването на руските сили и сирийските правителствени формирования“ към районите, в които има залежи на петрол. Изданието посочва, че американските военни вероятно ще помагат на кюрдите да поддържат контрола над тези райони. \r\nПо информация на NYT американският контингент може да бъде разположен по границата между Сирия и Ирак. Във Вашингтон вече е обсъден този вариант, разкриват източниците на изданието. Припомня се обаче, че досега Тръмп многократно променяше плановете си за Сирия. \r\nНа 9 октомври Турция стартира нова, трета по ред военна операция в Северна Сирия – „Извор на мира“, която започна с въздушни удари по позициите на кюрдските сили. Целта на операцията е да се създаде буферна зона, която трябва да се превърне в защитен пояс за турската граница. Според плана на Анкара така сирийските бежанци ще могат да се върнат в родината си. Дамаск осъди действията на Анкара, които станаха възможни след съгласуване на позициите на президента на Турция Реджеп Тайип Ердоган и американския държавен глава Доналд Тръмп. \r\nНа 13 октомври американският министър на отбраната Марк Еспер обяви, че САЩ започват изтеглянето на около 1000 американски войски от Северна Сирия във връзка с турската офанзива. На 17 октомври САЩ и Турция постигнаха споразумение за прекратяване на военните действия за 120 часа, така че кюрдските части в коалицията на сирийските сили да напуснат граничната зона за сигурност, създадена от Анкара. \r\n \r\n \r\n \r\n Тереза Герова", "date": "2019.10.21", "title": "The New York Times: Тръмп ще остави американски военен контингент в Източна Сирия"}
{"url": "http://www.focus-news.net/news/2019/10/21/2710355/84-godishen-mazh-e-postradal-pri-pozhar-v-aytos.html", "text": "84-годишен мъж е пострадал при пожар в Айтос. Това съобщиха от  ОДМВР - Бургас . Сигналът за инцидента е подаден на 18 октомври т.г. около 19.30 часа в Районно управление – Айтос. Съобщено е за инцидент в частен имот на улица „Йоан Екзарх“, обитаван от 84-годишен мъж, при който при опит за запалване на газов котлон, се взривила 20-литрова газова бутилка. Огънят е потушен от един противопожарен автомобил и трима огнеборци. Възрастният мъж е с обгаряния в областта на ръцете и главата. Той е транспортиран в клиниката по изгаряния към Военноморска болница – Варна. От инцидента се получили множество напуквания по тавана на стаите и отделяне на PVC дограмата от бетонния трегер на хола. По случая е образувано досъдебно производство.", "date": "2019.10.21", "title": "84-годишен мъж е пострадал при пожар в Айтос"}
{"url": "http://www.focus-news.net/news/2019/10/21/2710363/bezplatni-endokrinni-pregledi-za-bremenni-zheni-shte-se-provedat-v-burgas.html", "text": "Безплатни ендокринни прегледи за бременни жени ще се проведат днес, на 22 и 23 октомври в Бургас. Това съобщиха от пресцентъра на  Общината . Кампанията се организира от Българско дружество по ендокринология и Община Бургас. \r\nПрофилактиката на ендокринната система по време на бременност е изключително важна, както за успешното развитие на плода, така и за здравето на майката, категорични са специалистите. Те посочват като един от най-масовите проблеми е недостигът на йод в организма. \r\nБъдещите майки, които желаят да се включат в кампанията за безплатни прегледи, е нужно да носят талон с определен срок на бременността от лекаря, който изпраща бременната жена. Желателно е кръвните изследвания да се правят само на гладно от 7.30 часа. \r\nЕкипът, който ще обезпечи кампанията, ще бъде ситуиран в зала „Нимфа\" в хотел „Аква\". \r\nЗа записвания: Бодимед „Стефан Стамболов\" 90, Християна - 0888/30 42 40. \r\nРезултатите ще бъдат изпратени на лекаря, насочил бременната чрез „Бодимед\".", "date": "2019.10.21", "title": "Безплатни ендокринни прегледи за бременни жени ще се проведат в Бургас"}
{"url": "http://www.focus-news.net/news/2019/10/21/2710353/sport-grigor-dimitrov-zapochva-uchastieto-si-na-turnira-vav-viena.html", "text": "Григор Димитров започва участието си на турнира във Виена. В първата фаза на надпреварата бившият номер три в света ще играе срещу Дамир Джумхур. Мачът помежду им е трети в програмата на централния корт и започва след 18:30 часа. \r\nПърви на корта излизат Диего Шварцман и Пиер-Юг Ербер от 15:00 часа, а след това Матео Беретини играе срещу Кайл Едмънд в мач, който ще определи следващия съперник на победителя от срещата между Димитров и Джумхур. Следва сблъсъкът на българина с тенисиста от Босна и Херцеговина.", "date": "2019.10.21", "title": "Спорт: Григор Димитров започва участието си на турнира във Виена"}
{"url": "http://www.focus-news.net/news/2019/10/21/2710361/mestni-izbori-2019-petyo-blaskov-manolova-e-politik-hermafrodit-ako-manolova-gubi-ninova-pada-ot-bsp.html", "text": "Манолова е политик – хермафродит, ако Манолова губи – Нинова пада от БСП. Това каза Петьо Блъсков от в-к „Труд“ в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\n Кой иска да управлява България?; Политически джендър и хермафродит ли е Манолова?; Образът на Фандъкова; Демокрацията – всички протестира за нещо \r\nБеновска посрещна Петьо Блъсков с въпроса „Вие разбрахте ли кой и на какво основания иска да управлява България?“. „Разбрах само, че много мераци има, ама нещо основанията им се губят на всички“ отговори Блъсков. „Една седмица преди изборите. Каква картина наблюдавахме? Моля те с твоя характерологичен стил да опишеш по-важните кандидати и по-важните явления.“ помоли Беновска. Блъсков коментира, че „картината е многообразна за цялата държава, но според мен фокусът в София наистина показва най-интересни неща“. „Мисля, че сме свидетели на едно историческо явление на тези избори. Историческото явление и изобщо историческата ситуация я създава другарката госпожа Манолова, защото за първи път, поне аз за първи път, виждам един политик или наричащ се себе си политик, който има нещо неясно в неговата … нещо мешано. За първи път виждаме джендърството в политиката. Другарката госпожа Манолова се явява един политик - хермафродит. Тя е нещо като трети пол в политиката, защото тя е ту червена, ту не толкова червена. Изобщо, една странна политическа сексуалност се забелязва у нея – двупосочна“ коментира Блъсков. Беновска го попита как я разпознават избирателите в тази многополовост. Блъсков отговори, че избирателите не са толкова ненаясно и очевидно копнежът на електората на БСП да има свой представител влияе. „Около Манолова има едно вавилонско стълпотворение от разнополови, еднополово или джендърски политически сили“ коментира Беновска и попита госта си кой ще носи политическата отговорност за нейните проявления. „Справихме се с истанбулската конвенция, поне засега, но не знам как ще се справим с това явление в политиката“ подчерта Блъсков. Водещата попита госта са дали има предвид, че Манолова ще напише софийската конвенция, а той отговори, че е много „подличко“. „Кои са задкулисните съавтори на софийската истанбулска конвенция?“ попита Беновска. Блъсков отговори, че това са враговете на ГЕРБ и подчерта, че „един човек, който е ренегат в своето политическо верую веднъж, ще бъде винаги ренегат в каквото и да е верую“. Беновска каза, че ще повтори твърдение, което се тиражира, но според нея е „малоумно“ – „определени джендърски политически и медийни кръгове се опитват да вкарат тезата, че на Бойко Борисов му е удобно и Мая Манолова да е кандидат, защото ако тя спечели - той ще се разбере с нея, ако загуби Йорданка Фандъкова“. Блъсков окачестви това твърдение като свободно съчинение и подчерта, че при Борисов няма трети пол – „мъжкар и половина и точка по въпроса“, говорейки за неговия политически пол. Блъсков коментира, че в предизборна кампания политическите формации „обрастват с най-различни теории и идеи“.  \r\nБеновска попита за образа на Йорданка Фандъкова, а Блъсков заяви, че това, което най-много вижда в нея, е умората, но и е бойна натура. Беновска не се съгласи и каза, че преди да се стигне до извайването, трябва да се поставят основите. „Този вече ошантавял град е ужасно трудно да се управлява. Всяка прищявка, всякакъв каприз, всякаква измислица“ коментира Блъсков. Беновска го попита не е ли виновен Борисов, че е дал вдъхновение на всички протестиращи, защото е демокрация и имат право. Блъсков коментира, че това е демокрацията и всеки вика и крещи. „Аз искам да попитам – всички тези, които врякат и крякат, че се разминават 6 плочки на „Дондуков“ – вкъщи ремонт правили ли са? Те вкъщи не могат да се оправят с двама майстори да им боядисат хола и кухнята и майсторите си оставят ръцете след това, та тука в град – 2 500 000 – с изключително градоустройствени проблеми и всякакви – имало 17 строшени плочки и 80 ръбчета някъде. Давате ли си сметка за какви мащаби на ремонти става дума? Площад „Славейков“ свети! Пред църквата свети градинката. Всичко това са капризи, но така е в демокрацията“ коментира Блъсков. \r\n \r\n Кандидатите за кметове в страната – Здравко Димитров и Димитър Николов \r\n„Здравко Димитров – Пловдив?“ попита Беновска. Блъсков отговори, че битката в Пловдив е сложна. „За мен безспорен кандидат за още един кандидат е Димитър Николов – Бургас. Изключително енергичен, делови човек. Като гледам града нещата са много добре“ подчерта Блъсков. „Зависи ли да си изкара докрай мандата Борисов от тези местни избори?“ попита водещата. Гостът на предаването заяви, че не зависи, защото местната политика все още не е много развита и бе категоричен, че развоят няма да доведе до предсрочни парламентарни избори. „Победените ще кажат, че изборите са подменени, а победители ще кажат „недейте се занася, няма нищо такова““ обобщи Блъсков. \r\n \r\n Нинова – Манолова \r\n„БСП – ти говори много за Мая Манолова и никъде не спомена Корнелия Нинова“ отбеляза Беновска. „Там има някаква завера. Те двете не могат да се понасят – това е публична софийска тайна. Цялата тази история трябва да завърши с отстраняването на Корнелия Нинова. Положението е Мая губи, така че при това положение трябва да има отстраняване“ подчерта Блъсков. „Мая е заложен капан на Нинова, за да падне Нинова от моста ли?“ попита Беновска. Блъсков отговори, че Манолова е много амбициозна, макар че няма основание и лесно се пали, защото дълбоко в себе си мечтае за поста на Нинова и това е интригата. „Корнелия я изкара до пролет, я не, но тя доста направи, за да се срине БСП, според мен сама и с някакъв антураж от двама-трима юнаци – единия го бяха хванали с 200 000 марки на границата, известен случай на контрабанда, но си мисля нещо още по-конспиративно. Едно време 92-ра година имаше един прочут доклад на двама щатски експерти – Ричард Ран и Роналд Ът. В този доклад имаше една публична част и една не толкова публична, в която имаше анализ на политическите формации, държавата и политическите процеси. Спомням си в тази част – политическата, не толкова публична – беше като полупрогноза, полупрепоръка казано, че социалистическата партия в България трябва да бъде доведена до 10-12 % влияние в публичния живот. Мисля си дали другарката Нинова пък не работи, за да завърши този план? Натам върви работата“ коментира Блъсков. Беновска му благодари за разговора и обяви, че след 27-ми октомври ще коментира резултатите от изборите. \r\nТака завърши разговорът между Петьо Блъсков и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 20-ти октомври 2019 година.", "date": "2019.10.21", "title": "Местни избори 2019: Петьо Блъсков: Манолова е политик – хермафродит, ако Манолова губи – Нинова пада от БСП"}
{"url": "http://www.focus-news.net/news/2019/10/21/2710367/s-tarzhestvena-zarya-proverka-v-smolyan-shte-badat-otbelyazani-107-godini-ot-osvobozhdenieto-na-rodopite.html", "text": "С тържествена заря-проверка в Смолян ще бъдат отбелязани 107 години от Освобождението на Родопите. Това съобщиха от  Община Смолян . Празничната програма по повод Освобождението на Смолян започна преди дни, а кулминацията на честванията ще бъде тази вечер. \r\nОт 15.00 часа на връх Средногорец ще бъде отслужена панихида за загиналите в боевете на връх Средногорец и за Освобождението на Родопите, след които ще бъдат поднесени венци и цветя пред паметника-костница. От 17.30 часа на навия център в Смолян ще бъдат поднесени венци и цветя пред Паметника на полк. Владимир Серафимов. От 18.00 часа в Регионален исторически музей „Стою Шишков“ ще се проведе Надпяване в музея: Гласът на България Атанас Кателиев и гласовете на НУФИ „Широка лъка“. От 19.30 часа на Новия център на бул. „България“ ще има тържествена заря-проверка по повод 107 години от Освобождението на Родопите. \r\nОбщина Смолян осигурява безплатен транспорт на желаещите да участват в панихидата за загиналите в боевете на връх Средногорец и Освобождението на Родопите, и поднасянето на венци и цветя пред Паметника-костница.  \r\nАвтобусите ще тръгнат, както следва: 14.00 часа – от Автогара Смолян; 14.00 часа – от спирка „Синдикат” в кв. „Устово”. Превозните средства ще спират на всички автобусни спирки и ще тръгнат обратно към Смолян, след приключване на събитието на връх Средногорец.  \r\nНа 22 октомври от 19.00 часа в Родопски драматичен театър „Николай Хайтов“ ще се проведе „Концертът“ – театрален спектакъл по повод 15 години от създаването на фондация „За Родопите“.", "date": "2019.10.21", "title": "С тържествена заря-проверка в Смолян ще бъдат отбелязани 107 години от Освобождението на Родопите"}
{"url": "http://www.focus-news.net/news/2019/10/21/2710362/prodalzhava-remontat-na-chast-ot-tretoklasniya-pat-dobrich-s-balik.html", "text": "Движението по път III-207 Кочмар – Тервел от км 51+850 до км 52+860 в град Тервел трябва да се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци, предаде кореспондент на  Радио „Фокус” – Варна . Продължава ремонтът на част от третокласния път Добрич – с. Балик. Дейностите и по двете отсечки е предвидено да продължат до 31 октомври тази година. Движението на автомобили трябва да се осъществява с повишено внимание по отсечката, където се ремонтира асфалтова настилка. Участъкът е сигнализиран с пътни знаци. Няма въведени промени в движението на автомобили в областта по републиканската пътна мрежа. В ремонт е част от третокласния път III-207 Тервел – Честименско и крайбрежният път Балчик – Каварна. Ограничено е движението на МПС над 10 тона по път I-9 в участъка от село Кранево в посока  Варна. Обходният маршрут е през селата Кичево и Оброчище. В Добрич времето е мъгливо, тихо е, температурата на въздуха е около 12 градуса.  \r\nЖулиета НИКОЛОВА", "date": "2019.10.21", "title": "Продължава ремонтът на част от третокласния път Добрич – с. Балик"}
{"url": "http://www.focus-news.net/news/2019/10/21/2710366/spetsializiraniyat-nakazatelen-sad-shte-zasedava-po-deloto-sreshtu-nikolay-evgeniya-i-mariya-banevi.html", "text": "Специализираният наказателен съд ще заседава по делото срещу Николай, Евгения и Мария Баневи. Това съобщиха от пресцентъра на  Съда . Делото ще се гледа от 10.00 часа от 20-и състав.  \r\n „Фокус“ припомня , че Баневи са обвинени за образуване и ръководене на организирана престъпна група. На разпоредително заседание на 24 септември 2019 г. съдебният състав не установи съществени нарушения на процесуалните правила, които да накърняват правата на обвиняемите и техните защитници. Потвърдени бяха и наложените им мерки за неотклонение. \r\nСъдът отхвърли искането на задържания под стража Николай Банев за определяне на по-лека мярка, както и искането на Мария Банева за отмяна на наложената ѝ забрана за напуска пределите на страната. \r\nМария Банева е с мярка за неотклонение „Парична гаранция“, а Евгения Банева - с „Подписка“, след като първоначалната ѝ мярка „Задържане под стража“ бе изменена от Специализираната прокуратура заради вложеното ѝ здравословно състояние.", "date": "2019.10.21", "title": "Специализираният наказателен съд ще заседава по делото срещу Николай, Евгения и Мария Баневи"}
{"url": "http://www.focus-news.net/news/2019/10/21/2710369/", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление - Пазарджик.  Движението са контролира с пътни знаци. Трафикът по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци. Трафикът по пътя Юндола – Голямо Белово от 10 км до 21 км се осъществява в една лента поради частичен ремонт на асфалтовата настилка. Участъкът е сигнализиран с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.10.21", "title": "Ограничено поради ремонт е движението по пътя Юндола-Голямо Белово в област Пазарджик"}
{"url": "http://www.focus-news.net/news/2019/10/21/2710368/komediyata-kafeto-vi-g-n-ministar-shte-bade-predstavena-v-pomorie.html", "text": "Народно читалище „Просвета 1888” Поморие и ДКТ „Васил Друмев” Шумен ще представят комедията „Кафето Ви, г-н Министър” от Хореа Гарбеа. Това съобщиха от пресцентъра на  Община Поморие . Представлението ще се състои от 19.00 часа в залата на читалището. Режисьор е Лучиян Сабадос, а сценографията е на Георге Мосореску. Участват Никола Шопов (гост), Янислава Линкова, Александра Михайлова, Кристина Константинова, Димитър Мартинов, Валентин Ченков. \r\nЕдин министър от една политическа партия, „кацнал” на поста си след разиграните ходове на шахматната дъска; една секретарка с много лица и една жена шантажист, собственичка на бордей. Една политическа комедия, която е адресирана директно към всеки от нас, българи, румънци… Каква е връзката между тези три персонажи и какъв е краят на техните три невероятни истории, изпълнени с хумор и очакване?  \r\nБилети се продават в Народно читалище „Просвета 1888”.", "date": "2019.10.21", "title": "Комедията „Кафето Ви, г-н Министър” ще бъде представена в Поморие"}
{"url": "http://www.focus-news.net/news/2019/10/21/2710370/abonamentni-karti-za-gradskite-linii-v-sliven-shte-se-izdavat-na-kasata-v-avtogarata.html", "text": "Абонаментни карти за градските линии ще се издават на касата в автогарата в Сливен. Това съобщиха от пресцентъра на  Община Сливен . От днес абонаментни карти за градските линии ще се издават на касата в автогарата. Причината са ремонтни дейности на спирка „Център“, срещу ДКЦ-2, бивша Трета поликлиника.", "date": "2019.10.21", "title": "Абонаментни карти за градските линии в Сливен ще се издават на касата в автогарата"}
{"url": "http://www.focus-news.net/news/2019/10/21/2710365/mestni-izbori-2019-v-dupnitsa-shte-se-provedat-obucheniya-na-chlenovete-na-sektsionnite-izbiratelni-komisii.html", "text": "В града ще се проведат обучения на членовете на секционните избирателни комисии. Това съобщиха за  Радио „Фокус” – Кюстендил  от Общинска избирателна комисия – Дупница. Обученията ще се проведат на две дати. Първото е от 15.00 часа днес, а второто е на 22 октомври от 17.00 часа. Мястото и на двете обучения е залата на Драматичен театър „Невена Коканова”.  \r\nЗа предстоящите избори за кметове и общински съветници на територията на община Дупница са разкрити 75 секции. В тях ще бъдат ангажирани общо 627 души, председатели, зам.-председатели, секретари и членове на комисиите. \r\nВенцеслав ИЛЧЕВ", "date": "2019.10.21", "title": "Местни избори 2019: В Дупница ще се проведат обучения на членовете на секционните избирателни комисии"}
{"url": "http://www.focus-news.net/news/2019/10/21/2710376/sport-sevilya-pobedi-levante-s-10.html", "text": "Севиля се изравни по точки с Реал Сосиедад и Атлетико Мадрид след минимална победа с 1:0 срещу Леванте в мач от деветия кръг на испанската Ла Лига. Единственият гол в двубоя бе отбелязан от Люк де Йонг в 86-ата минута. Победата доближи шестият във временното класиране Севиля на три точки от водача Барселона, който има актив от 19 точки. Леванте заема 11-то място с 11 точки. \r\n \r\nРезултати от другите мачове в кръга: \r\n \r\nАлавес-Селта 2:0; \r\nРеал Сосиседад-Бетис 3:1; \r\nЕспаньол-Виляреал 0:1; \r\nАтлетик-Валядолид 1:1.", "date": "2019.10.21", "title": "Спорт: Севиля победи Леванте с 1:0"}
{"url": "http://www.focus-news.net/news/2019/10/21/2710364/the-times-boris-dzhonsan-iska-da-postigne-sdelka-za-brekzit-do-sedmitsa-no-es-e-gotov-za-porednoto-mu-otlagane.html", "text": "Премиерът на Обединеното кралство Борис Джонсън е уверен, че ще успее да прокара в парламента новото споразумение за излизане на страната от структурите на Европейския съюз до седмица, но въпреки това в Брюксел се подготвят за поредно отлагане на Брекзит, отбелязват в редакцията на националния ежедневник  The Times .  \r\nОчаква се в рамките на деня Джонсън да обяви планове за следващите заседания на депутатите и за това как ще се опита да превърне споразумението му за Брекзит в закон, който да получи одобрението от кралица Елизабет II.  \r\nЕС е в очакване дали законопроектът ще мине второ четене на заседанието, насрочено за вторник, преди да реши дали да предложи удължаване на срока за излизане на страната от Общността.  \r\n \r\n Тереза Герова", "date": "2019.10.21", "title": "The Times: Борис Джонсън иска да постигне сделка за Брекзит до седмица, но ЕС е готов за поредното му отлагане"}
{"url": "http://www.focus-news.net/news/2019/10/21/2710371/vremenno-e-ogranicheno-dvizhenieto-po-pat-i-6-zlatitsa-pirdop-v-ramkite-na-gr-zlatitsa-poradi-patnotransportno-proizshestvie.html", "text": "Временно е ограничено движението по път I-6 Златица – Пирдоп в рамките на гр. Златица поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Обходният маршрут е по съседни улици в населеното място. Трафикът се регулира от „Пътна полиция“. Шофьорите е необходимо да карат с повишено внимание и съобразена скорост.", "date": "2019.10.21", "title": "Временно е ограничено движението по път I-6 Златица – Пирдоп в рамките на гр. Златица поради пътнотранспортно произшествие"}
{"url": "http://www.focus-news.net/news/2019/10/21/2710349/api-zabranyava-se-preminavaneto-na-mps-s-teglo-nad-12-t-po-patya-obzor-slanchev-bryag.html", "text": "От днес ще бъде забранено преминаването на тежкотоварни автомобили с тегло над 12 т по път I-9 Обзор – Слънчев бряг поради извършване на ремонтни дейности на водосток при 185-ти км. Това съобщиха от пресцентъра на  Агенция „Пътна инфраструктура“ . Тежкотоварните автомобили ще бъдат пренасочвани по обходни маршрути през проходите „Айтоски“ и „Ришки“. \r\nПредвижда се ремонтът да приключи най-късно до 30 ноември 2019 г.", "date": "2019.10.21", "title": "АПИ: Забранява се преминаването на МПС с тегло над 12 т по пътя Обзор – Слънчев бряг"}
{"url": "http://www.focus-news.net/news/2019/10/21/2710378/2-katastrofi-sa-registrirani-za-izminaloto-denonoshtie-v-burgas.html", "text": "2 катастрофи са регистрирани за изминалото денонощие в Бургас. Това съобщиха за  Радио \"Фокус\" - Бургас  от ОДМВР-Бургас. При единия инцидент има леко пострадал човек, при другия са нанесени само материални щети.  \r\nНе са регистрирани пожари на територията на Бургас. Това съобщи дежурният от Общината.  \r\n \r\nМария КУРТЕВА", "date": "2019.10.21", "title": "2 катастрофи са регистрирани за изминалото денонощие в Бургас"}
{"url": "http://www.focus-news.net/news/2019/10/21/2710381/zadarzhan-e-33-godishen-mazh-za-krazhbata-na-3-000-leva.html", "text": "Задържан е 33-годишен мъж за кражбата на 3 000 лева от 20-годишна жена. Това съобщиха от  ОДМВР-Бургас . На 18.10.т.г. служители от Районно управление – Малко Търново със съдействието на служители от Районно управление – Руен задържали в с. Вресово, общ. Руен, 33-годишен мъж от с. Вресово, който откраднал от квартирата на 20-годишна жена от с. Евренозово, общ. Малко Търново сумата от 3 000 лв. и мобилен телефон. От задържания за едно денонощие мъж е иззет откраднатия мобилен телефон и сумата от 1 900 лева. По случая е образувано бързо полицейско производство.", "date": "2019.10.21", "title": "Задържан е 33-годишен мъж за кражбата на 3 000 лева"}
{"url": "http://www.focus-news.net/news/2019/10/21/2710382/mestni-izbori-2019-daniela-raycheva-kandidat-za-kmet-na-rayon-novi-iskar-gerb-izgrazhdane-na-obshta-administratsiya-i-sobstvena-sportna-zala-sa-chast-ot-prioritetite-ni.html", "text": "Администрацията на район „Нови Искър“ трябва да бъде в собствена сграда. Това каза за сутрешния блок „Добро утро, България“ на  Радио \"Фокус\"  кандидатът за кмет за район  „Нови Искър“ от ПП ГЕРБ Даниела Райчева. „Ще съберем заедно данъчна служба, социални служби и столичен инспекторат, което е важно, за да не караме хората да правят обиколки в района, за да си свършат услугите свързани с общината. Сега данъчното е в съседен квартал. Изключително неудобно за гражданите е, когато дойдат до общината за някакъв вид услуга, а от тук да ги пратим до другият квартал, където трябва да заплатят услугата и да се върнат. Ето защо първата и най-важна стъпка за нас ще е сградата на администрацията, в която да се помещават всички служби“, обясни тя. Приоритет за район „Нови Искър“ е спорта, мястото трябва да има собствена спортна зала, каза още Даниела Райчева и припомни, че за последните години са изградени 10 нови спортни площадки и фитнеси на открито. Построени са 2 нови детски градини, като до края на годината ще е готова и тази в кв. \"Курило\", тя ще е и една от най-добрите в София, каза още тя. Нови Искър е прекрасна дестинация и за туризъм, обърна внимание кандидат кметът и добави, че екопътеките ще бъдат доразвити, планира се и възстановяване на Подгумерски манастир. Тя припомни, че миналата година, благодарение на Йорданка Фандъкова са били възстановени стенописите в Курилския манастир. Райчева обърна внимание, че са положени всички усилия за подготовка на качествени проекти и намиране на финансиране. Те са свързани с развитието на района и трябва да бъдат довършени. \r\nЕлеонора ЧОЛАКОВА", "date": "2019.10.21", "title": "Местни избори 2019 :  Даниела Райчева, кандидат за кмет на  район „Нови Искър“, ГЕРБ: Изграждане на обща администрация и собствена спортна зала са част от приоритетите ни"}
{"url": "http://www.focus-news.net/news/2019/10/21/2710380/vecher-makedoniya-vlastta-na-sdsm-e-kam-svoya-kray-makedoniya-shte-ima-nov-premier-na-3-yanuari.html", "text": "Електронното издание на близкия до опозиционната ВМРО-ДПМНЕ скопски вестник  „Вечер“  публикува статия за резултатите от лидерската среща във Водно, проведена в неделя по инициатива на държавния глава на югозападната ни съседка Стево Пендаровски, като отбелязва, че „властта на СДСМ върви към край“.  \r\nСлед срещата премиерът и председател на СДСМ Зоран Заев информира за постигнат консенсус – предсрочни парламентарни избори на 12 април догодина. Това означава – съгласно Пържинския договор, че той ще се оттегли от поста министър-председател на 3 януари 2020 г.  \r\nОсвен Заев, на срещата с Пендаровски присъства и лидерът на ВМРО-ДПМНЕ Християн Мицковски, както и председателите на „Демократичен съюз за интеграция“ (ДСИ) Али Ахмети, на БЕСА на Билал Касам, на „Алианс за албанците“ Зиядин Села, на „Алтернатива“ Африм Гаши и Демократическа партия на албанците (ДПА) Мендух Тачи.  \r\nПендаровски на свой ред отбеляза, че лидерите, присъстващи на срещата, са постигнали ясен консенсус отностно започването на преговорите за присъединяването на Северна Македония към Европейския съюз възможно най-скоро.  \r\nМицковски не направи изявление пред медиите след срещата на ръководството във вилата Водно, но написа в социалната мрежа „Фейсбук“: „Край на срама, несправедливостите и връщането назад, което донесе Зоран Заев и неговото правителство. От 3 януари ще има техническото правителство - до изборите на 12 април. Въпреки че времената са трудни, изборът никога не е бил по-ясен. Заедно вървим към голяма победа, която ще доведе до възстановяване на Македония\". \r\n \r\n Тереза Герова", "date": "2019.10.21", "title": "„Вечер“ (Македония): Властта на СДСМ е към своя край, Македония ще има нов премиер на 3 януари"}
{"url": "http://www.focus-news.net/news/2019/10/21/2710383/natovaren-e-trafikat-po-glavnite-patni-arterii-vav-veliko-tarnovo.html", "text": "Интензивно е движението и в района на пътен възел „Качица“,  Южен пътен възел и по „Беляковско шосе“, предаде репортер на  Радио „Фокус“ – Велико Търново . Настилките в града са сухи, времето – ясно и слънчево. Екипи на полицията следят за правилното протичане на движението. Патрули има на входовете и изходите на старата столица. Отворен за движение е Прохода на Републиката, но там все още е в сила предупреждението за опасност от падащи камъни. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. От КАТ „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево-В.Търново при км 116 в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133 в дясно, до складовата база в землището на село Шереметя. \r\nРени АТАНАСОВА", "date": "2019.10.21", "title": "Натоварен е трафикът по главните пътни артерии във Велико Търново"}
{"url": "http://www.focus-news.net/news/2019/10/21/2710385/la-vanguardia-plamatsite-v-barselona-okriliha-partiyata-voks.html", "text": "Безредиците в Барселона издигнаха крайнодясната партия „Вокс“, която може да се окаже трета политическа сила в испанския парламент. Това показва проучване на общественото мнение, цитирано от каталунския вестник  La Vanguardia . \r\nВъзходът на политическата сила, водена от Сантяго Абаскал, е за сметка на Народната партия и „Граждани“, която след изборите на 10 ноември може да изпрати в Кортесите по-малко от 20 депутата. „Вокс“ от своя страна може да се надява на до 50 народни представители. Прогресът за партията е огромен: на европейските избори през май тя получи едва 6%, а в гласуването през ноември се очаква да събере подкрепата на 15% от избирателите, изпреварвайки коалицията „Заедно можем“ и „Граждани“. Управляващата Испанска социалистическа работническа партия (ИСРП) на премиера Педро Санчес губи подкрепа спрямо предходните избори в страната. Всичко това, предупреждават социолозите, ще доведе до трудно формиране на нова управляващата коалиция в Мадрид след вота на 10 ноември.  \r\n \r\n Тереза Герова", "date": "2019.10.21", "title": "La Vanguardia: Пламъците в Барселона окрилиха партията „Вокс“"}
{"url": "http://www.focus-news.net/news/2019/10/21/2710384/magla-ogranichava-vidimostta-po-patishtata-v-oblast-shumen.html", "text": "Мъгла намалява видимостта по пътищата в област Шумен, предаде  репортер на Радио „Фокус“- Шумен  . На места ограничението е между 50-100 метра. Пътните настилки са преобладаващо мокри. Температурата на въздуха е около 12 градуса. Няма въведени нови промени в организацията на движение в региона. Върбишки проход остава затворен за всички видове пътни превозни средства, Ришки проход е отворен без ограничения. В сила е забраната за товарни автомобили над 10 тона по пътя Радко Димитриево- Друмево, обходът е Шумен- Овчарово- Друмево. \r\n \r\nИвелина ИВАНОВА", "date": "2019.10.21", "title": "Мъгла ограничава видимостта по пътищата в област Шумен"}
{"url": "http://www.focus-news.net/news/2019/10/21/2710386/vidimostta-po-patishtata-v-sliven-i-oblastta-e-namalena-zaradi-magla.html", "text": "Видимостта по пътищата в Сливен и областта е намалена заради мъгла. Движението  е интензивно,  но без задръствания. Няма въведени ограничения  по  пътищата,  съобщиха от  . \r\n \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\n \r\nВременно са въведени следните ограничения за движение на МПС : \r\n \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\n \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.", "date": "2019.10.21", "title": "Видимостта по пътищата в Сливен и областта е намалена заради мъгла"}
{"url": "http://www.focus-news.net/news/2019/10/21/2710387/ukrepvane-na-svlachishte-se-izvarshva-po-patya-bobov-dol-malo-selo-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за   дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.10.21", "title": "Укрепване на свлачище се извършва по пътя Бобов дол – Мало село, област Кюстендил"}
{"url": "http://www.focus-news.net/news/2019/10/21/2710391/za-poredna-godina-sliven-stana-domakin-na-maratona-haydushki-pateki.html", "text": "За поредна година Сливен стана домакин на маратона „Хайдушки пътеки“. Чрез томбола заместник-кметът Пепа Чиликова изтегли номерата на трима участници, които спечелиха велосипед и две електрически тротинетки, осигурени от Община Сливен. Това съобщиха от  .  \r\n„Искам да поздравя и да благодаря на всички участници. Радвам се, че маратонът придобива все по-голяма популярност. Пожелавам ви да сте здрави, все така упорити и да продължавате да бъдете пример за здравословен начин на живот и да популяризирате спорта. Благодаря на всички, които се включиха и в организацията. Ще ви чакаме и следващата година“, поздрави Пепа Чиликова участниците в надпреварата. \r\nВ маратона тази година се включиха над 200 участници. Проявата е част от програмата на Общината за празника на града Димитровден. Организатори са фондация „Стария бряст”, с подкрепата на Община Сливен и местни спонсори.", "date": "2019.10.21", "title": "За поредна година Сливен стана домакин на маратона „Хайдушки пътеки“"}
{"url": "http://www.focus-news.net/news/2019/10/21/2710358/mestni-izbori-2019-mihail-konstantinov-polititsite-da-vavedat-aktivna-registratsiya-za-izchistvane-na-martvite-dushi.html", "text": "Политиците да въведат активна регистрация за изчистване на „мъртвите души“. Това каза Михаил Константинов, управляващ ИО, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\n Честни ли са изборите? \r\nБеновска посрещна професор Константинов в студиото с големия въпрос „Честни ли ще са „честните“ избори? Звучи почти като нонсенс.” Константинов отговори, че 100% честни избори няма, защото все някъде ще има опити за манипулация или изкривяване на резултата, но „за 30 години, откакто избухна демокрацията, се научихме поне в техническо отношение да правим доста добри избори“. „Или да правим добри манипулации?“, попита Беновска. Проф. Константинов обясни, че манипулациите не са на техническо ниво, а се изразяват в търговия с гласове, неизпълнение обещания и раздаването им с шепи, с които „се ловят риби от мътната вода“. Константинов подчерта, че наблюдава как се правят избори в Щатите от 10-15 години и се гордее с българските избори и с това, че е българин, съпоставяйки със ситуацията, в която се намира Великобритания. Беновска коментира, че мащабите на манипулациите са несъпоставими, но Константинов обясни, че процентно българските избори са по-чисти от американските. „Винаги Ви упрекват и Вие винаги казвате, че това не е вярно, че „Информационно обслужване“ манипулира резултатите“, отбеляза Беновска. Константинов подчерта, че във всяка секционна комисия, всяка общинска комисия и централната избирателна комисия има представители на различни политически сили и ако те се договарят – това е извън дискусията. „Едни други се контролират по дефиниция по време на целия изборен процес и по време на броенето на гласовете. В секциите има кой ли не – представители на политическите сили, кандидати, граждани и журналисти и т.н. След като приключи обработката в секциите всеки, който поиска, получава извлечение от протокола и може да си го занесе вкъщи и да си го съобщи чрез телефона на своята партийна централа. След като протоколите бъдат обработени допълнително от нас те се качват на небето – те се качват в сайтовете на общинските комисии, които са част от сайта на ЦИК. Всеки отново може да види резултата. Може да ги събере гласовете“, подчерта Константинов и обясни, че всеки може да провери. Беновска коментира, че това изисква много усилия и никой не го прави, но упреква. „Нашите социолози са професионалисти и изключително рядко грешат, така че още вечерта на 27-ми октомври Вие ще знаете кои са големите балотажи и кои са избраните кметове, а на 3-ти ноември вечерта ще знаете окончателно интересните избори, които са лица на България“, обясни Константинов.  \r\n Избирателната активност; „Мъртвите души“; Шансът на независимите кандидати \r\n„Аргументацията Ви е желязна, но знаете, че българинът е склонен винаги да се съмнява. Кое е онова, което всъщност отличава местните избори от парламентарните и европейските? Не говоря дори за сложността им – колко гласа, как се гласува, как се броят. Онова, което ще даде квинтесенцията, за да преценим дали е достатъчно избирателната активност, или не“, попита Беновска. Професор Константинов отговори, че избирателната активност няма никакво отношение към изборния резултат. Той обясни, че в София има 1 милион избиратели и ако на тези избори 1 единствен избирател пусне действителен глас, а всички останали – не гласуват, пуснат недействителен глас или гласуват с възможността „не подкрепям никого“ – то единственият глас ще избере кмета и същото важи и за изборите за президент на втори тур. Константинов подчерта, че избирателната активност е ирелевантна, но е по-добре да гласуват повече хора, за да има повече легитимност новоизбраната власт. Професор Константинов обясни, че правилото за „50+1“ важи само за първи тур на президентските избори – един от кандидатите да е събрал повече от половината от гласове и повече от половината избиратели да са гласували. „На тези избори знаем доста точно колко са избирателите. В списъците са 6 217 000, а наличните в страната избиратели са 5 800 000. Това означава, че мъртвите души са малко над 400 000 – съвсем приемливо число. Ако мъртвите души си стоят в списъците, където им е мястото и ако изборната администрация си гледа работата, те не променят изборния резултат“, изясни Константинов и подчерта, че политиците трябва да приемат закон или законова поправка, в която да е включена активна регистрация, за да могат да се изчистят мъртвите души. \r\n„Един технически въпрос – има независим кандидат, който се явява от ничия партия, за общински съветник. Доколкото видях в ЦИК 1010 са кандидатите за общински съветници. Има ли шанс да влезе един, който няма партия?“, попита Беновска. Константинов отговори, че за да влезе – трябва да вземе 1/61 част от вота и теоретично кандидатът е най-добре да получи малко над общинската квота или по-точно около 5-6000 гласа ще бъде една общинска квота. \r\n„Вие казвате 1 глас може да промени състезанието - между Фандъкова и Манолова, например. Не могат ли да станат обект на манипулация тези 6-7000 гласа, които този независим ще спечели, защото зад него няма в общинската избирателна комисия нито една партия?“, попита Беновска. Константинов отново повтори, че във всяка избирателна секция има представителите на различни политически сили и присъства, който си поиска и всеки получава извлечение от протокола, но макар че партиите говорят, че ги лъжат – те не пращат навсякъде свои представители и вярват в изборния процес.  \r\n Защо да вярваме в честността на изборите?; ЦИК и чувалите \r\n„Защо трябва да вярваме, че изборите са честни?“, попита Беновска. „Вярата не са обяснява – или вярваш, или не вярваш. Аз като човек, който се занимава с техническата страна на изборите в момента Ви казвам, че техническите стандарти при българските избори са на най-високо европейско и световно ниво по всички възможни критерии. Много от нещата, които сега казах, ги няма на много места. Друг е въпросът, че там си вярват“, отговори Константинов. Той разказа, че е присъствал на избори в Швейцария и гласуващите не са се легитимирали, защото в техния закон пише, че се наказва, ако се гласува вместо друг и никой не си представя, че някой ще гласува от името на друг. Друг пример, който Константинов даде, бе за втория тур на президентските избори в Австрия, който е бил отменен заради дефекти в гласуването по пощата и това е нещо, което анализаторът не си представя, че може да се случи в България.  \r\n„ЦИК и броенето от чувалите?“, попита Беновска. „Тези чували нямат никакво отношение към изборния процес“ подчерта Константинов, а водещата го попита тогава каква е причината да се броят. Анализаторът отговори, че чувалите не се броят повече и се съхраняват до следващите избори по закон. „Чисто теоретично, ако има оспорване на изборния резултат в някаква секция и ако се разпореди – може да се извърши повторно преброяване и това е прави в изключително редки случаи и не е довело до никакъв особен резултат“, подчерта Константинов и обясни, че в България се е случвало да падне цял общински съвет, но е било заради дописване на хора, които нямат право да гласуват – 16-годишни, чужди граждани и други. \r\nКонстантинов завърши с това, че българските избори са едни от най-добрите в техническо отношение в цял свят.   \r\nТака завърши разговорът между Михаил Константинов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 20-ти октомври 2019 година.", "date": "2019.10.21", "title": "Местни избори 2019: Михаил Константинов: Политиците да въведат активна регистрация за изчистване на „мъртвите души“"}
{"url": "http://www.focus-news.net/news/2019/10/21/2710360/spetsialistat-po-meditsinska-onkologiya-dots-serkan-keskin-shte-konsultira-bezplatno-patsienti-s-onkologichni-zabolyavaniya-v-sofiya-na-2-noemvri.html", "text": "Доц. д-р Серкан Кескин, специалист по медицинска онкология, ще консултира безплатно пациенти с онкологични заболявания в София на 2 ноември 2019 г. Това съобщиха от пресцентъра на  Здравен информационен център „Медикъл Караджъ“ . Той пристига у нас по покана на Здравен информационен център „Медикъл Караджъ“, в рамките на инициативата им да предоставят достъп на българските пациенти до най-съвременните методи в медицината, като си партнират с едни от най-добрите лечебни заведения и специалисти от цял свят. \r\nДоц. д-р Серкан Кескин завършва през 2001 г. Медицинския факултет към Тракийския университет, а впоследствие специализира „Вътрешни болести“ и „Медицинска онкология“. Има 70 научни публикации в международни издания и е член на редица професионални сдружения в Европа, САЩ и Турция. В момента ръководи Отделението по медицинска онкология в болница „Мемориал Шишли“ в Истанбул, където се прилагат индивидуализирани иновативни терапии за лечение на рак. \r\nЛечението на рака е една от областите в медицината, които бележат най-значимо развитие през последните години. Така например, ако през 70-те години на миналия век 5-годишната преживяемост при онкологично болни пациенти е била около 50%, в наши дни тя е 80%, посочва доц. Кескин. Персонализираното лечение, което се прилага според типа на заболяването и конкретния пациент, повишава успеваемостта и намалява страничните ефекти при справянето с болестта. С генетичното картографиране на рака се визуализира вътрешността на раковата клетка и се установява степента на увреждане. NGS (Next Generation Sequencing) е методът, който се определя като ново поколение на секвениране и се осъществява чрез изследване на раковата тъкан или с обикновен кръвен тест. Изследването подпомага избора на подходяща терапия, която ще въздейства ефективно върху раковите клетки, с по-малко странични ефекти за конкретния пациент. При пациент с рак на гърдата например, с вземането на клетъчни или кръвни проби се осъществява генетичното изследване на болестта. Въз основа на изследването се определя лекарството, което ще се използва, както и планът за лечение. По този начин оздравяването на пациента ще се осигури чрез избиране на по-ефективното лечение и използването на лекарства с по-малко странични ефекти. \r\nДнес лекарствените средства за лечение на рак могат да се разделят на три групи. Първата е химиотерапията, която унищожава раковите клетки. Но тъй като наред с раковите обикновено се засягат и здрави клетки, химиотерапията в много случаи е свързана със значителни странични ефекти. \r\nВторият метод са таргетните терапии или т.нар. „умни“ лекарства, които се прицелват само в раковите клетки. Техният механизъм на действие е свързан с блокиране на сигналите, които казват на раковите клетки да се делят и размножават.  \r\nТретият механизъм за овладяване на рака е имунотерапията. Тя активира клетките на имунната система за битка с раковите клетки и по този начин лекува болестта. Имунотерапиите вече се прилагат при много видове рак и научните изследвания за прилагането им продължават. \r\nПациенти с онкологични заболявания от България, които желаят да се възползват от възможността за безплатни консултации с доц. д-р Серкан Кескин в София на 2 ноември, трябва да се запишат предварително на тел. 0879 977 401 или 0879 977 402, както и да предоставят на място медицинските документи, с които разполагат до момента. \r\n Повече за „Медикъл Караджъ“: \r\nМисията на Здравен информационен център „Медикъл Караджъ“ е да подпомага пациенти от България при разрешаването на техния здравословен проблем, като ги свързва с водещи лечебни заведения в Турция, Испания, Австрия, Израел, Чехия, Украйна, Германия и др. Благодарение на изградените партньорски взаимоотношения с клиники в цял свят и на натрупания опит, „Медикъл Караджъ“ може да предостави възможности за второ медицинско мнение, диагностика и лечение за всяка диагноза. Здравно-информационният център съдейства във всеки етап от лечението – както за комуникацията с клиниките, така и за организацията около пътуването, като услугите са напълно безплатни за пациента. \r\n Повече за Група болници „Мемориал“: \r\n„Мемориал“ е първата болница в Турция и 21-та в света, получила Акредитация за качество от JCI (Joint Commission International). Под шапката ѝ са 11 болници, 4 медицински центъра и 1 уелнес център в Истанбул, Анкара, Анталия, Диарбекир и Кайсери. Болнична група „Мемориал“ е въвела редица иновации в турското здравеопазване и всяка година е посещавана от над 35 000 международни пациенти от 92 държави, включително и България. Онкологичният център „Мемориал“ предлага индивидуализирани иновативни терапии, съобразени с конкретните нужди на всеки пациент, като по този начин повишава успеваемостта на лечението и намалява нежеланите странични ефекти.", "date": "2019.10.21", "title": "Специалистът по медицинска онкология доц. Серкан Кескин ще консултира безплатно пациенти с онкологични заболявания в София на 2 ноември"}
{"url": "http://www.focus-news.net/news/2019/10/21/2710389/mestni-izbori-2019-valeri-simeonov-nfsb-predizbornata-kampaniya-se-vodi-po-otdelnite-oblasti-i-obshtini-s-parite-na-samite-kandidati-tsentralata-ne-osiguryava-pochti-nikakvi-sredstva.html", "text": "Кампанията се води по отделните области и общини, със средствата на самите кандидати. Централата не осигурява почти никакви средства, защото ги няма и не сме партия, сраснала се с властта, назначила разни хора, които дават обществени поръчки. Това каза лидерът на НФСБ Валери Симеонов в интервю в предаването „Здравей, България“ по  Нова телевизия . „Средствата идват основно от местни спонсори, с ограничението, че тези хора трябва да са безкористни. Във всеки район се знаят кои са тези спонсори, чиито средства са забранени и това са хората, сраснали се с властта и подкрепящи всяка партия, която идва на власт“, заяви той. Той допълни, че не може да каже колко пари са похарчени за предизборната кампания, след решението за намаляването на субсидията, защото няма много възможност за харчене. На въпроса кой биха подкрепили от партията при възможен балотаж – Йорданка Фандъкова или Мая Манолова, Симеонов посочи, че се те се явяват в коалиция с още три партии и не може да говори от собствено име коя от двете кандидат-кметове биха подкрепили. „Ние се борим за нашия кандидат, който е може би най-позитивния и с най-голям политически опит кандидат за кмет – Стефан Иванов“, категоричен е лидерът на НФСБ.", "date": "2019.10.21", "title": "Местни избори 2019: Валери Симеонов, НФСБ: Предизборната кампания се води по отделните области и общини с парите на самите кандидати, Централата не осигурява почти никакви средства"}
{"url": "http://www.focus-news.net/news/2019/10/21/2710393/pregled-na-osnovnite-temi-vav-velikotarnovskiya-pechat.html", "text": "„2 млн. лева са инвестирани в текущи ремонти на пътища“, е водещо заглавие в областния всекидневник  „Янтра Днес” . Близо 2 млн. лв. са инвестирани в текущи ремонти и поддържане на републиканската пътна мрежа в област Велико Търново. Това са средствата без парите за пътни знаци и маркировка, уточни инж. Венцислав Ангелов, директор на Областно пътно управление. Около 500 000 лв. са вложени в един от най-трудните райони – Прохода на Републиката, където са изрязани крайпътните храсти и е извършено изкърпване на компрометираните участъци. Къде още се предвиждат ремонтни дейности може да прочетете на страниците на вестника. \r\n„Пациентка стои 6 часа в скенер, забравена от медици“, е друг акцент във вестника. 70-годишна жена е била забравена от медицинския персонал в скенера в болницата в Павликени, където прекарала 6 часа, докато близките й я издирвали. Абсурдният случай е от началото на октомври, когато пациентката е приета за лечение заради пневмония. След като състоянието й не се подобрява от приложената терапия, жената е насочена за изследване със скенер. След процедурата по неясни причини е  забравена от медиците, направили изследването. Когато по-късно дъщеря й отива на свиждане в болницата се оказва, че никой не е виждал възрастната жена. Предположението на лекарите било, че вероятно доброволно е напуснала лечебното заведение. Близките й веднага я обявяват за издирване и започват да я търсят при близки и роднини. Няколко часа по-късно жената е открита вързана за скенера и заключена в залата за изследвания. \r\n„Три сребърни медала за младите боксови надежди на „Ивайло-99“, четем на спортната страница на вестника. \r\n„Проектират нов обход на Велико Търново от север“, е водещо заглавие в другия областен ежедневник -  „Борба“ . Нов обходен път от север, който ще излиза до Бившето сержантско училище и ще минава по билото над квартал „Картала“, осигурявайки бърза връзка със старата част, се проектира в момента, разбра „Борба“. Отсечката ще е своеобразно продължение на съществуващата сега главна улица в района „Стоян Михайловски“. Тя минава по протежението на северния квартал, а от запад в момента се прави продължението й до новия жилищен комплекс „Орловец“. \r\n„Двама горнооряховски медици с награди в кампанията „Лекар на годината 2019“, е друга тема в ежедневника. Д-р Илко Костурков и д-р Елиас Хаддад от МБАЛ „Св. Иван Рилски“-Горна Оряховица бяха наградените представители на областта в престижната традиционна кампания „Лекар на годината“, организирана от Българския лекарски съюз. Двамата медици получиха призовете си на официална церемония в четвъртък вечерта в София, в присъствието на здравния министър Кирил Ананиев, председателя на Народното събрание Цвета Караянчева, доц. Диана Ковачева – омбудсман на България и други. \r\n„Осем отбора влизат в битка за Купа М&ВМ, Бончо Генчев и национали награждават децата“, четем на спортната страница на вестника.", "date": "2019.10.21", "title": "Преглед на основните теми във великотърновския печат"}
{"url": "http://www.focus-news.net/news/2019/10/21/2710392/vavedena-e-vremenna-organizatsiya-na-dvizhenieto-za-kamioni-nad-35-t-po-nadlez-kirkovo-gkpp-makaza.html", "text": "Ограничено е преминаването на коли над 3,5 т по Надлез Кирково – ГКПП „Маказа“ на главен път І-5 Русе-В.Търново-Шипка-Стара Загора-Хасково-Кърджали-Маказа-граница Гърция до 31.12.2019 г. Това съобщиха за   Радио Фокус   от ОПУ-Кърджали. \r\nОграничено е движението за МПС над 12 т по път ІІІ-5009 в посока Зорница – Бели пласт – Стремци– Кърджали. Обходният маршрут е по път \r\nI-5 Хасково–Кърджали за МПС до 15 тона или по път III-507 Кърджали–Мост през село Мост за всички МПС до края на тази година. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до \r\n31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали В едната лента на пътя се осъществява движението по третокласен път \r\nIII-867 Здравчец – Дедец  от км 42+200 до км 42+880. В село Добромирци  по път село Здравчец – село Дедец се изграждат изкуствени неравности, като  ремонтът ще продължи до 29.10.2019 г. \r\nДарина ДЕЕНИЧИНА", "date": "2019.10.21", "title": "Въведена е временна организация на движението за камиони над 3,5 т по надлез \"Кирково\" - ГКПП \"Маказа\""}
{"url": "http://www.focus-news.net/news/2019/10/21/2710394/normalno-natovaren-e-trafikat-na-granichnite-punktove-kulata-i-ilinden.html", "text": "Нормално натоварен е трафикът на граничните пунктове „Кулата“ и „Илинден“ на границата с Гърция. Това съобщиха за  Радио „Фокус“ – Пирин  от Главна дирекция „Гранична полиция“. На пунктовете „Златарево“ и „Станке Лисичково“ на границата със Северна Македония преминаването също се извършва без забавяне.  \r\nЛивия НИНОВА", "date": "2019.10.21", "title": "Нормално натоварен е трафикът на граничните пунктове „Кулата“ и „Илинден“"}
{"url": "http://www.focus-news.net/news/2019/10/21/2710390/mestni-izbori-2019-kandidatat-za-kmet-na-sofiya-yordanka-fandakova-s-vnusheniya-i-lazhi-ne-se-pecheli-doverieto-na-horata.html", "text": "С внушения и лъжи не се печели доверието на хората. Това каза кандидатът за кмет на София Йорданка Фандъкова в сутрешния блок на  бТВ . \r\nПо темата за задълженията на „Топлофикация“ – София и опасността от спиране на доставките в страната кандидатът за кмет посочи, че Мая Манолова продължава да прави кампания с непрекъснато вадене на някакви листа и недаване на нито един конкретен отговор. „Това са регулярни писма, които получаваме всяка година от „Булгаргаз“ – дружество, което продължава да рекетира „Топлофикация“. Не знам защо Манолова го защитава. Не е застрашена системата в България, защото заедно в Министерството на енергетиката и министър Теменужка Петкова работим в тясно сътрудничество“, добави Фандъкова. „Благодарение на това сътрудничество само преди няколко седмици Народното събрание включи „Топлофикация“ в дружествата, които могат да закупува от други доставчици, на по-ниски цели и при по-добри условия. За съжаление „Булгаргаз“ е наложило такива рекетьорски условия на „Топлофикация“, че няма как да не се трупан задължения. Справих се с този проблем, защото настоявах да се промени закона и той вече е променен. Решения има и ние работим по тях. „Топлофикация“ – София беше върната на Общината със задължения от над 500 млн. лв. По време на правителството на Тройната коалиция част от тези дългове бяха натрупани и не беше направено нищо, за да спрат задълженията и те ще продължат да се трупат докато не се намери решение“, посочи тя.  \r\n„На една от последните сесии на Столичен общински съвет с пълен консенсус на всички политически сили бе прието решение за обявяване на процедура за външен мениджмънт, който да има задължението да инвестира. Ако в дружеството не се инвестира в технологично производство на електричество, то ще продължи да трупа задължения“, каза още Фандъкова.  \r\n„Г-жа Манолова продължава да твърди, че не правим нищо за хората и за клиентите на „Топлофикация“. По мое настояване бяха премахнати лихвите върху прогнозните сметки на „Топлофикация“. За съжаление вместо да говорим за решенията за София и за проектите, трябва да си опровергаваме лъжи“, допълни Фандъкова. \r\nПо темата за задкулисието, Фандъкова посочи: „От Мая Манолова не чух нито едно име освен това на премиера Бойко Борисов, който според нея управлява София. Призовавам Манолова да си изяснят отношенията в г-н Борисов. Не приемам да му  говори за задкулисие човек, който беше лицето на задкулисието при управлението на Орешарски и стоеше срещу гражданите, а сега се крие зад тях. Аз поканих в листата за новия мандат на Общинския съвет хора от гражданската квота, сред които няколко много авторитетни хора“.  \r\n„За тези години, откакто съм кмет, привлякохме около 4.5 млрд. лв. европейски средства за големите инвестиционни проекти в София“, посочи Фандъкова. По думите ѝ тези процедури се проверяват постоянно. „Преди няколко месеца ние спечелихме на втора инстанция дело срещу един от управляващите органи и бяха преведени средствата, за които бяха наложени корекциите“, каза още тя. \r\n„От самото начало на кампанията слушам внушения без конкретика. Спирала съм поръчки заради сигнали за някакви нарушения. Попитах Манолова колко сигнала е подала в Прокуратурата за нарушения за твърденията, които по времен на кампания имаше и се оказа, че не е подала нито един. С внушения и лъжи не се печели доверието на хората“, допълни Фандъкова.", "date": "2019.10.21", "title": "Местни избори 2019: Кандидатът за кмет на София Йорданка Фандъкова: С внушения и лъжи не се печели доверието на хората"}
{"url": "http://www.focus-news.net/news/2019/10/21/2710396/pregled-na-temite-v-burgaskiya-pechat.html", "text": "\"Изчистват училищните лавки от забранени храни\", е водещото заглавие и темата на деня в днешния брой на вестник  \"Черноморски фар\" . Ново в столовете от тази есен: леща с нахут, тиква, ябълков щрудел. От тази учебна година малчуганите няма да могат да си купуват от училищните лавки в Бургас храни като кубети, бейкроуз, линдзери или полунатурални сокове, пише още вестникът.  \r\n\"Поход на свободата\" мина по улиците на Бургас\", е друг акцент в ежедневника. Посветен е на борбата с трафика на хора. За шеста поредна година Фондация \"А21 България\" в партньорство с Местната комисия за борба с трафика на хора - Бургас участваха в информационна кампания против трафика на хора под надслов \"Поход за свободата\", пояснява материалът.  \r\n\"Предстои промяна засягаща ТЕЛК-решенията\", е още едно заглавие от страниците на вестника. Предстои важна социална промяна, която засяга ТЕЛК-решенията. Правителството постанови да отпадне изискването в комисиите да работят лекари по всички видове специалности, уточнява статията.  \r\n\"Новият турски консул ще работи за по-лесно преминаване по ГКПП-та с южната ни съседка\" и \"Стартира дългоочакваният и важен Общ устройствен план на община Поморие\", са други теми в изданието. Интервюто в днешния брой е с Майя Стоянова - председател на регионалната занаятчийска камара.", "date": "2019.10.21", "title": "Преглед на темите в бургаския печат"}
{"url": "http://www.focus-news.net/news/2019/10/21/2710395/dnes-shte-bade-otbelyazan-denyat-na-kardzhali.html", "text": "Днес ще бъде отбелязан Денят на Кърджали, предаде кореспондент на   Радио „Фокус“  . На този ден в началото на Балканската война през 1912 година Кърджали е превзет от Хасковския отряд на ген. Васил Делов. А през 1939 год., преди 80 години, околийската администрация взема решение този ден да се чества като Ден на Кърджали. 80 години се навършват и от издигането на Паметник-костницата в Градската градина, където ще бъде отдадена почит на падналите в битката за присъединяването Кърджали към свободна България. \r\nПразникът ще започне с полагане на венци и цветя пред паметника на ген. Васил Делов в 11.00 часа. \r\nДарина ДЕЕНИЧИНА", "date": "2019.10.21", "title": "Днес ще бъде отбелязан Денят на Кърджали"}
{"url": "http://www.focus-news.net/news/2019/10/21/2710388/der-standard-avstriya-mnozinstvoto-avstriytsi-iskat-zeleni-v-upravlenieto-i-othvarlyat-partiyata-na-norberh-hofer-pokazva-prouchvane.html", "text": "Убедително мнозинство от 63% от гражданите на Австрия биха искали „зелени“ министри в следващия кабинет във Виена, а 45% са съгласни за участие на либералната партия НЕОС във властта. Водещата роля на Австрийската народна партия (АНП) остава без съмнение, но бившият й коалиционен партньор – „Партия на свободата на Австрия“ не е желан за участие в коалицията. Това показва проучване, цитирано от националния ежедневник  Der Standard . \r\nАнкетата е проведена от Института в Линц сред 802-ма избиратели. Резултатите са красноречиви – 43% от респондентите са уверени, че страната се движи в правилна посока, с осем на сто по-малко спрямо проучването, проведено преди парламентарни избори. 22% са на мнение, че Австрия е поела по грешния път; 22% не дават отговор.  \r\nРазвитието на ситуацията е особено положително за избирателите на АНП, а привържениците на „Партията на свободата на Австрия“ и на социалдемократите са особено негативни - и жителите на Виена. \r\n \r\n Тереза Герова", "date": "2019.10.21", "title": "Der Standard (Австрия): Мнозинството австрийци искат „Зелени“ в управлението и отхвърлят партията на Норберх Хофер, показва проучване"}
{"url": "http://www.focus-news.net/news/2019/10/21/2710397/izvarshva-se-rehabilitatsiya-na-tretoklasen-pat-109-avtomagistrala-struma-lozenitsa-v-blagoevgradska-oblast.html", "text": "Извършва се рехабилитация на третокласен път – 109 автомагистрала „Струма“ – Лозеница. Това съобщиха за  Радио „Фокус“ – Пирин  от Областно пътно управление – Благоевград. Поради тази причина движението от км 0+000 до км 10+754 е ограничено за всички моторни превозни средства. До 31 декември преминаването ще се извършва по обходен маршрут както следва: АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В Област Благоевград няма въведени други ограничения за движението на леки и товарни автомобили. Към този час трафикът по основните пътни направления – автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. През нощта не са регистрирани тежки пътни инциденти. Повишена опасност от падащи камъни има в Кресненското дефиле, също и в района на проходите Предел и Папаз Чаир.  \r\nЛивия НИНОВА", "date": "2019.10.21", "title": "Извършва се рехабилитация на третокласен път – 109 автомагистрала „Струма“ – Лозеница в Благоевградска област"}
{"url": "http://www.focus-news.net/news/2019/10/21/2710398/mestni-izbori-2019-valeri-simeonov-lider-na-nfsb-mnogo-polititsi-demonstrativno-narushavat-zakona-s-koeto-obezveryavat-horata.html", "text": "България винаги е имала закони, но те не се спазват. Един от тях е законът за шума и задължава полицията да отговаря за контрола на шума от заведенията след 23 ч. Много политици демонстративно нарушават закона, с което обезверяват хората. Това каза лидерът на НФСБ Валери Симеонов в интервю за предаването „Здравей, България“ по  Нова телевизия . „Има схема за заблуждаване на общественото мнение – промиване на мозъците на обикновените хора. Схемата е следната – когато има някакъв проблем, всеки застава с изключителен авторитетен вид започва да обяснява, че трябва да се променят законите. Защо спрямо тях не се прилага? Какво значи имунитет на депутат?“, изрази възмущението си Симеонов. По думите му българският народ трябва да разбере, че политиката не е мръсна и кална дейност. „Политиците не са някакви гадни субекти – това са хора от народа, те не стават друго качество като влязат в политиката. Много неприятни моменти има в политиката, като незаслужени квалификации и прочее“, подчерта той. Симеонов допълни, че в политиката не трябва да има търговия, трябва да има честност и принципи. „Ние имаме амбициите да имаме кметове в Пловдив, Добрич, очакваме добри резултати и в София. Не се занимаваме с конкуренцията, гоним си нашите цели“, обясни той. Според него няма да има кой знае какви промени след местните избори. „Промяна очаквам в положителна насока. За 10 години ГЕРБ успя да натрупа много негативи. Много ниско се свали нивото и в парламента. Нивото на политиката се срина“, отбеляза лидерът на НФСБ.", "date": "2019.10.21", "title": "Местни избори 2019: Валери Симеонов, лидер на НФСБ: Много политици демонстративно нарушават закона, с което обезверяват хората"}
{"url": "http://www.focus-news.net/news/2019/10/21/2710399/sport-izigraha-se-6-sreshti-ot-seriya-a.html", "text": "Изиграха се 6 срещи от 8-ия кръг на италианската Серия „А“. Резултати: \r\nСасуоло – Интер 3:4 \r\nСампдория – Рома 0:0 \r\nУдинезе – Торино 1:0 \r\nКаляри – СПАЛ 2013 2:0 \r\nПарма – Дженоа 5:1 \r\nМилан – Лече 2:2 \r\nНачело във временното класиране е Ювентус с актив от 22 точки, пред Интер с 21 и Аталанта със 17 точки.", "date": "2019.10.21", "title": "Спорт: Изиграха се 6 срещи от Серия „А“"}
{"url": "http://www.focus-news.net/news/2019/10/21/2710400/pregled-na-osnovnite-temi-v-starozagorskiya-pechat.html", "text": "„От НД „Традиция“ са изпратили протестни писма до НС, правителството и президента. От МВР мълчат“, е водещото заглавие във вестник  „Старозагорски новини“ . Над 100 старинни револвери и пушки, произведени преди 1900 година, са били иззети при специализирана акция на Главна дирекция „Борба с организираната престъпност“ (ГДБОП) и служба „Контрол на общоопасните средства“ ((КОС) при МВР от членове на ръководството на Национално дружество (НД) „Традиция“, образувани са били досъдебни производства за незаконно притежание на пушкалата, които не подлежат на регистрация, съобщи Огнян Маринов, председател на организация, занимаваща се с исторически възстановки. Сред потърпевшите са половин дузина от членовете на Управителния съвет на „Традиция“, като само от Ивайло Танчев са били иззети над 20 револвера с различни марки и пушки, използвани в Руско-турската освободителна война. Председателят на новозагорската организация на „Традиция“ Иван Георгиев, от когото са иззети 14 оръжия, обясни, че в дома му са дошли представители на служба КОС при ОД на МВР - Сливен, и непознати, за които разбрал, че са от ГДБОП. Два дни по-късно му бил представен официален документ от новозагорски съдия, който разрешавал акцията в дома му. „Нито едно от иззетите оръжия не подлежи на регистрация, има произведени през 1887-а и 1888 година, всеки може да прочете закона и да установи, че това не се води оръжие и не подлежи на регистрация. Въобще не обърнаха внимание на останалите пушки и пистолети, които от години събирам и които използвам при множеството възстановки на исторически събития, в които участвам от 2008 година. Търсеха някакви документи за произход и придобиване, каквито просто няма как да ги има, защото не бих могъл да си закупя револвер от производител преди 120 или 150 години“, коментира Георгиев, който постфактум узнал, че е привлечен в качеството си на свидетел по досъдебно производство за незаконно притежаване на оръжие срещу неизвестен извършител.  \r\nОт ръководството на НД „Традиция“ са изпратили протестни писма до председателя на НС, премиера, президента, до народни представители и министъра на вътрешните работи, в които са изразили недоумението си от акцията и изземванията на старинни оръжия. Според Ивайло Тончев това било поръчка с цел дискредитиране на съществуващата от 1991 година организация, в която членуват над 1 200 индивидуални и колективни членове от цялата страна. Сред потърпевшите са председателите на клубовете в Панагюрище и Троян, повечето от колекционерите са и дългогодишни дарители на местни и национални музеи. От 2008 година НД „Традиция“ е член на Съюза на европейските военноисторически групи, припомни Огнян Маринов.  \r\nВ разговор по телефона народният представител от ГЕРБ Маноил Манев, който работеше активно по наскоро приетия почти изцяло нов закон за оръжията, боеприпасите и взривните материали, заяви, че разбрал за проведената акция постфактум от интернет и обаждания на граждани. Той лично все още не е получил писмото на НД „Традиция“ и очаква официална позиция на МВР за случилото се.  \r\nДо момента никой от МВР не е излязъл с официална позиция какво е провокирало акцията на ГДБОП и КОС.  \r\n„Отново превишение на алармения праг на СО2 в Гълъбово и отново всички ТЕЦ-ове в общия кюп“, е друг акцент в броя. В часовете от 12.00 до 14.00 ч. в неделя е регистрирано превишение на алармен праг по показател серен диоксид (СО2) в Гълъбово. Автоматичната измервателна станция, която е разположена в централната част на града, е отчела превишението в три последователни часа, като отчетените концентрации са: в 12.00 часа - 849.08 микрограма на куб. м; в 13.00 часа - 743.00 микрограма на куб. м; в 14.00 часа - 760.29 микрограма на куб. м, съобщиха от регионалната екоинспекция. „РИОСВ - Стара Загора е издала предписания за контрол и редуциране на емисиите на серен диоксид на всички ТЕЦ от комплекса „Марица изток“, включително и намаляване товара на работещите към момента мощности. Наблюдава се тенденция на неустойчива атмосфера, създаваща предпоставки за задържане на високи концентрации на атмосферен замърсител серен диоксид в приземния атмосферен слой на Гълъбово“, гласи още прессъобщението на старозагорската екоинспекция. Същата беше ситуацията и миналия уикенд в Гълъбово - на 12-и и 13 октомври, когато от РИОСВ бяха предприели същите мерки.  \r\nПодобни ситуации са се повтаряли и назад в годините, но винаги РИОСВ - Стара Загора, е излизала с една и съща позиция - виновни са всички ТЕЦ-ове от комплекс „Марица изток“, въпреки че в екоинспекцията са наясно откъде \"духа вятърът\" и \"общ кюп\" не може да има. Същата тази екоинспекция издаде и разрешение в „Брикел“ да се прави експериментално горене на боклуци от Италия. Но пируетите, които разиграва МОСВ с подопечната му РИОСВ в Стара Загора, вече са трудно обясними..., защото предвид офанзивата на ЕС, с продължаващите си по тази линия на кюпа действия, ще подпишат \"смъртен акт\" за комплекс \"Марица изток\". В този контекст е и въпросът на вестника - МОСВ и подчиненото му РИОСВ - Стара Загора, за България ли работят?", "date": "2019.10.21", "title": "Преглед на основните теми в старозагорския печат"}
{"url": "http://www.focus-news.net/news/2019/10/21/2710403/sas-7-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "Със 7 см е понижило нивото на Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 60 см, а температурата на водата е 17.4 градуса.  \r\nДнес над страната ще бъде слънчево. Максималните температури, в повечето райони, ще бъдат между 22° и 27°.", "date": "2019.10.21", "title": "Със 7 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/10/21/2710404/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . Във връзка с пресвързване на сградно водопроводно отклонение на ул. „Широки път“ във вилна зона „Малинова долина“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Широки път“, ул. „Папур“, ул. „Трилистник“, ул. „Бяла река“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Широки път“ ъгъла с ул. „Папур“.  \r\nВъв връзка с пресвързване на сградно водопроводно отклонение на ул. „Ябълкова градина“ в с. Бистрица се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Ябълкова градина“ от ул. „Черни връх“ до ул. „Върла поляна“;  ул. „Стефан Стамболов“ от ул. „Върла поляна“ до ул. „Горски път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Марина поляна“ ъгъла с ул. „Калугерица“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.21", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/10/21/2710406/dva-pistoleta-i-boepripasi-sa-izzeti-pri-politseyska-proverka-v-chasten-dom-v-selo-malorad-v-oblast-vratsa.html", "text": "На 20 октомври 2019 г., при извършена проверка в частен дом в село Малорад, служители на Районно управление на МВР - Бяла Слатина са намерили и иззели два пистолета и флоберкови патрони. Това съобщиха от  ОДМВР - Враца . Установено е, че оръжията и боеприпасите са незаконно държани  в жилището. Образувано  е бързо полицейско производство. Случаят е докладван в прокуратурата в Бяла Слатина.", "date": "2019.10.21", "title": "Два пистолета и боеприпаси са иззети при полицейска проверка в частен дом в село Малорад в област Враца"}
{"url": "http://www.focus-news.net/news/2019/10/21/2710401/zdf-protestite-v-barselona-hilyadi-izlyazoha-po-ulitsite-na-katalunskata-stolitsa-za-sedma-poredna-nosht.html", "text": "За седма поредна нощ хиляди излязоха по улиците на каталунската столица Барселона, но за разлика от предходните, последният протест премина спокойно и без инциденти, предава германският телевизионен канал  ZDF . \r\nУточнява се, че участниците в демонстрацията са се събрали пред централното полицейско управление за т.нар. седящ протест. Както и в предходните дни, демонстрантите скандираха „Свобода за политическите затворници“ и „Вън окупаторите“. Правоохранителните органи не съобщават за безредици.  \r\n \r\n Тереза Герова", "date": "2019.10.21", "title": "ZDF: Протестите в Барселона – хиляди излязоха по улиците на каталунската столица за седма поредна нощ"}
{"url": "http://www.focus-news.net/news/2019/10/21/2710377/mezhdu-200-i-300-metra-e-namalena-vidimostta-v-oblast-burgas-zaradi-magla.html", "text": "Между 200 и 300 метра е намалена видимостта в област Бургас заради мъгла. Това съобщиха за  Радио „Фокус“ - Бургас  от Областно пътно управление. Водачите да се движат с повишено внимание и съобразена скорост. Движението е спокойно, пътната настилка е суха.  \r\nИнтензивно е движението по централните улици в Бургас. Натоварен е трафикът в някои участъци от бул. „Тодор Александров“, по бул. „Захари Стоянов“ в посока ж. к. „Меден рудник“, както и на кръстовището с кръгово движение „Трапезица“. \r\nМария КУРТЕВА", "date": "2019.10.21", "title": "Между 200 и 300 метра е намалена видимостта в област Бургас заради мъгла"}
{"url": "http://www.focus-news.net/news/2019/10/21/2710407/mestni-izbori-2019-dzhon-loutan-i-btr-shte-peyat-v-podkrepa-na-kandidata-za-kmet-na-kyustendil-petar-paunov.html", "text": "Джон Лоутън и БТР пеят за Петър Паунов и Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци”. Това съобщиха за  Радио „Фокус” – Кюстендил  от Местната коалиция. Вокалът на „Юрая Хийп” Джон Лоутън, група Б.Т.Р., Ивайло Гюров и Формация „Фолк арт” ще пеят пред Драматичния театър в Кюстендил на 24 октомври 2019 година от 18.00 часа. Изпълнителите обещават истинско шоу на фенове от Кюстендил и цялата страна. Концертът е под надслов „С №67 за Кюстендил”. Музикантите излизат на една сцена заедно, за да подкрепят Петър Паунов и листата на Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци”. Концертът ще бъде поредното музикално събитие в Кюстендил. През последните 12 години десетки звезди от световната и национална музикална сцена гостуваха на града. Любителите на музиката и до днес не са забравили изявите на рок легендите от \"Биело Дугме\", \"Сребърни крила\", Глен Хюз, победителката в Евровизия Руслана, Ина, Хари Мата Хари, Андреа Баника, вокалът на „Дийп Пърпъл“ и „Рейнбоу“ Джо Лин Търнър и още много изпълнители и състави от страната и чужбина. Заедно с тях на една сцена се изявяват и талантливи групи и изпълнители от Кюстендил. Местна коалиция „ГЕРБ, СДС, ВМРО-Българско национално движение, Движение България на гражданите, Земеделски народен съюз, Обединени земеделци”.  \r\n \r\n   \r\n \r\n   \r\n \r\n \r\n \r\n \r\n101.Петър Георгиев Паунов  \r\n102.Михаела Ясенова Крумова \r\n103.Иван Манолов Андонов \r\n104.Красимир Любомиров Петров \r\n105.Георги Петков Петров \r\n106.Спиридон Драганов Лещански \r\n107.Анелия ЗнаменоваЛюбенова-Мандалска \r\n108.Мая Боянова Станойкова-Илиева \r\n109.Бойко Недялков Недялков \r\n110.Ясен Георгиев Ангелов  \r\n111.Асен Иванов Динчев \r\n112.Румен Кирилов Гогов \r\n113.Георги Йорданов Джоглев \r\n114.Борислава Христова Иванова \r\n115.Валери Томов Янев \r\n116.Юлияна Димитрова Божилова \r\n117.Чавдар Тончев Ненов \r\n118.Иван Денчев Коларов \r\n119.Ангел Борисов Ангелов \r\n120.Радостина Йорданова Васева \r\n121.Димитрина Георгиева Христова \r\n122.Адела Руменова Димитрова \r\n123.Радослав Димитров Джонев \r\n124.Георги Емилов Бакалски \r\n125.Маргарита Исталиянова Вангелова \r\n126.Владислав Руменов Паунов \r\n127.Реонита Иванова Йорданова \r\n128.Валери Миланов Йовев \r\n129.Доц. д-р Бойко Костадинов Соколовски \r\n130.Росен Асенов Димитров \r\n131.Йордан Иванов Ангелков \r\n132.Йордан Георгиев Петров \r\n133.Петър Николов Петров  \r\n134.Петя Иванова Христова \r\n135.Милен Благовестов Порожанов \r\n136.Луиза Огнянова Базовичка \r\n137.Камелия Уралова Асенова", "date": "2019.10.21", "title": "Местни избори 2019: Джон Лоутън и БТР ще пеят в подкрепа на кандидата за кмет на Кюстендил Петър Паунов"}
{"url": "http://www.focus-news.net/news/2019/10/21/2710408/sluzhiteli-na-pss-dupnitsa-sa-pomognali-na-zhena-s-travma-na-kraka-v-rayona-na-rilskiya-manastir.html", "text": "Служители на ПСС - Дупница са помогнали на жена с травма на крака в района на Рилския манастир на 19 октомври. Това съобщиха за  Агенция \"Фокус\"  от Планинска спасителна служба (ПСС) към Български червен кръст (БЧК). Жената се е изгубила в района на връх Харамията, района на Рилския манастир. Тя се е отделила от групата си, защото е решила да мине на пряко. Оказана и е помощ от екип от десет човека от ПСС - Дупница.  \r\n \r\nТеодора ПАТРОНОВА", "date": "2019.10.21", "title": "Служители на ПСС - Дупница са помогнали на жена с травма на крака в района на Рилския манастир"}
{"url": "http://www.focus-news.net/news/2019/10/21/2710409/uchastnik-v-poboy-v-selo-osen-e-nastanen-v-bolnitsata-vav-vratsa.html", "text": "На 20 октомври 2019 г., в 03.05 ч. на тел. 112 е получено съобщение за скандал и побой в село Осен. Това съобщиха от  ОДМВР - Враца . Един от участниците в побоя е настанен в болницата в град Враца. Полицейските служители са посетили мястото и са разпитали свидетели. Образувано е досъдебно производство.", "date": "2019.10.21", "title": "Участник в побой в село Осен е настанен в болницата във Враца"}
{"url": "http://www.focus-news.net/news/2019/10/21/2710379/ogranicheno-e-dvizhenieto-na-tovarni-avtomobili-nad-10-tona-po-patya-mezhdu-selo-kramolin-i-veliko-tarnovo-zaradi-namalen-gabarit-na-patnoto-platno.html", "text": "Поради намален габарит на пътното платно е ограничено движението на товарни автомобили над 10 тона по пътя между село Крамолин и Велико Търново. Забраната е въведена в участъка от км 22+129 до км 28+380, а срокът за приключване на ремонта е края на октомври. От Областно пътно управление - Габрово съобщиха за  Радио \"Фокус\" - Велико Търново , че  условията за пътуване в региона са добри. Настилките са сухи, времето - слънчево. Трафикът в края на работния ден е интензивен. Ограничено е движението и по път III-5004 Чехлевци – Велчевци от км 10+940 до км 11+829 съвпадащ с ул. \"Малина\" в град Габрово. Причината е извършване на строителни дейности. Движението се осъществява през улици в урбанизирана територия Габрово. Поставена е необходимата сигнализация, а ремонтите ще продължат до края на октомври. Отворен за движение е прохода Шипка, но там все още е в сила забраната за ТИР-ове над 12 тона. Строително-монтажни дейности текат и по път II-44 Севлиево – Драгановци. Нека водачите карат внимателно в участъка  от км 0+000 до км 14+600. Срокът за приключване на работата е 22 юни 2019 година.  Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Дейностите ще продължат до края на октомври. Пропаднал участък затруднява движението между Габрово и село Стоманеците. Свлачището е при км 7+060 , където шофьорите трябва да карат с повишено внимание. Една от лентите за движение е стеснена, като е поставена необходимата сигнализация. Ремонтът отново ще продължи до края на октомври.  \r\nРени АТАНАСОВА", "date": "2019.10.21", "title": "Ограничено е движението на товарни автомобили над 10 тона по пътя между село Крамолин и Велико Търново заради намален габарит на пътното платно"}
{"url": "http://www.focus-news.net/news/2019/10/21/2710410/pregled-na-osnovnite-temi-v-dobrudzhanskiya-pechat.html", "text": "„Скандал! Дежурният прокурор в Каварна за изборния ден - със сестра в листа“, съобщава в днешното си издание вестник  „Добруджанска трибуна“ . Местните хора очакват произнасяне на прокурора Златко Николов, изпълняващ длъжността окръжен прокурор на Добрич, спрямо Галин Гавраилов по отношение на етичното му и професионално поведение в случая както и определяне на дежурен прокурор за деня на местните избори, който не е в укорима позиция като сегашния. „Областният управител представи възможностите за инвестиции и бизнес в добрички регион пред Н. Пр. посланика на Пакистан“, съобщава изданието. Красимир Кирилов е приветствал Негово Превъзходителство посланика на Пакистан у нас Маруан и Аийаш, който заедно с търговското аташе и дипломати е бил на посещение в Добрич. Поводът – организираната от  Търговско-промишлената палата в Добрич и Търговската камара във Варна, както и дипломатическата мисия на Пакистан първа по рода си конференция “Агро фууд“. В рубриката „Фоторепортаж“ – „Уникално: Цяло училище танцува в голямото междучасие в Добрич“. Възпитаниците на Средно училище „Петко Рачов Славейков“ от три години прекарват нестандартно част от времето в школото, като искрено се забавляват под звуците на музиката. Поместен е богат снимков материал.  \r\n„Художничката Флора Начева от Балчик представи свои картини в Констанца“, пише в днешното си издание другият регионален вестник  „Нова добруджанска трибуна“ . Изложбата е подредена в Националния исторически и археологически музей в румънския град. Експозицията е под наслов „Прекрасният Балчик“. Представянето е организирано и подкрепен от Сдружение „Крони“ в Белия град. Балчишкото присъствие в Констанца продължава. От 26 октомври до 2 ноември отново в Националния исторически и археологически музей в Констанца творби ще представи художничката Лилия Русева, която е родом от Балчик. „Нови дръвчета ще красят центровете от семеен тип“, съобщава изданието. Около 15 дръвчета - червен американски дъб и китайски мехурник, са засадени в двора на центровете. В инициативата са се включили представители на Местната комисия за борба срещу противообществените прояви на малолетни и непълнолетни, инспекторите от Детска педагогическа стая при Първо районно управление и самите деца от домовете. Дръвчетата са осигурени от Общинското предприятие „Устойчиви дейности и проекти“. Изданието отделя обширно място на предизборната кампания. И от спортната страница – „Добруджа 07“ с чиста победа над „Пирин“ в Разлог. Срещата е завършила 3:0 в двубой, игран в зала „Септември“.", "date": "2019.10.21", "title": "Преглед на основните теми в добруджанския печат"}
{"url": "http://www.focus-news.net/news/2019/10/21/2710413/zapochva-rekonstruktsiya-na-chast-ot-dvornite-prostranstva-na-detski-gradini-v-obshtina-gotse-delchev.html", "text": "Започва реконструкция на част от дворните пространства на детски градини в община Гоце Делчев. Това съобщиха от пресцентъра на  Общината . Средствата, които ще бъдат вложени, са в размер на 306 386.13 лв. без ДДС и са осигурени изцяло от общинския бюджет \r\nЧаст от дворните пространства на общо пет детски градини в община Гоце Делчев ще бъдат напълно обновени. Това са детските заведения „Снежанка“, „Брезичка“, „Детелина“ и „Слънце“ в гр. Гоце Делчев, и „Щастливо детство“ в село Корница. Във всяко едно от тези дворни пространства ще бъдат демонтирани и извозени старите детски съоръжения и настилка. Ще бъдат доставени и монтирани нови детски пързалки, комбинирани детски съоръжения, пясъчници, синтетична ударопоглъщаща настилка и градински пейки. \r\nРемонтните дейности започват с церемонии по полагане на първа копка в Детска градина „Снежанка“ от 10.00 часа и в Детска градина „Брезичка“ от 11.00 часа.", "date": "2019.10.21", "title": "Започва реконструкция на част от дворните пространства на детски градини в община Гоце Делчев"}
{"url": "http://www.focus-news.net/news/2019/10/21/2710416/20-godishen-mladezh-e-zaginal-a-drugi-trima-sa-raneni-pri-tezhka-katastrofa-v-zlatitsa.html", "text": "20-годишен младеж е загинал, а други трима са ранени при тежка катастрофа в Златица тази сутрин. Сигналът за инцидента е подаден на телефон 112 в 6.50 ч, съобщиха от  ОДМВР-София . На място е установено, че са катастрофирали два леки автомобила – „БМВ“ и „Ауди“. По първоначална информация причина за катастрофата е отнето предимство. Двама от пострадалите са транспортирани в „Пирогов“ и двама - в болницата в Пирдоп. В последствие е получена информация, че 20-годишният младеж, настанен в Пирдопската болница, е починал. Извършва се оглед на местопроизшествието и се изясняват причините, довели до тежкия инцидент.", "date": "2019.10.21", "title": "20-годишен младеж е загинал, а други трима са ранени при тежка катастрофа в Златица"}
{"url": "http://www.focus-news.net/news/2019/10/21/2710414/sofiyska-voda-vremenno-shte-prekasne-vodosnabdyavaneto-v-chast-ot-zhk-dianabad-na-22-oktomvri.html", "text": "„Софийска вода” временно ще прекъсне водоснабдяването в част от жк. „Дианабад“ на 22 октомври. Това съобщиха от пресцентъра на  дружеството .  \r\nВъв връзка с изграждане на сградно водопроводно отклонение на ул. „Тинтява“ в жк. „Дианабад“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Тинтява“ от ул. „Никола Габровски“ до ул. „Русаля“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тинтява“ ъгъла с ул. „Русаля“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.21", "title": "„Софийска вода” временно ще прекъсне водоснабдяването в част от жк. „Дианабад“ на 22 октомври"}
{"url": "http://www.focus-news.net/news/2019/10/21/2710412/sergey-shoygu-12-zatvora-s-teroristi-v-siriya-ostanaha-bez-ohrana.html", "text": "В Сирия 12 затвора с терористи-чужденци са останали без охрана заради турската операция, заяви министърът на отбраната на Русия Сергей Шойгу, цитиран от  РИА Новости . \r\n„Това може да доведе до бум на т.нар. обратна миграция на терористи към историческата родина“, отбеляза той по време на изказването си на форум в Китай. \r\nМинистърът призова световната общественост да консолидира усилията си за противодействие на „предизвикателствата от терористите, тяхната идеология\t и пропаганда“. \r\n„В тази сфера Министерството на отбраната на Русия има огромен опит, който сме готови да споделим с нашите партньори в Азиатско-Тихоокеанския регион“, отбеляза Шойгу. \r\nОсвен това той посочи, че след началото на военната операция на Туция в Сирия събитията са тръгнали в нежелателна посока и в тази връзка Москва. Анкара и Вашингтон трябва да увеличат нивото на сигурността в региона, предава ТАСС. \r\n„Силно се надяваме, че мерките, които се предприемат в момента – нашето взаимодействие и с турските, и с американските ни колеги, все пак ще позволи не да се понижи, а да се увеличи нивото на сигурността и стабилността в този регион. А събитията, които се случват през последните дни, за съжаление, ни водят към не най-оптимистичните мисли“, обясни министърът. \r\nШойгу подчерта, че „част от лагерите и част от местата, където се държат терористи от няколко десетки държави, вече не се охраняват и терористите започнаха да се разпространяват“. „Никой не знае къде ще отидат в бъдеще“ каза той. „Но на днешния кратък, тактически етап на сътрудничество, според нас това е проблем, който трябва да бъде решен незабавно. И не само на равнище Русия-Турция-САЩ“. \r\n \r\nПревод и редакция:", "date": "2019.10.21", "title": "Сергей Шойгу: 12 затвора с терористи в Сирия останаха без охрана"}
{"url": "http://www.focus-news.net/news/2019/10/21/2710415/mestni-izbori-2019-prof-antoaneta-hristova-politicheski-psiholog-v-predizbornata-kampaniya-nikoy-ne-obarna-vnimanie-na-vazrastnite-i-na-mladite-hora.html", "text": "В предизборната кампания никой не обърна внимание на възрастните и на младите хора. Това каза за сутрешния блок „Добро утро, България“ на  Радио „Фокус“  политическия анализатор проф. Антоанета Христова. Според нея единици са се досетили за това и то главно в провинцията. „Аз съм изненадана. Рационалният избор на един човек, който иска да се гласува за него е да има усет към избирателите си. Някои политици ще кажат, че младите не се интересуват от политика, но това не отговаря на истината. Младите хора имат специфични потребности и теми. Те искат да се говори по определен начин, който може би политикът не владее. Начинът е да има допълнителни лица, които да носят цвят и да могат да изговарят темите на младите“, обясни тя.  Проф. Антоанета Христова обясни, че освен екология, сред темите на младите са и уважение, работа, както и стимулът да останат в страната. Тя препоръча на политиците да обърнат внимание не само на младите хора, а и на възрастните. Според нея до изборите има време за това, въпросът е дали има желание. По време на предизборната кампания значителен брой  хора са взели решение да гласуват, но винаги ще има и такива, които няма да гласуват, освен ако законът не ги задължава, каза още проф. Христова. \r\nЕлеонора ЧОЛАКОВА", "date": "2019.10.21", "title": "Местни избори 2019: Проф. Антоанета Христова, политически психолог: В предизборната кампания никой не обърна внимание на възрастните и на младите хора"}
{"url": "http://www.focus-news.net/news/2019/10/21/2710405/mestni-izbori-2019-kandidatat-za-kmet-na-sofiya-yordanka-fandakova-moyata-kampaniya-se-zaplashta-ot-subsidiite-na-partiite-koito-stoyat-zad-men-i-me-podkrepyat.html", "text": "Моята кампания се заплаща от субсидиите на партиите, които стоят зад мен и ме подкрепят. Това каза кандидатът за кмет на София Йорданка Фандъкова в сутрешния блок на  бТВ . По думите ѝ това са ГЕРБ и СДС. „Данните за стойността за кампанията ми до този момент са подадени до Сметната палата и след това ще бъдат отчетени до последната стотинка. Абсолютно ясно и прозрачно е финансирането на моята кампания.  \r\nКогато се правят листите се правят номинации от структурите. Този път е време партиите да отворят листите си за граждански кандидати. Участвала съм в целия този процес и съм казвала своето мнение. Поканила съм граждански кандидати, които застанаха с лицата си, с авторитета си и с гражданската си позиция. Искрено им благодаря, защото те са готови да работят за София“, посочи Фандъкова.  \r\n„Първа поставих въпроса с недостига на места в детските градини още докато бях зам.-кмет на София. Тогава защитих бюджет, за да започнем строежа на нови детски градини. 100 нови сгради сме построили за това време и продължаваме. Само тази година строим 10 нови градини и имаме готовност да започнем дейностите по още 6. 17 800 нови места осигурихме досега и планираме много ясно с конкретни проекти и терени продължаването на изграждането на детски градини. Мисля, че няма по-прозрачна система за записване на деца в детските градини от предложената от мен електронна система в Столичната община. Всеки може да го види. Важно е, че София продължава да се развива. Само за 10 години населението на града се е увеличило с около 250 000 души. София ще продължи да се развива и затова освен конкретните проекти, ние сме готови с дългосрочна визия за развитието на града, защото икономиката на града се развива“, каза още тя. \r\n„По проблема със замърсяването на въздуха изпълняваме вече втора програма с конкретни мерки и всички кандидати за кметове в момента се обединихме около мерките, които вече изпълняваме. За тези години успяхме да намалим два пъти и половина емисиите от градския транспорт с подмяната на превозните средства. Сега провеждаме процедури за закупуване на малки електробуси, които да гарантират довеждащия транспорт от кварталите до метрото“, добави тя. По думите ѝ е планирано на 82 такива електробуса. „Белият билет, или т. нар. безплатен транспорт, е заложен в нашата програма в дните със сериозни проблеми с въздуха. Заедно с него ще се работи по спирането изцяло или частично на автомобили, които замърсяват. Предложила съм в парламента да се промени закона и да се означава със стикер  екологичния клас на автомобилите. Имаме възможност и чрез системата за управление на трафика да контролираме този процес – когато спираме автомобилите, които замърсяват, да пускаме безплатен транспорт“, допълни Фандъкова.  \r\n„Изцяло съм съсредоточена в това да предлагам решения, защото моята програма е с много ясни цели, конкретни проекти и срокове за постигането им, както и с дългосрочна визия за развитието на града. София е в момент, в който има шанс да привлече стратегически инвеститор, който да осигури качествени работни места, икономически растеж за града и този момент не трябва да се изпуска. Има интерес от различни компании в момента. Ще защитавам инвестиции в технологично производство и създаване на добавена стойност. Заставам с лицето и с това, което сме постигнали. С пропуските и грешките, които сме направили, както и с научените уроци, с конкретни проекти, защото смятам, че градът ни трябва да с продължава да се развива и да осъществим промяната“, допълни кандидатът за кмет на София.", "date": "2019.10.21", "title": "Местни избори 2019: Кандидатът за кмет на София Йорданка Фандъкова: Моята кампания се заплаща от субсидиите на партиите, които стоят зад мен и ме подкрепят"}
{"url": "http://www.focus-news.net/news/2019/10/21/2710411/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . Навсякъде е слънчево и тихо. Слаб вятър има по билото на Стара планина. Температурите са между 8 и 10 градуса.  \r\nСъоръженията не работят.  \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.10.21", "title": "ПСС: Добри са  условията за туризъм в планините"}
{"url": "http://www.focus-news.net/news/2019/10/21/2710420/elektroenergiyniyat-sistemen-operator-i-trite-elektrorazpredelitelni-druzhestva-sa-gotovi-za-zimata.html", "text": "Електроенергийният системен оператор и трите електроразпределителни дружества са подготвени за предстоящия зимен сезон. Това е основният извод от проверката на експерти от Министерството на енергетиката, назначена със заповед на министър Теменужка Петкова.Това съобщиха от пресцентъра на  Министерство на енергетиката . В периода 24 септември – 11 октомври 2019г. бяха инспектирани обекти на „ЕСО“ ЕАД, „Електроразпределение ЮГ“ ЕАД, „Електроразпределение Север“ АД и „ЧЕЗ Разпределение България“ АД. Целта бе да бъде установена степента на готовност на енергийните обекти за работа при бедствия, с оглед намаляване на неблагоприятните последствия от природни бедствия и аварии през есенно - зимния период 2019-2020 г. \r\nНа произволно избран принцип бяха проверени енергийни обекти в районите на градовете Ямбол, Карнобат, Айтос, Бургас, Пловдив, Банско, Разлог, Белица, Гоце Делчев, Хаджидимово, Бяла, Борово, Две могили, Русе, Ветово, Цар Калоян и Глоджево. Обект на инспекциите бяха електрически подстанции, въздушни електропроводи високо, средно  и ниско напрежение, както и възлови станции  и трафопостове.  \r\nВъздушните електропроводни линии високо напрежение, преминаващи през горски територии, са с добре поддържани просеки, установи проверката. \r\nСервитутните зони около въздушните електропроводи за средно напрежение са почистени. До края на месеца предстои да бъдат премахнати клони на единични дървета, намиращи се в близост до въздушни линии за ниско напрежение.  \r\nГоляма част от въздушните електропроводи ниско напрежение, които преминават успоредно над тротоарните зони на населените места, са подменени с изолирани усукани проводници, които не се влияят от досега им с клони на дървета. В по-големите градове мрежите за ниско напрежение са изградени чрез силови кабели, които са положени подземно. \r\nСъоръженията в обслужваните от трите електроразпределителни дружества възлови станции и трафопостове са преминали годишния профилактичен преглед и са подготвени за работа при зимни условия.  \r\nКонтролните органи от МЕ установиха, че в подстанциите са изпълнени всички необходими мероприятия, свързани с подготовката им за есенно-зимния сезон. Оперативната и техническата документация се водят редовно. Има пълен набор от необходимите документи, свързани с експлоатационните инструкции и схеми. Проверени са преносимите средства за пожарогасене и пожарогасителните инсталации, както и наличните средства за защита при извършване на манипулации по съоръжения високо и средно напрежение. Бе установено, че те са преминали периодична проверка и са годни за ползване. \r\nВъв всички проверени дружества е организирана работата на аварийни екипи, които са на денонощно разположение. Така се покрива обслужването на цялата територия на страната. Екипите са оборудвани с високопроходими автомобили и всички необходими материали за извършване на неотложни аварийно-възстановителни работи.", "date": "2019.10.21", "title": "Електроенергийният системен оператор и трите електроразпределителни дружества са готови за зимата"}
{"url": "http://www.focus-news.net/news/2019/10/21/2710419/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Посещението на руския премиер Дмитрий Медведев в Белград, изпращането на експерти от Европол в Гърция за справяне със заплахата от завръщащи се джихадисти, предсрочните парламентарни избори в Македония  и инцидент в Албания с лидера на „Самоопределение“ Албин Курти са част от основните теми, върху които акцентират водещите балкански печатни издания. \r\n \r\n*** \r\n  Електронното издание на белградския ежедневник  Kurir  публикува статия, в която защитава тезата, че изпращането на руския премиер Дмитрий Медведев на посещение в страната е ясен отговор на усилията на САЩ за разрешаване на косовския въпрос и послание, че Москва стои твърдо зад сърбите.  \r\nЧасове след края на поредната визита на Медведев в страната, държавният глава на западната ни съседка Александър Вучич подчерта, че чрез нея официален Белград е успял да върне косовския въпрос на голямата политическа сцена в момент, в който за мнозина той е приключен.  \r\nОт редакцията припомнят, че „най-близкият помощник на руския президент Владимир Путин дойде в Сърбия само няколко седмици, след като Матю Палмър бе назначен за специален представител на САЩ в диалога между Белград и Прищина, а Ричард Гренел – за специален пратеник на Вашингтон.  \r\nСпоред събеседници Kurir твърдят, че чрез пътуването на Медведев в Белград, Владимир Путин изпраща послание към американския президент Доналд Тръмп, че това е руска зона на влияние и косовският въпрос не може да бъде решен без участието на Москва. Посещението на Медведев в момент, в койхто САЩ предприеха офанзива за разрешаване на косовския въпрос чрез взаимно признаване, не е случайна. \r\nГоворейки за Косово, Вучич заяви, че разбира каква е американската идея за Косово и не се „радва“ от нея. Той отново подчерта, че Сърбия се намира в сложна ситуация.  \r\nСпоред дипломата Зоран Миливойевич най-важното послание на Москва е, че Русия не променя позицията си по Косово и че въпросът може да бъде решен само въз основа на Резолюция 1244 на Съвета за сигурност на ООН. \r\n„Второ, посланието е, че Русия няма да остави Сърбия сама и че позицията на Белград по въпроса за решаването на проблемите на Косово също трябва да се вземе предвид. Това е много важно в този момент. Моментът не е случаен – САЩ започнаха настъпление, назначиха свои пратеници, искат да ускорят решаването на косовския въпрос чрез взаимно признание“, коментира Миливойевич.  \r\nСпоред бившия външен министър на СФРЮ Владислав Йованович Русия е потвърдила пълната си подкрепа за Сърбия по косовския въпрос. \r\n \r\n*** \r\n  Електронното издание на близкия до опозиционната ВМРО-ДПМНЕ скопски вестник  „Вечер“  публикува статия за резултатите от лидерската среща във Водно, проведена в неделя по инициатива на държавния глава на югозападната ни съседка Стево Пендаровски, като отбелязва, че „властта на СДСМ върви към край“.  \r\nСлед срещата премиерът и председател на СДСМ Зоран Заев информира за постигнат консенсус – предсрочни парламентарни избори на 12 април догодина. Това означава – съгласно Пържинския договор, че той ще се оттегли от поста министър-председател на 3 януари 2020 г.  \r\nОсвен Заев, на срещата с Пендаровски присъства и лидерът на ВМРО-ДПМНЕ Християн Мицковски, както и председателите на „Демократичен съюз за интеграция“ (ДСИ) Али Ахмети, на БЕСА на Билал Касам, на „Алианс за албанците“ Зиядин Села, на „Алтернатива“ Африм Гаши и Демократическа партия на албанците (ДПА) Мендух Тачи.  \r\nПендаровски на свой ред отбеляза, че лидерите, присъстващи на срещата, са постигнали ясен консенсус отностно започването на преговорите за присъединяването на Северна Македония към Европейския съюз възможно най-скоро.  \r\nМицковски не направи изявление пред медиите след срещата на ръководството във вилата Водно, но написа в социалната мрежа „Фейсбук“: „Край на срама, несправедливостите и връщането назад, което донесе Зоран Заев и неговото правителство. От 3 януари ще има техническото правителство - до изборите на 12 април. Въпреки че времената са трудни, изборът никога не е бил по-ясен. Заедно вървим към голяма победа, която ще доведе до възстановяване на Македония\". \r\n \r\n*** \r\n  Въоръжените сили на Гърция са приведени в повишена бойна готовност поради опасения, че началото на новата, трета по ред турска военна операция в Сирия може да доведе до до бягството на джихадисти от „Ислямска държава“ от затворите, охранявани от кюрдските Сирийски демократични сили (СДС), които да поемат отново към Европа, пише електронното издание на атинския ежедневник  Kathimerini . \r\nПоради тази причина експерти за борба с тероризма от Европол, според източници, ще бъдат разположени в граничния регион Еврос, считано от 1 ноември, като част от усилията за затягане на сигурността и за идентифициране с помощта на бази данни на Европейската полицейска служба ба джихадисти, които се опитват да преминат през територията на Гърция. \r\nПо същество мярката е разширяване на институцията от гостуващи офицери, която влезе в сила през лятото на 2016 г. по островите в източната част на Егейско море, след терористичните атаки в Париж и Брюксел. \r\nПървите контакти и преговори за разполагане на служители на Европол в региона на Еврос бяха направени през декември 2018 г. Полицейските източници разкриват пред изданието, че служителите в организацията са актуализирали и активирали т.нар. „индикатори за риск“, които се вземат предвид при регистрацията на новопристигнали мигранти и бежанци. \r\nГоворейки пред  Kathimerini  при условие за анонимност, гръцки служител потвърди, че „има опасения от репатрирането на т.нар. чуждестранни бойци\". Той обаче добави, че властите в САЩ и Европа „разполагат с информация и следят кои европейски джихадисти остават\" задържани и кои са избягали и може да се опитват да се върнат у дома“.  \r\nПрез август специалният пратеник на САЩ за Сирия Джеймс Джефри обяви, че 7000 бойци на „Ислямска държава“ са задържани в Североизточна Сирия в затворите, охранявани от СДС. Приблизително 1000 от тях са европейски граждани, пътували до Сирия през предходните години, за да участват в „свещената война“ на халифата, създаден от джихадистите на „Ислямска държава“. \r\n \r\n*** \r\n  Председателят на движение „Самоопределение“ и бъдещ премиер на Косово Албин Курти посети Албания, за да отпразнува победата на предсрочните парламентарни избори в най-младата държава на Балканите, съобщава електронното издание на прищинския ежедневник  Gazeta Express . \r\nИзданието не привежда информация за срещите, които Курти е имал в страната, но съобщава за инцидент на пътя с превозното средство, с което той е пътувал по пътя Тирана-Дуръс. От прессцентъра на „Самоопределение“ потвърдиха за произшествието, като увериха: „Всичко е наред, никой не е пострадал“. \r\nСъгласно разпространената информация, автомобилът на Курти е ударил патрулка на албанската полиция. В медиите се появиха снимки на щетите на превозното средство. Уточнява се, че Курти е останал в Албания през нощта. \r\n \r\n***", "date": "2019.10.21", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/10/21/2710418/api-izvarshen-e-osnoven-remont-na-okolovrastniya-pat-na-lovech.html", "text": "Завърши рехабилитацията на околовръстния път на Ловеч. Близо 9-километровата отсечка, част от път II-35 Плевен-Ловеч, е включена в лот 16 на Оперативна програма (ОП) „Региони в растеж“ 2014-2020 г., финансирана от Европейския фонд за регионално развитие и националния бюджет. Основно ремонтиран е и тунелът при 43-ти км. Инвестицията е за близо 15 млн. лв. Това съобщиха от пресцентъра на  Агенция „Пътна инфраструктура“  (АПИ). \r\nВторокласният път осигурява най-кратката връзка между Плевен и Ловеч и е основна пътна артерия към фериботния комплекс „Никопол - Турну Мъгуреле“ на река Дунав. \r\nОтсечката е с нова пътна настилка, възстановено отводняване, с което значително са подобрени транспортно-експлоатационните й качества. Положена е нова маркировка, пътни знаци и мантинели. Тунелът при 43-ти километър, с дължина 413 м, е с възстановена хидроизолация, нова предпазна ограда, енергоефективно осветление, системи за видеонаблюдение и пожаро-известяване. Рехабилитирани са три пътни възела: п. в. „Баховица“, п. в. „Гозница“ и п. в. „Софийска“, както и 5 големи съоръжения с отвор над 5 м и два пешеходни подлеза. Съоръженията са: надлез на пътен възел „Баховица“, с дължина 200 м; надлез на пътен възел „Гозница“, с дължина 120 м; надлез над пътна връзка за кв. „Младост” в гр. Ловеч, с дължина 20 м; надлез на пътен възел „Софийска“, с дължина 72 м, и надлез над ж. п. линията Ловеч - Троян, с дължина 80 м. \r\nСтроително-монтажните работи на лот 16 са изпълнени от „Регионални пътища 2017“ ДЗЗД, с участници: „ПСТ Груп“ ЕАД, „ПСТ Плевен“ ЕООД, „ОРС - Инфраструктура“ ООД и „Пътстрой - Ловеч“ ЕООД. Стойността на договора е 14 433 204,78 лв. с ДДС. Строителният надзор осъществи „Рутекс“ ООД. Техният договор е за 234 660,00 лв. с ДДС. Авторският надзор е на „ВИА ПЛАН“ ЕООД - 1466.40 лв. с ДДС.  \r\nСъс средства от ЕС са основно ремонтирани общо над 30 км от второкласния път II-35 Плевен - Ловеч - Троян. През миналия програмен период чрез ОП „Регионално развитие“ 2007-2013 г. бяха рехабилитирани 10 км на територията на област Ловеч, в участъка между Троян и Кърнаре. В края на миналата година със средства от ОП „Региони в растеж“ 2014-2020 г. бяха рехабилитирани още 12 км от второкласния път – лот 7, на територията на област Плевен. \r\nОбщата стойност на проекта BG16RFOP001-7.001-0016 „Лот 16 Път II-35 Ловеч -Троян - Кърнаре от км 37+393 до км 46+105, с обща дължина 8,712 км, в област Ловеч“ е 14 936 539.18 лв. с ДДС. Финансирането от Европейския съюз е 12 696 058.30 лв. с ДДС, националното съфинансиране е - 2 240 480.88 лв. с ДДС.", "date": "2019.10.21", "title": "АПИ: Извършен е основен ремонт на околовръстния път на Ловеч"}
{"url": "http://www.focus-news.net/news/2019/10/21/2710422/nedyalko-yordanov-poet-balgarinat-e-buden-no-nevyarvasht-ima-nuzhda-ot-vatreshna-neobhodimost-da-se-izpovyada.html", "text": "Българинът е буден, но невярващ, има нужда от вътрешнa необходимост да се изповяда. Това каза за сутрешния блок  „Добро утро, България“  на  Радио „Фокус“  поетът Недялко Йорданов. Той допълни, че нуждата от изповед не важи само за в църквата, колкото до това да споделиш на другия. Той уточни, че повечето българи ползват интернет за отдушник – това им помага да общуват с другите и да не са самотни. Поезията е лек за душата, каза още той и допълни, че младите поети имат нужда от вдъхновение. „Аз следя младите, особено младите поети. Редактор съм на немалко книги на млади поети и поетеси – много добри има. Идва едно поколение, което пише различно от нас от една страна, но от друга – една сериозна част от тях, макар и да има много маниерни млади творци, пишат много искрено, много истински, много достъпно и заедно с това – оригинално. Много вярвам в бъдещето на българската поезия“, обясни поетът.  Недялко Йорданов поясни, че българинът има нужда от единство. Това не означава да няма партии или  инакомислия, но когато става дума за основните и важните неща – трябва бъдем единни, да помним, че сме българи, откъде идваме, какви сме и къде отиваме, обобщи поетът. \r\n \r\nЕлеонора ЧОЛАКОВА", "date": "2019.10.21", "title": "Недялко Йорданов, поет: Българинът е буден, но невярващ, има нужда от вътрешнa необходимост да се изповяда"}
{"url": "http://www.focus-news.net/news/2019/10/21/2710421/aleksandar-soros-zapadna-evropa-tryabva-da-se-izpravi-sreshtu-svoyata-albanofobiya.html", "text": "„Има подчертани предразсъдъци и нетърпимост към етническите албанци в Западна Европа, които не трябва да бъдат подценявани при отхвърлянето на Албания и Северна Македония от Съвета“, заяви Александър Сорос в „Туитър“, пише електронното издание на македонския вестник  „Независен“ . \r\nИзявлението на Александър, син на добре известният милиардер Джордж Сорос, основателят на Фондация „Отворено общество“, идва след негативното решение на Европейския съвет за започване на преговори със Скопие и Тирана за влизане в ЕС. \r\n„Европа трябва да се изправи срещу своята албанофобия!“ – добави той. \r\nОсвен това Сорос прикачи към своя статус и реакцията на европейския комисар по разширяването Йоханес Хан, написал: „И само да бъде ясно: Отговорността на този неуспех не е на двете страни, мнозина с право се надяваха на позитивно решение. ЕС е този, който я носи заради вътрешните си проблеми. Това подкопава доверието в ЕС“. \r\n \r\nПревод и редакция:", "date": "2019.10.21", "title": "Александър Сорос: Западна Европа трябва да се изправи срещу своята албанофобия"}
{"url": "http://www.focus-news.net/news/2019/10/21/2710427/mestni-izbori-2019-v-doma-na-kulturata-v-kardzhali-se-provezhdat-obucheniyata-za-sektsionnite-izbiratelni-komisii.html", "text": "В Дома на културата се провеждат обученията за секционните избирателни комисии. Това съобщиха за  Радио „Фокус“  от ОИК - Кърджали. Общината е осигурила заплащането и материално-техническа подготовка за инструктажа на участниците-членове на СИК по секции. Той започна на 19 и 20 октомври от две комисии със състав от по трима членове на ОИК. В 14.00 часа днес обучението ще се проведе от комисия в състав Величка Георгиева, Димитър Димитров и Христина Георгиева.  \r\nПо данни на общинските избирателни комисии в 7-те общини на Кърджалийска област - Ардино, Джебел, Крумовград, Кирково, Момчилград и Черноочене, общо в 240 села ще се гласува за кметове и за общински съветници, като предварително е ясно кои ще бъдат кметовете на 127 кметства, тъй като те са единствени кандидати. Това означава, че повече от половината населени места в област Кърджали имат само един кандидат за мястото на кмета.  \r\nДарина ДЕЕНИЧИНА", "date": "2019.10.21", "title": "Местни избори 2019: В Дома на културата в Кърджали се провеждат обученията за секционните избирателни комисии"}
{"url": "http://www.focus-news.net/news/2019/10/21/2710417/kurir-sarbiya-poseshtenieto-na-medvedev-v-belgrad-e-s-yasno-poslanie-rusiya-nyama-da-ostavi-sarbiya-sama-da-se-spravya-s-kosovskiya-vapros.html", "text": "Електронното издание на белградския ежедневник  Kurir  публикува статия, в която защитава тезата, че изпращането на руския премиер Дмитрий Медведев на посещение в страната е ясен отговор на усилията на САЩ за разрешаване на косовския въпрос и послание, че Москва стои твърдо зад сърбите.  \r\nЧасове след края на поредната визита на Медведев в страната, държавният глава на западната ни съседка Александър Вучич подчерта, че чрез нея официален Белград е успял да върне косовския въпрос на голямата политическа сцена в момент, в който за мнозина той е приключен.  \r\nОт редакцията припомнят, че „най-близкият помощник на руския президент Владимир Путин дойде в Сърбия само няколко седмици, след като Матю Палмър бе назначен за специален представител на САЩ в диалога между Белград и Прищина, а Ричард Гренел – за специален пратеник на Вашингтон.  \r\nСпоред събеседници Kurir твърдят, че чрез пътуването на Медведев в Белград, Владимир Путин изпраща послание към американския президент Доналд Тръмп, че това е руска зона на влияние и косовският въпрос не може да бъде решен без участието на Москва. Посещението на Медведев в момент, в койхто САЩ предприеха офанзива за разрешаване на косовския въпрос чрез взаимно признаване, не е случайна. \r\nГоворейки за Косово, Вучич заяви, че разбира каква е американската идея за Косово и не се „радва“ от нея. Той отново подчерта, че Сърбия се намира в сложна ситуация.  \r\nСпоред дипломата Зоран Миливойевич най-важното послание на Москва е, че Русия не променя позицията си по Косово и че въпросът може да бъде решен само въз основа на Резолюция 1244 на Съвета за сигурност на ООН. \r\n„Второ, посланието е, че Русия няма да остави Сърбия сама и че позицията на Белград по въпроса за решаването на проблемите на Косово също трябва да се вземе предвид. Това е много важно в този момент. Моментът не е случаен – САЩ започнаха настъпление, назначиха свои пратеници, искат да ускорят решаването на косовския въпрос чрез взаимно признание“, коментира Миливойевич.  \r\nСпоред бившия външен министър на СФРЮ Владислав Йованович Русия е потвърдила пълната си подкрепа за Сърбия по косовския въпрос. \r\n \r\n Тереза Герова", "date": "2019.10.21", "title": "Kurir (Сърбия): Посещението на Медведев в Белград е с ясно послание: Русия няма да остави Сърбия сама да се справя с косовския въпрос"}
{"url": "http://www.focus-news.net/news/2019/10/21/2710426/sport-rezultati-ot-nhl.html", "text": "Първенство на Националната хокейна лига на САЩ и Канада (НХЛ), мачове от редовния сезон: \r\nНю Йорк Рейнджърс - Ванкувър - 2:3 \r\nМинесота - Монреал - 4:3 \r\nЧикаго - Вашингтон - 3:5 \r\nУинипег - Едмънтън - 1:0 след дузпи \r\nАнахайм - Калгари - 1:2", "date": "2019.10.21", "title": "Спорт: Резултати от НХЛ"}
{"url": "http://www.focus-news.net/news/2019/10/21/2710425/mvr-6-dushi-sa-zaginali-a-18-sa-postradali-pri-katastrofi-v-stranata-prez-izminaloto-denonoshtie.html", "text": "6 души са загинали, а 18 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 17 тежки пътнотранспортни произшествия. В София са регистрирани 21 леки и една тежка катастрофа, при която е загинал един човек.", "date": "2019.10.21", "title": "МВР: 6 души са загинали, а 18 са пострадали при катастрофи в страната през изминалото денонощие"}
{"url": "http://www.focus-news.net/news/2019/10/21/2710423/intenziven-e-trafikat-po-glaven-pat-e-79-v-oblast-vidin.html", "text": "Интензивен е трафикът по главен път Е-79 в област Видин, съобщиха за  Радио „Фокус“ – Видин  от Областно пътно управление – Видин. В посока от ГКПП „Дунав мост 2“ към София пътуват предимно тежкотоварни автомобили. Най-натоварен е участъкът Видин – Дунавци. Остава в сила забраната за преминаване на автомобили над 12 тона през прохода Петрохан. Движението по път III-1413 Грамада – Синаговци е ограничено за автомобили  над 12 т поради свлачище. Обходният маршрут е по път I-1 Дунавци – Срацимирово и по път III-141 Срацимирово-Грамада и обратно. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“ трафикът няма образувани опашки от чакащи автомобили.  \r\nВъв Видин трафикът е засилен на входно изходните артерии на града, в централната част и по бул. „Панония“. \r\nАнна ЛОЗАНОВА", "date": "2019.10.21", "title": "Интензивен е трафикът по главен път Е-79 в област Видин"}
{"url": "http://www.focus-news.net/news/2019/10/21/2710429/mestni-izbori-2019-direktsiya-balgarski-dokumenti-za-samolichnost-vavezhda-dopalnitelna-organizatsiya-za-rabota-vav-vrazka-s-predstoyashtite-izbori.html", "text": "Дирекция „Български документи за самоличност“ въвежда допълнителна организация за работа във връзка с предстоящите избори. Това съобщиха от пресцентъра на  МВР . В седмицата преди 27 октомври 2019 г., когато ще се проведат изборите за общински съветници и за кметове, е създадена необходимата организация българските граждани, които нямат издадена лична карта или не притежават валидни документи (лична карта или личен /зелен/ паспорт) защото са изгубени, откраднати, повредени, унищожени или с изтекъл срок, да имат възможност да упражнят правото си на глас. Дирекция „Български документи за самоличност“ е създала следната организация за работа:  \r\n- В зависимост от конкретните нормативни изисквания, на граждани, подали вече заявление за нова лична карта, ще бъде ускорено издаването ѝ или ще бъде издадено удостоверение за изгубен, откраднат, повреден, унищожен документ за самоличност (лична карта, личен /зелен/ паспорт) или лична карта с изтекъл срок на валидност;  \r\n- При невъзможност да бъде издадена нова лична карта до края на работния ден на 25 октомври 2019 г., по искане на гражданите, ще бъде издавано необходимото им удостоверение, с което да гласуват.   \r\n За да бъде издадено удостоверение е необходимо:   \r\n- Гражданите лично да подадат искане в СДВР, ОДМВР и РУ при СДВР/ОДМВР за дните от 22 октомври 2019 г. до 26 октомври 2019 г. от 08.30 часа до 17.00 часа и на 27 октомври 2019 г. от 08.30 часа до 19.00 часа.  \r\n- Удостоверенията, осигуряващи възможност за упражняване на правото на глас в изборите за общински съветници и за кметове, се издават само след приемане на заявление за издаване на лична карта.  \r\n- В случай на подадено и регистрирано по постоянен адрес заявление за издаване на лична карта, удостоверение може да се издаде във всяко РУ, СДВР и ОДМВР независимо от обявения постоянен и настоящ адрес.  \r\nПри произвеждане на втори тур на избори за общински съветници и за кметове (03 ноември 2019 г.)  ще се издават нови удостоверения от 29 октомври 2019 г. до 03 ноември 2019 г. включително, съгласно описания по-горе начин и време.  \r\nУдостоверения за заявен постоянен и настоящ адрес се издават от общинската администрация.  \r\nУдостоверението се издава, за да послужи само пред Секционната избирателна комисия и е валидно за изборния ден - 27 октомври 2019 г.", "date": "2019.10.21", "title": "Местни избори 2019: Дирекция „Български документи за самоличност“ въвежда допълнителна организация за работа във връзка с предстоящите избори"}
{"url": "http://www.focus-news.net/news/2019/10/21/2710428/nanesen-e-poboy-nad-44-godishen-mazh-v-selo-topolnitsa-v-oblast-kyustendil.html", "text": "Нанесен е побой над 44-годишен мъж в село Тополница в област Кюстендил, съобщиха от  Областна дирекция на МВР – Кюстендил . В края на миналата седмица в село Тополница е възникнал конфликт между 57-годишен софиянец и 44-годишен жител на село Яхиново и е последвало сбиване. По-младият мъж е настанен в болница в Дупница с комоцио и 3 счупени ребра, без опасност за живота. Софиянецът е задържан с полицейска заповед за 24 часа в ареста на Районно управление на МВР - Дупница. Работата по изясняване на причините за конфликта продължава, започнато е досъдебно производство, уведомен е дежурен прокурор.", "date": "2019.10.21", "title": "Нанесен е побой над 44-годишен мъж в село Тополница в област Кюстендил"}
{"url": "http://www.focus-news.net/news/2019/10/21/2710431/sas-spetsialna-tseremoniya-shte-bade-otkrit-obnoveniyat-park-bunardzhika-v-plovdiv.html", "text": "Със специална церемония ще бъде открит обновеният парк „Бунарджика“ в Пловдив. Това съобщиха за  Радио „Фокус“ – Пловдив  от Общината. Откриването ще се проведе от 18.30 часа на площадката под акведуктите, до фонтана на езерото с мечката, който работи за първи път след десетилетия. За доброто настроение на присъстващите ще се погрижат музикантите от Духов оркестър – Пловдив, с диригент Николай Гешев. \r\nЗоната бе изцяло обновена, а атракционите вече привличат жители и гости на града. В парк „Бунарджика“ е монтирано ново осветление, цялата растителност по хълма е обследвана, изградени са площадки, възстановени са каменните пързалки, монтирани са указателни табели и др. Ремонтирани са всички алеи, чийто паваж е пренареден, подменени са водопроводите и канализацията, напоителната система.", "date": "2019.10.21", "title": "Със специална церемония ще бъде открит обновеният парк „Бунарджика“ в Пловдив"}
{"url": "http://www.focus-news.net/news/2019/10/21/2710433/svetovniyat-den-na-hodeneto-shte-bade-otbelyazan-v-dobrich-na-22-oktomvri.html", "text": "Община Добрич съвместно с ОП „Спортни имоти“ организира на 22 октомври 2019 г. от 10.00 часа в СК „Простор“ отбелязване на Световния ден на ходенето. Това съобщиха от пресцентъра на  Общината . Стартът на проявата ще бъде даден пред СЗ „Добротица“. Всички желаещи да се включат в спортната проява ще изминат маршрут по алеите на СК „Простор“, достъпен за всички, независимо от пол и възраст.  \r\nСветовният ден на ходенето е една от най-масовите спортни прояви на Международната асоциация спорт за всички (ТАФИСА). Тя има за цел да популяризира здравословния начин на живот чрез практикуване на най-леснодостъпната и естествена физическа активност – ходенето. В България се отбелязва за 27-ма поредна година и е част от Националната програма на Асоциацията за физическа активност и развитие на българското население „Булфар – 2020“. \r\nЗа участниците в спортния празник е предвидена томбола с много награди, в която с предварително попълнен талон може да участва всеки. Наградите - раници, тениски, ракети за бадминтон, хилки за тенис, волейболни, баскетболни и футболни топки, са осигурени от Община Добрич.", "date": "2019.10.21", "title": "Световният ден на ходенето ще бъде отбелязан в Добрич на 22 октомври"}
{"url": "http://www.focus-news.net/news/2019/10/21/2710434/po-oprr-sa-remontirani-95-km-ot-pat-306-cherven-bryag-chomakovtsi-osnovna-vrazka-za-oblastite-pleven-lovech-i-vratsa.html", "text": "Завърши рехабилитацията на 9,5 км от път ІІI-306 Червен бряг - Чомаковци. Третокласният път е основна комуникационна връзка между областите Плевен, Ловеч и Враца, осигурява бърз достъп до автомагистрала „Хемус“ и фериботния комплекс Оряхово - Бекет. Проектът лот 17 от Оперативната програма „Региони в растеж“ 2014-2020 г. се съфинансира чрез Европейския фонд за регионално развитие и от националния бюджет. Това съобщиха от пресцентъра на  Агенция \"Пътна инфраструктура\" . \r\nУчастъкът преминава през град Червен бряг и село Чомаковци. Отсечката е с нова пътна настилка, подобрено отводняването, хоризонтална маркировка, пътни знаци и мантинели.  \r\nОсновно ремонтирани са мостовете над р. Златна Панега и над р. Бриша. На входа на Чомаковци старото съоръжение е премахнато и на негово място е изграден нов мост над река Искър, с дължина 122 м. В участъка, преминаващ през селото настилката е напълно реконструирна, положени са три нови пласта асфалтобетон и нова пътна основа от трошен камък. Обновени са и 3,3 км от уличната мрежа на Червен бряг, които съвпадат с трасето на третокласния път. На 700-метрова отсечка от ул. „14-ти септември“ в града старата паважна настилка е подменена с асфалтова. През 2013 г. по Оперативна програма „Регионално развитие“ 2007-2013 г. бяха ремонтирани 26 км от третокласния път ІІI-306 Луковит - Червен бряг - Кнежа. С рехабилитацията на 9,5-километровия участък, включен в лот 17, обновената част от пътя става близо 36 км. \r\nИзпълнител на строително-монтажните работи на лот 17 е „ВИАГРУП” ЕООД. Стойността на договора е 7 492 978,45 лв. с ДДС. Строителният надзор е осъществен от „Пътинвест-инженеринг“ АД, а договорът е 142 636,80 лв. с ДДС. Авторският надзор е възложен на “ВИА ПЛАН” ЕООД - 1 598,40 лв. с ДДС. \r\nОбщата стойност на проекта BG16RFOP001-7.001-0017 Лот 17 „Път ІІI-306 Червен бряг - Чомаковци от км 9+715 до км 19+207, с обща дължина 9.492 км, област Плевен” е 7 781 254,75 лв. с ДДС. Финансирането от Европейския съюз е 6 614 066,53 лв. с ДДС. Националното съфинансиране е 1 167 188,21 лв. с ДДС.", "date": "2019.10.21", "title": "По ОПРР са ремонтирани 9,5 км от път ІІI-306 Червен бряг – Чомаковци - основна връзка за областите Плевен, Ловеч и Враца"}
{"url": "http://www.focus-news.net/news/2019/10/21/2710436/nad-1-kg-kanabis-e-izzet-pri-spetsializirana-politseyska-aktsiya-v-mestnostta-yureto-v-oblast-blagoevgrad.html", "text": "Акция по линия на противодействие на производството, съхранението и разпространението на наркотични вещества бе проведена на 18 октомври на територията, обслужвана от РУ - Петрич. Това съобщиха от  ОДМВР – Благоевград . Върху приспособена конструкция в местността Юрето, землище на село Драгуш, от полицейски служители на РУ - Петрич е намерена да се суши около 1.235 килограма суха тревиста маса, която след направен полеви тест е реагирала положително на канабис. За случая е уведомена Районна прокуратура - Петрич. Работата продължава.", "date": "2019.10.21", "title": "Над 1 кг канабис е иззет при специализирана полицейска акция в местността Юрето в област Благоевград"}
{"url": "http://www.focus-news.net/news/2019/10/21/2710430/150-godini-bibliotechno-delo-se-otbelyazvat-v-kyustendil.html", "text": "150 години библиотечно дело се отбелязват в Кюстендил. Това съобщи за  Радио „Фокус – Кюстендил  София Пейчева, директор на Регионална библиотека „Емануил Попдимитров” – Кюстендил. Едновременно с това се отбелязват и 60 години от обявяването на библиотеката за регионален културен институт. По този повод от 13.00 часа в залата на Парк-хотел – „Кюстендил” се организира кръгла маса на тема  „Регионални културни политики за опазване на книжовно-документалното наследство в институциите на паметта – библиотеки, архиви, музеи”. На нея ще присъства академичният състав на катедра „Библиотекознание, научна информация и културна политика” при Философски факултет на СУ „Св. Климент Охридски”, представители на регионалните културни институти в Кюстендил, представители на регионални библиотеки в страната. \r\nВенцеслав ИЛЧЕВ", "date": "2019.10.21", "title": "150 години библиотечно дело се отбелязват в Кюстендил"}
{"url": "http://www.focus-news.net/news/2019/10/21/2710437/lek-avtomobil-e-izgoryal-na-patya-sofiya-varna-v-obshtina-sevlievo-nyama-postradali.html", "text": "Лек автомобил е изгорял на пътя София-Варна, на територията на община Севлиево. Това съобщиха за  Радио „Фокус“ - Велико Търново  от Регионалната дирекция „Пожарна безопасност и защита на населението“ - Габрово. Сигналът за инцидента е получен в 19.04 часа в събота. Няма пострадали хора. Унищожен е лек автомобил „Ситроен С4“. Причина за пожара е техническа неизправност. При ликвидирането на произшествието са участвали един противопожарен автомобил и трима пожарникари от РСПБЗН - Севлиево. \r\nОт събота до днес пожарникарите в Габровската пожарна дирекция са се отзовали на четири сигнала за запалени сухи треви и храсти, два за запалени отпадъци и един за паднало дърво. \r\nРени АТАНАСОВА", "date": "2019.10.21", "title": "Лек автомобил е изгорял на пътя София - Варна в община Севлиево, няма пострадали"}
{"url": "http://www.focus-news.net/news/2019/10/21/2710438/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Последиците от протестите в Барселона в рейтингите на испанските партии, изборите в Швейцария, новото гласуване на договореното от премиера на Обединеното кралство Борис Джонсън споразумение за Брекзит, както и бъдещето на НАТО с оглед турската операция в Сирия са част от основните теми, върху които акцентират водещите европейски издания . \r\n \r\n \r\n*** \r\n  Премиерът на Обединеното кралство Борис Джонсън е уверен, че ще успее да прокара в парламента новото споразумение за излизане на страната от структурите на Европейския съюз до седмица, но въпреки това в Брюксел се подготвят за поредно отлагане на Брекзит, отбелязват в редакцията на националния ежедневник  The Times .  \r\nОчаква се в рамките на деня Джонсън да обяви планове за следващите заседания на депутатите и за това как ще се опита да превърне споразумението му за Брекзит в закон, който да получи одобрението от кралица Елизабет II.  \r\nЕС е в очакване дали законопроектът ще мине второ четене на заседанието, насрочено за вторник, преди да реши дали да предложи удължаване на срока за излизане на страната от Общността. \r\n \r\n*** \r\n  Говорейки на митинг в Далас, държавният глава на САЩ Доналд Тръмп сравни военния конфликт между Турция и кюрдските милиции в Северна Сирия с кавга между деца. „Понякога просто трябва да ги оставите да се сдърпат малко“. Означава ли това, че Тръмп превръща НАТО в своя играчка, питат в редакцията на германския национален ежедневник  Die Welt . \r\nВоенните съюзи, ако трябва да са от полза, се основават на предсказуемост и доверие. НАТО определено е имало и по-добро дни. Какво друго трябва да се случи, та страните-членки да  разберат сериозността на ситуацията - и започнат да действат? \r\nАко имаш такива приятели, нямаш нужда от други врагове. Откакто хищникът в Белия дом хвърли кюрдите на силния човек от Босфора, Кюрдистан, Близкия изток като цяло и нещастните хора там имат сериозна нужда от помощ.  \r\nАмериканските сили в региона буквално се измъкнаха от позициите си за една нощ, след като Доналд Тръмп и Реджеп Тайип Ердоган постигнаха споразумение по телефона. Знаят ли двамата какво правят? \r\nЗапочна геополитическа революция. Последствията и страничните ефекти от нея далеч не са предвидими. Всичко това бе ненужно. Основната цел бе гласно да се зарадват избирателите на Тръмп от Републиканската партия.  \r\nДосега Америка надеждно поддържаше жизненоважни интереси в Близкия изток - от петролни кладенци и корабни маршрути до стратегическата сигурност на Израел. Стратегия с оглед желанието, война след война и световна политика в експериментален режим: това не може да завърши добре.  \r\nДали Турция на Ердоган все още принадлежи към НАТО, или с циничното си искане за подкрепа срещу кюрдите, Алиансът е политически и морално подложен на разрушаване, все още остава неясно. Едно е сигурно. Северноатлантическият военен съюз никога повече няма да бъде такъв, какъвто е бил в продължение на десетилетията на Студената война: обещание за сигурност за европейците, олицетворение на разширено възпиране, а за САЩ – военна инфраструктура на тяхно разположение.  \r\nСамо преди няколко месеца Алиансът бе честван като най-големия и успешен военен съюз на всички времена. Дори Тръмп, който първоначално изпита съмнения и критикува партньорите от НАТО за тяхната финансова политика, намери думи за похвала. Те като че ли дадоха надежди, че той ще влезе в традицията на всички свои предшественици от времето на Хари С. Труман. \r\nТова обаче беше предупредителен сигнал, че опитните военни и дипломати не могат да разчитат на Тръмп и не могат да се опитват да разгадаят неговите намерения. Военните съюзи, ако трябва да бъдат от полза, се основават на предвидимост и доверие и, разбира се, на първо място - на собствен интерес. Дълго време НАТО също преминаваше през различни кризи и дори война - за наследство на Югославия. \r\nСега знамената на всички 27 членки на НАТО все още се развяват пред централата на НАТО на булевард „Леополд III“ в Брюксел. Но вече не е ясно каква сила стои зад него. Никоя държава не е по-важна за Алианса от САЩ. \r\nИ сега? Беше повече от символично, че американците, които имат предимно специални сили в Сирия, се оттегляха от региона съгласно заповед на главнокомандващия, и се натъкнаха на руснаците, тръгнали в обратна посока. Путин постигна това, за което повечето генерали в историята само са мечтали: победа без война. \r\nВ региона между Балтийско и Черно море той отдавна прекрои линиите на геополитиката. Сега, след решението на Доналд Тръмп, нищо и никой няма да попречи на Путин - нито Китай, нито Америка, нито НАТО – за това „голямата игра“ за властта да продължи; игра, която изглежда беше загубена за Русия през 1989/90. Ситуацията се промени коренно. \r\nНо дори Путин е склонен към онези грешки тръпки, които почти неизбежно идват с триумфа. Америка на Доналд Тръмп може да послужи като предупреждение за него. Преди две десетилетия беше безспорно, че САЩ са пазител на „новия световен ред“. \r\nПо онова време съветникът по сигурността на Збигнев Бжежински написа книга за Америка под заглавие „Единствената оцеляваща суперсила“. Почти пророческа. Какво е останало от нея днес може да се види в Югоизточна Европа. \r\nНАТО е имало по-добри дни. Какво друго трябва да се случи, докато правителствата на страните-членки, особено претендиращите за лидерското място – като Германия, разберат сериозността на ситуацията - и предприемат съответните действия? \r\n \r\n*** \r\n  Убедително мнозинство от 63% от гражданите на Австрия биха искали „зелени“ министри в следващия кабинет във Виена, а 45% са съгласни за участие на либералната партия НЕОС във властта. Водещата роля на Австрийската народна партия (АНП) остава без съмнение, но бившият й коалиционен партньор – „Партия на свободата на Австрия“ не е желан за участие в коалицията. Това показва проучване, цитирано от националния ежедневник  Der Standard . \r\nАнкетата е проведена от Института в Линц сред 802-ма избиратели. Резултатите са красноречиви – 43% от респондентите са уверени, че страната се движи в правилна посока, с осем на сто по-малко спрямо проучването, проведено преди парламентарни избори. 22% са на мнение, че Австрия е поела по грешния път; 22% не дават отговор.  \r\nРазвитието на ситуацията е особено положително за избирателите на АНП, а привържениците на „Партията на свободата на Австрия“ и на социалдемократите са особено негативни - и жителите на Виена. \r\n \r\n*** \r\n  Безредиците в Барселона издигнаха крайнодясната партия „Вокс“, която може да се окаже трета политическа сила в испанския парламент. Това показва проучване на общественото мнение, цитирано от каталунския вестник  La Vanguardia . \r\nВъзходът на политическата сила, водена от Сантяго Абаскал, е за сметка на Народната партия и „Граждани“, която след изборите на 10 ноември може да изпрати в Кортесите по-малко от 20 депутата. „Вокс“ от своя страна може да се надява на до 50 народни представители. Прогресът за партията е огромен: на европейските избори през май тя получи едва 6%, а в гласуването през ноември се очаква да събере подкрепата на 15% от избирателите, изпреварвайки коалицията „Заедно можем“ и „Граждани“. Управляващата Испанска социалистическа работническа партия (ИСРП) на премиера Педро Санчес губи подкрепа спрямо предходните избори в страната. Всичко това, предупреждават социолозите, ще доведе до трудно формиране на нова управляващата коалиция в Мадрид след вота на 10 ноември. \r\n \r\n*** \r\n  Двете екологични партии в Швейцария подобриха силно позициите си след парламентарните избори в страната в неделя заради увеличените опасения около климатичните промени, но крайно-десните фракции все пак спечелиха най-много места в законодателния орган, пише европейската редакция на  Politico . \r\nПървоначалните прогнози на радио и телевизионния оператор SRF поставиха Зелената партия (GPS) на 13 процента от гласовете, което е увеличение с 5,9 процентни пункта от изборите през 2015 г. Зелените либерали, природозащитна партия с либертарианска социално-икономическа политика, набра 7,9 процента от гласовете, с 3,3 процентни пункта повече в сравнение с последните избори. \r\n„Присъдата на избирателите вече е ясна: повече защита на климата, повече равенство“, заявиха от партията GPS в „Туитър“ след излизането на прогнозите. \r\nЕкологичните проблеми изиграха много по-голяма роля в тазгодишната кампания, отколкото в миналата и анализаторите свързват успеха на зелените партии с протестите срещу климатичните стачки, които обхванаха Европа и света през последната година. \r\nКрайно-дясната Швейцарска народна партия (SVP) зае първото място с 25,8% от вота, но загуби най-много подкрепа от всички фракции в сравнение с 2015-та година – 3,6%. Лявоцентристката Социалдемократическа партия зае второто място с 16,6% - 2,2 процентни пункта по-малко от предходните избори. \r\nПрогнозите показват също, че Зелената партия изпревари Християндемократическата народна партия на четвърто място, което би могло да им осигури място в голямата коалиция, която управлява десетилетия. \r\nСедемте позиции в кабинета са разпределени между четирите водещи партии. В момента шест от креслата са разпределени поравно между Народната партия, социалдемократите и дясната Свободна демократична партия – която в момента е на трето място, като центристките Християндемократи държат седмото място. \r\nВъпреки че Швейцария не е поела основната тежест на глобалните климатични промени, експертите предупреждават, че алпийската държава е загубила 15 процента от обема на ледниците си през последните 10 години, съобщи Deutsche Welle. \r\n \r\n***", "date": "2019.10.21", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/10/21/2710440/11-godishen-mladezh-e-otkradnal-mobilniya-telefon-na-8-godishno-momche-v-dvora-na-uchilishteto-v-selo-lulichka-v-oblast-kardzhali.html", "text": "11-годишен младеж е откраднал мобилния телефон на 8-годишно момче. Това са установили полицаи от Районно управление на МВР-Крумовград след сигнал за изчезналото устройство в двора на училището в село Луличка, съобщиха от  ОДМВР-Кърджали . Телефонът е върнат на собственика. По случая работят група „Криминална полиция“ и инспектор от Детска педагогическа стая.", "date": "2019.10.21", "title": "11-годишен младеж е откраднал мобилния телефон на 8-годишно момче в двора на училището в село Луличка в област Кърджали"}
{"url": "http://www.focus-news.net/news/2019/10/21/2710432/die-welt-tramp-pochti-prevarna-nato-v-svoya-igrachka.html", "text": "Говорейки на митинг в Далас, държавният глава на САЩ Доналд Тръмп сравни военния конфликт между Турция и кюрдските милиции в Северна Сирия с кавга между деца. „Понякога просто трябва да ги оставите да се сдърпат малко“. Означава ли това, че Тръмп превръща НАТО в своя играчка, питат в редакцията на германския национален ежедневник  Die Welt . \r\nВоенните съюзи, ако трябва да са от полза, се основават на предсказуемост и доверие. НАТО определено е имало и по-добро дни. Какво друго трябва да се случи, та страните-членки да  разберат сериозността на ситуацията - и започнат да действат? \r\nАко имаш такива приятели, нямаш нужда от други врагове. Откакто хищникът в Белия дом хвърли кюрдите на силния човек от Босфора, Кюрдистан, Близкия изток като цяло и нещастните хора там имат сериозна нужда от помощ.  \r\nАмериканските сили в региона буквално се измъкнаха от позициите си за една нощ, след като Доналд Тръмп и Реджеп Тайип Ердоган постигнаха споразумение по телефона. Знаят ли двамата какво правят? \r\nЗапочна геополитическа революция. Последствията и страничните ефекти от нея далеч не са предвидими. Всичко това бе ненужно. Основната цел бе гласно да се зарадват избирателите на Тръмп от Републиканската партия.  \r\nДосега Америка надеждно поддържаше жизненоважни интереси в Близкия изток - от петролни кладенци и корабни маршрути до стратегическата сигурност на Израел. Стратегия с оглед желанието, война след война и световна политика в експериментален режим: това не може да завърши добре.  \r\nДали Турция на Ердоган все още принадлежи към НАТО, или с циничното си искане за подкрепа срещу кюрдите, Алиансът е политически и морално подложен на разрушаване, все още остава неясно. Едно е сигурно. Северноатлантическият военен съюз никога повече няма да бъде такъв, какъвто е бил в продължение на десетилетията на Студената война: обещание за сигурност за европейците, олицетворение на разширено възпиране, а за САЩ – военна инфраструктура на тяхно разположение.  \r\nСамо преди няколко месеца Алиансът бе честван като най-големия и успешен военен съюз на всички времена. Дори Тръмп, който първоначално изпита съмнения и критикува партньорите от НАТО за тяхната финансова политика, намери думи за похвала. Те като че ли дадоха надежди, че той ще влезе в традицията на всички свои предшественици от времето на Хари С. Труман. \r\nТова обаче беше предупредителен сигнал, че опитните военни и дипломати не могат да разчитат на Тръмп и не могат да се опитват да разгадаят неговите намерения. Военните съюзи, ако трябва да бъдат от полза, се основават на предвидимост и доверие и, разбира се, на първо място - на собствен интерес. Дълго време НАТО също преминаваше през различни кризи и дори война - за наследство на Югославия. \r\nСега знамената на всички 27 членки на НАТО все още се развяват пред централата на НАТО на булевард „Леополд III“ в Брюксел. Но вече не е ясно каква сила стои зад него. Никоя държава не е по-важна за Алианса от САЩ. \r\nИ сега? Беше повече от символично, че американците, които имат предимно специални сили в Сирия, се оттегляха от региона съгласно заповед на главнокомандващия, и се натъкнаха на руснаците, тръгнали в обратна посока. Путин постигна това, за което повечето генерали в историята само са мечтали: победа без война. \r\nВ региона между Балтийско и Черно море той отдавна прекрои линиите на геополитиката. Сега, след решението на Доналд Тръмп, нищо и никой няма да попречи на Путин - нито Китай, нито Америка, нито НАТО – за това „голямата игра“ за властта да продължи; игра, която изглежда беше загубена за Русия през 1989/90. Ситуацията се промени коренно. \r\nНо дори Путин е склонен към онези грешки тръпки, които почти неизбежно идват с триумфа. Америка на Доналд Тръмп може да послужи като предупреждение за него. Преди две десетилетия беше безспорно, че САЩ са пазител на „новия световен ред“. \r\nПо онова време съветникът по сигурността на Збигнев Бжежински написа книга за Америка под заглавие „Единствената оцеляваща суперсила“. Почти пророческа. Какво е останало от нея днес може да се види в Югоизточна Европа. \r\nНАТО е имало по-добри дни. Какво друго трябва да се случи, докато правителствата на страните-членки, особено претендиращите за лидерското място – като Германия, разберат сериозността на ситуацията - и предприемат съответните действия? \r\n \r\n Тереза Герова", "date": "2019.10.21", "title": "Die Welt: Тръмп почти превърна НАТО в своя играчка"}
{"url": "http://www.focus-news.net/news/2019/10/21/2710435/politico-zelenite-partii-podobriha-silno-pozitsiite-si-v-shveytsariya.html", "text": "Двете екологични партии в Швейцария подобриха силно позициите си след парламентарните избори в страната в неделя заради увеличените опасения около климатичните промени, но крайно-десните фракции все пак спечелиха най-много места в законодателния орган, пише европейската редакция на  Politico . \r\nПървоначалните прогнози на радио и телевизионния оператор SRF поставиха Зелената партия (GPS) на 13 процента от гласовете, което е увеличение с 5,9 процентни пункта от изборите през 2015 г. Зелените либерали, природозащитна партия с либертарианска социално-икономическа политика, набра 7,9 процента от гласовете, с 3,3 процентни пункта повече в сравнение с последните избори. \r\n„Присъдата на избирателите вече е ясна: повече защита на климата, повече равенство“, заявиха от партията GPS в „Туитър“ след излизането на прогнозите. \r\nЕкологичните проблеми изиграха много по-голяма роля в тазгодишната кампания, отколкото в миналата и анализаторите свързват успеха на зелените партии с протестите срещу климатичните стачки, които обхванаха Европа и света през последната година. \r\nКрайно-дясната Швейцарска народна партия (SVP) зае първото място с 25,8% от вота, но загуби най-много подкрепа от всички фракции в сравнение с 2015-та година – 3,6%. Лявоцентристката Социалдемократическа партия зае второто място с 16,6% - 2,2 процентни пункта по-малко от предходните избори. \r\nПрогнозите показват също, че Зелената партия изпревари Християндемократическата народна партия на четвърто място, което би могло да им осигури място в голямата коалиция, която управлява десетилетия. \r\nСедемте позиции в кабинета са разпределени между четирите водещи партии. В момента шест от креслата са разпределени поравно между Народната партия, социалдемократите и дясната Свободна демократична партия – която в момента е на трето място, като центристките Християндемократи държат седмото място. \r\nВъпреки че Швейцария не е поела основната тежест на глобалните климатични промени, експертите предупреждават, че алпийската държава е загубила 15 процента от обема на ледниците си през последните 10 години, съобщи Deutsche Welle. \r\n \r\nПревод и редакция:", "date": "2019.10.21", "title": "Politico: „Зелените“ партии подобриха силно позициите си в Швейцария"}
{"url": "http://www.focus-news.net/news/2019/10/21/2710446/v-blagoevgrad-shte-bade-napravena-parva-kopka-na-striyt-fitnes-ploshtadka-v-park-makedoniya.html", "text": "В града ще бъде направена първа копка на стрийт фитнес площадка в парк „Македония“. Това съобщиха от пресцентъра на  Община Благоевград . Събитието ще се състои от 14.00 часа.", "date": "2019.10.21", "title": "В Благоевград ще бъде направена първа копка на стрийт фитнес площадка в парк „Македония“"}
{"url": "http://www.focus-news.net/news/2019/10/21/2710444/za-osma-poredna-godina-chez-shte-predostavi-stipendii-na-uchenitsi-ot-12-i-klas-na-profesionalnite-tehnicheski-gimnazii.html", "text": "За осма поредна година ЧЕЗ ще предостави стипендии на талантливи ученици от 12-и клас на професионалните технически гимназии в Западна България. Това съобщиха от пресцентъра на  ЧЕЗ . Състезанието по електроенергетика „Стани стипендиант на ЧЕЗ“ се провежда под патронажа на регионалния мениджър на ЧЕЗ за България Карел Крал и е част от графика на националните състезания по професии през учебната 2019 – 2020 година на Министерството на образованието и науката. \r\nВ конкурса могат да участват гимназисти от електротехнически специалности в последен курс на обучение. Регистрацията се осъществява до 30 ноември на сайта  , където може да се намери и повече информация за регламента на състезанието и периодите за провеждане на отделните кръгове. По традиция конкурсът стартира през декември, а финалът му ще бъде през март догодина, когато на тържествена церемония ще станат известни и имената на шестимата носители на стипендии на ЧЕЗ за 2020 г. От две години стипендии вече могат да получат и студенти от техническите висши училища в Западна България. \r\nДосега в състезанието са участвали над 850 ученици, от които 51 са получили стипендии от ЧЕЗ, а 17 стипендианти са намерили своя кариерен път в компаниите от Групата ЧЕЗ в България.", "date": "2019.10.21", "title": "За осма поредна година ЧЕЗ ще предостави стипендии на ученици от 12-и клас на професионалните технически гимназии"}
{"url": "http://www.focus-news.net/news/2019/10/21/2710449/maloleten-velosipedist-e-postradal-pri-katastrofa-v-gabrovo.html", "text": "Малолетен велосипедист е пострадал при катастрофа в Габрово, съобщиха от  ОДМВР - Габрово . Сигнал за инцидента е получен в 18.05 часа на 18 октомври, когато на около 300 метра преди кръстовището на бул. „Столетов“ с улица „Стомана“ е възникнало пътнотранспортно произшествие между лек автомобил, управляван от 23-годишен жител на Габрово, и малолетен велосипедист от същият град. В следствие на удара е пострадал велосипедиста. Настанен е за лечение в „Интензивно отделение“ на МБАЛ – Габрово с множество фрактури по тялото, без опасност за живота. Водачът на автомобила е тестван за употреба на алкохол с техническо средство, като пробата е отрицателна. На местопроизшествието е извършен оглед и е образувано досъдебно производство. Причините и механизма на възникване на пътнотранспортния инцидент са процес на установяване. Процесуално-следствените действия по случая продължават под надзора на Районна прокуратура – Габрово.", "date": "2019.10.21", "title": "Малолетен велосипедист е пострадал при катастрофа в Габрово"}
{"url": "http://www.focus-news.net/news/2019/10/21/2710441/yeni-safak-amerikanski-voyski-sa-zabelyazani-da-preminavat-ot-siriya-v-irak.html", "text": "Американски войници са преминали в Ирак от Сирия през граничния пункт Сахела в северната провинция Дохук, твърдят очевидци, предава електронното издание на турския ежедневник  Yeni Safak . \r\nВидео изображения на Ройтерс показаха бронирани превозни средства, превозващи войски в Ирак, част от изтеглянето на САЩ от Сирия. Оператор на британската агенция видя да преминават повече от 100 превозни средства. \r\nДопълнително информацията е потвърдена от източник от Иракски Кюрдистан. \r\n \r\nПревод и редакция:", "date": "2019.10.21", "title": "Yeni Safak: Американски войски са забелязани да преминават от Сирия в Ирак"}
{"url": "http://www.focus-news.net/news/2019/10/21/2710447/npr-anatoliy-makarov-poslanik-na-rusiya-otkrivame-edin-negolyam-no-izklyuchitelno-vazhen-za-gazoprenosnata-mrezha-na-balgariya-proekt.html", "text": "Откриваме един неголям, но изключително важен за газопреносната мрежа на България проект. Това каза негово превъзходителство Анаталий Макаров, посланик на Русия в България по време на откриването на разширението на газопреносната мрежа по трасето на „Балкански поток“ до компресорна станция „Странджа“, предаде репортер на  Агенция „Фокус“ . „Свързването на вашата страна към „Турски поток“ ще позволи да получавате синьо гориво по нов надежден маршрут и да станете един от най-големите газови разпределителни центрове. Желая от цялото си сърце успех на всички на това поприще. Уверен съм, че и  останалата част от липсващата газотранспортна инфраструктура ще бъде построена също толкова бързо в направление Сърбия. Новият газопровод не е само принос за развитие на България. Той ще способства за просперитета на страната. Той стимулира привличането на инвестиции и създава нови работни места. Българските компании, които участват в изграждането му, ще придобият огромен опит за последваща реализация на други международни проекти. Всичко това създава отлични предпоставки за устойчиво развитие на българската икономика.  Ако говорим за значението на „Балкански поток“, както го нарече министър-председателят Бойко Борисов,  за руско-българските отношения, реализацията му ще изведе на качествено ново ниво тези отношения. Очакваме с нетърпение дългосрочното партньорство и не само защото изпълнението на такъв стратегически проект включва непрекъснато и постоянно сътрудничество,  а защото то засяга и развитието на свързаните с това области като логистиката, обучение и други. На 100%  аз съм сигурен, че българските и руските компании ще се възползват пълноценно от възможностите, които се откриват пред тях. Ние видяхме, че България се показа като надежден партньор, който изпълни своите ангажименти и успешно завърши този първи участък преди посочения срок. Това ще се отрази и на други направления в нашите отношения – туризъм, селско стопанство, култура, икономика и други. Нека новият газопровод допринесе за процъфтяването  на нашите страни и народи и  укрепи българо-руската дружба“, допълни още Макаров.", "date": "2019.10.21", "title": "Н.Пр. Анатолий Макаров, посланик на Русия: Откриваме един неголям, но изключително важен за газопреносната мрежа на България, проект"}
{"url": "http://www.focus-news.net/news/2019/10/21/2710445/zeri-kosovo-ofitsialnite-rezultati-ot-izborite-v-kosovo-shte-badat-obyaveni-v-nachaloto-na-noemvri.html", "text": "Централната избирателна комисия (ЦИК) на Косово ще обяви официалните резултати от предсрочните парламентарни избори в страната в началото на ноември, съобщава електронното издание на прищинския ежедневник  Zeri .  \r\nОт редакцията припомнят, че на предишните избори през 2014 и 2017 г. на ЦИК й е бил необходим около месец, за да публикува официалните резултати от преброяването на бюлетините.  \r\nГоворителят на ЦИК Валмир Елези заяви, че се опитват да затворят процеса поне в съответствие с времевите рамки на предишните избори. „През 2014 г. минаха 27 дни от деня на гласуване до удостоверяването на окончателните резултати, а през 2017 г. отне един ден повече. ЦИК прави всичко възможно да се задържи в една и съща времева рамка“, цитира вестникът думите на Елези. В същото време преброяването на бюлетините в 530 избирателни секции все още продължава, подчертават от изданието. \r\nПредсрочните парламентарни избори в Косово се проведоха на 6 октомври. \r\n \r\n Тереза Герова", "date": "2019.10.21", "title": "Zeri (Косово): Официалните резултати от изборите в Косово ще бъдат обявени в началото на ноември"}
{"url": "http://www.focus-news.net/news/2019/10/21/2710442/vladimir-malinov-bulgartransgaz-investirahme-75-mlnlv-za-shest-mesetsa-v-razshirenieto-na-gazoprenosnata-mrezha-i-kompresorna-stantsiya-strandzha.html", "text": "Инвестирахме 75 млн.лв. за шест месеца в разширението на газопреносната мрежа и компресорна станция „Странджа“. Това каза Владимир Малинов, шеф на „Булгартрансгаз“ по време на откриването на разширението на газопреносната мрежа по трасето на „Балкански поток“ до компресорна станция „Странджа\", предаде репортер на  Агенция „Фокус“ . „Тази инвестиция, беше финансирана изцяло от „Булгартрансгаз“ и беше построена за шест месеца. Този проект е основополагащ за газов хъб „Балкан“. Благодаря на премиера, на правителството за оказана подкрепа. Благодаря и на Русия, Турция, Унгария и Сърбия. Благодаря и на „Главболгарстрой“. Благодарение на нашия опит и знания успяхме да реализираме такъв тип проект“, допълни още Владимир Малинов.", "date": "2019.10.21", "title": "Владимир Малинов, „Булгартрансгаз“: Инвестирахме 75 млн.лв. за шест месеца в разширението на газопреносната мрежа и компресорна станция „Странджа“"}
{"url": "http://www.focus-news.net/news/2019/10/21/2710402/spasitelna-aktsiya-na-pss-se-e-provela-v-rayona-na-rilskiya-manastir.html", "text": "Спасителна акция на ПСС се е провела в района на Рилския манастир. Това съобщиха за  Агенция „Фокус“  от  Планинска спасителна служба (ПСС)към Български червен кръст (БЧК). Две момичета чужденки предприемат преход от Рилски езера към Рилски манастир и изгубват пътеката. Сигналът към ПСС е подаден в 19.00 часа на 20 октомври. Момичетата предоставят координати къде се намират и се организира  група от шест човека от ПСС – Дупница. С два автомобила достигат района на Рилски манастир. В 23.00 спасителите намират момичетата, затоплят ги и ги придружават до Рилски манастир, където успяват да достигат в 02.00 часа. Момичетата са в добро здраве.  \r\n \r\nТеодора ПАТРОНОВА", "date": "2019.10.21", "title": "Спасителна акция на ПСС се е провела в района на Рилския манастир"}
{"url": "http://www.focus-news.net/news/2019/10/21/2710448/mestni-izbori-2019-v-ramkite-na-chetiri-dni-v-kyustendil-shte-badat-obuchavani-chlenovete-na-sektsionnite-izbiratelni-komisii.html", "text": "В рамките на четири дни в Кюстендил ще бъдат обучавани членовете на секционните избирателни комисии. Това съобщиха за  Радио „Фокус” – Кюстендил  от Общинската избирателна комисия – Кюстендил. Обученията започват от днес и ще продължат до 24 октомври, включително. Това ще става в залата на читалище „Братство” в града. Началният час на обученията е 17.30 часа. Членовете на секционните избирателни комисии са разпределени в зависимост от номера на съответната секция. Изготвен е график. Трима души, сред които и председателят на Общинската избирателна комисия – Венцислав Механджийски, ще извършват обученията. 902 души са членовете на секционните избирателни комисии в община Кюстендил. \r\nВенцеслав ИЛЧЕВ", "date": "2019.10.21", "title": "Местни избори 2019: В рамките на четири дни в Кюстендил ще бъдат обучавани членовете на секционните избирателни комисии"}
{"url": "http://www.focus-news.net/news/2019/10/21/2710450/amerikanski-ekspert-po-zapadnite-balkani-beliyat-dom-vyarva-che-mozhe-da-razreshi-kosovskiya-vapros.html", "text": "Януш Бугайски, американски експерт по Западните Балкани, заяви в интервю пред прищинския вестник  Koha Ditore , че САЩ вярват, че могат да намерят решение на спора между Косово и Сърбия и в именно заради това се забелязва увеличение на фокуса на американската администрация върху проблема. \r\n„С оформянето на новото правителство в Прищина и предстоящите парламентарни избори в Белград, мисля, че е много вероятно двете столица да проявят отвращение към опасността. Ако целта е „нормализация“, тогава двете страни ще трябва да признаят една на друга статута на независима държава и това е нещо, което малцина, ако има изобщо такива, политици в Белград са готови да приемат. Преговорите трябва да бъдат съсредоточени върху стъпките към нормализация и върху това, което всяка страна е готова да отстъпи в името на по-широките интереси. Това е нещо, което ще трябва да бъде определено през следващите месеци“, каза Бугайски. \r\nЩо се отнася до възможността за размяна на територии, експертът смята, че идеята остава на масата,. Но „не се приема с ентусиазъм“ от Вашингтон. „Но няма причини (Ричард) Гренел да не говори със страните частно дали са готови да приемат обмен на територии или дали Косово ще предаде част от територията си в замяна на признание от Сърбия и елиминиране на бариерите към международната интеграция. Нищо не трябва да бъде сваляно от масата, освен отмяната на статута на Косово като независима държава“. \r\nГоворейки за прогнозирания победител в изборите в Косово Албин Курти, Бугайски заяви, че той е в „уникална“ позиция и че ще бъде трудно Белград да се опита да го затрудни, като го обвинява във военни престъпления или корупция. „От страна на външните работи той вероятно няма да бъде придуман да приеме споразумение, което ще навреди на Косово и мисля, че ще се окаже труден, но рационален преговарящ, който може да работи с представители на САЩ“. \r\n \r\nПревод и редакция:", "date": "2019.10.21", "title": "Американски експерт по Западните Балкани: Белият Дом вярва, че може да разреши косовския въпрос"}
{"url": "http://www.focus-news.net/news/2019/10/21/2710453/okrazhnata-prokuratura-v-targovishte-nablyudava-razsledvaneto-na-katastrofata-patya-sofiya-varna-pri-koyato-zaginaha-petima-dushi.html", "text": "Окръжната прокуратура в Търговище наблюдава разследването на катастрофата пътя София – Варна, при която загинаха петима души. Това съобщиха от пресцентъра на  Апелативна прокуратура - Варна . Досъдебното производство за причиняване смъртта на петима, сред които и две деца, ръководи Окръжната прокуратура в Търговище. Тежкият пътен инцидент стана на 20 октомври на пътя София – Варна близо до село Камбурово. Около 16.00 часа на прав и сух участък и при добра видимост 60-годишният водач на „Рено Каджар“ със софийска регистрация неочаквано навлиза в насрещното платно и удря челно движещия се автомобил „Ситроен Ксара“ с шуменска регистрация, в който е пътувало семейство с двете си деца – на 3 и на 9 години. Това са разкрили пред разследващите свидетели на тежкия пътен инцидент, които са пътували непосредствено след ударилите се автомобилите. Всичките петима души от двете коли са загинали на място. \r\nИзвършен е оглед на местопроизшествието. Назначени са съдебномедицински експертизи. Образуваното досъдебно производство трябва да открие причините и обстоятелствата за катастрофата с пет жертви.", "date": "2019.10.21", "title": "Окръжната прокуратура в Търговище наблюдава разследването на катастрофата пътя София – Варна, при която загинаха петима души"}
{"url": "http://www.focus-news.net/news/2019/10/21/2710454/obrazovano-e-dosadebno-proizvodstvo-po-sluchay-s-dve-zastrelyani-kravi-v-zemlishteto-na-selo-svirchovo-v-oblast-targovishte.html", "text": "На 19 октомври 2019 г. около 8 ч на тел. 112 в Районно управление на МВР-Омуртаг е получен сигнал за това, че в землището на село Свирчово, община Антоново, неизвестен извършител чрез използване на огнестрелно оръжие е умъртвил две крави – собственост на мъж от същото село. Това съобщиха от  ОДМВР-Търговище . Извършен е оглед на местопроизшествието. По случая е образувано досъдебно производство по чл. 325б от Наказателния кодекс.", "date": "2019.10.21", "title": "Образовано е досъдебно производство по случай с две застреляни крави в  землището на село Свирчово в област Търговище"}
{"url": "http://www.focus-news.net/news/2019/10/21/2710455/inzh-grozdan-iliev-obshtina-dobrich-v-podgotovkata-za-otoplitelniya-sezon-aktsentirahme-varhu-remonta-na-sistemite-za-sigurnost-na-gazovite-saorazheniya.html", "text": "В подготовката за отоплителния сезон е поставен акцент върху ремонта на системите за сигурност на газовите съоръжения. Това заяви инж. Гроздан Илиев, технически експерт в Община град Добрич, предаде кореспондент на  Радио „Фокус” – Варна . „Работата по поддръжката на всички отоплителни системи в общинските сгради в града е целогодишна“, подчерта експертът. По думите му до момента е извършена подмяна на амортизирани елементи – котел в детска градина, помпена група към отоплителна инсталация в друга детска градина. В няколко обекта е направен ремонт от сервизна фирма на производител. Ремонтирани са отделни възли – монтаж, изпробване, калибриране и др. Както всяка година са изградени и нови инсталации с необходимата гъвкавост. Целта е постигане на енергийна ефективност и икономия на енергийни източници. В СУ „Стефан Караджа“ се надгражда инсталация на втория етаж. Става дума за локална котелна инсталация. Идеята е всеки етаж да бъде зониран с различен температурен режим, в зависимост от възрастта на учениците. Тази седмица предстои пускане в експлоатация на нова отоплителна инсталация в бившия Дом „Дъга“, един от Центровете за настаняване от семеен тип за деца и младежи. Сградата е разделена на две части в зависимост от режима на обитаване. Административният корпус има възможност да бъде с различни температури във всяка стая. Медицинските кабинети ще бъдат с определена температура на помещението, физкултурни салони – с друга, съгласно изискванията на санитарните норми.  \r\nИнж. Илиев посочи, че задържалото се хубаво време създава и известен риск по отношение на демобилизация на състава, който отговаря за експлоатацията на отделните обекти, предвид забавянето на дейностите по отопление. При първото по-сериозно захлаждане ще бъде организиран опреснителен курс с участието на всички огняри, технически персонал и както всяка година с представители на структури в града, които се отопляват на газ. Инж. Гроздан Илиев отправи думи на благодарност към частни фирми в града, които са оказали помощ на Общината по отношение на газовите и отоплителни инсталации на няколко обекта. Поради липса на достатъчно специалисти Общината е била в невъзможност да осъществи дейностите, а жестът от страна на местния бизнес е поредният пример за работа в полза на общността. Подкрепата е била безвъзмездна, подчерта специалистът.  \r\nЖулиета НИКОЛОВА", "date": "2019.10.21", "title": "Инж. Гроздан Илиев, Община Добрич: В подготовката за отоплителния сезон акцентирахме върху ремонта на системите за сигурност на газовите съоръжения"}
{"url": "http://www.focus-news.net/news/2019/10/21/2710452/ministar-temenuzhka-petkova-s-razshirenieto-na-gazoprenosnata-infrastruktura-na-balgariya-shte-zapazim-svoeto-strategichesko-myasto-na-gazovata-karta-na-evropa.html", "text": "С разширението на газопреносната инфраструктура на България ние ще запазим своето стратегическо място на газовата карта на Европа. Това каза министър Теменужка Петкова на откриването в Ямбол на разширението на газопреносната мрежа по трасето на „Балкански поток“ до компресорна станция „Странджа“, предаде репортер на  Агенция „Фокус“ . „Много се радвам, че днес заедно ще имаме възможност да станем свидетели на пускане на експлоатация на първия етап от проекта за Разширение на газопреносната инфраструктура на територията на България от турско-българска граница до българо-сръбска граница. Господин Малинов очерта основните параметри на проекта. Проект, който е изключително важен не само за България, но и за целия регион на Югоизточна Европа, защото този проект ще даде възможност за диверсифициране на маршрутите за доставка на природен газ. Ще създаде условия за по-голяма енергийна сигурност в региона и за развитие на пазара. За България този проект е реализиран при стриктно спазване на всички европейски правила, ще направи възможно това ние да запазим своето стратегическо място на газовата карта на Европа. Тази инфраструктура, като част от структурата, свързана с реализацията на концепцията за газоразпределителен център на територията на България е изключително важна за нас. Затова използвам случая да благодаря на изпълнителите на този проект – нашите партньори от „Главболгарстрой“, да пожелая успех на всички наши партньори в следващите 474 км и съвсем скоро да можем да се видим пак в същия формат на пускането в експлоатация на целия проект“, допълни още министър Петкова.", "date": "2019.10.21", "title": "Министър Теменужка Петкова: С разширението на газопреносната инфраструктура на България ще запазим своето стратегическо място на газовата карта на Европа"}
{"url": "http://www.focus-news.net/news/2019/10/21/2710458/dvizhenieto-po-avtomagistrala-hemus-v-uchastaka-ot-selo-neofit-rilski-do-devnya-se-osashtestvyava-dvuposochno-v-edno-platno-poradi-remont.html", "text": "Движението по автомагистрала „Хемус“ в участъка от село Неофит Рилски до Девня се осъществява двупосочно в едно платно поради ремонтни дейности, предаде репортер на  Радио „Фокус“ – Варна . В отсечката от км 393+500 до км 400+100 на магистралата е ограничено движението в платното в посока Варна поради ремонтни дейности. Трафикът се осъществява двупосочно в платното посока София. Движението към Варна се отклонява в платното за София от км 393+500 до км 401+100.  \r\nДвижението по път І-9 в участъка Кранево – Варна, при км 83+100, е ограничено за моторни превозни средства с маса над 10 тона. Обходният маршрут е през Кичево и Оброчище. \r\nДиана СТОЕВА", "date": "2019.10.21", "title": "Движението по автомагистрала „Хемус“ в участъка от село Неофит Рилски до Девня се осъществява двупосочно в едно платно поради ремонт"}
{"url": "http://www.focus-news.net/news/2019/10/21/2710456/v-spetsializiraniya-nakazatelen-sad-zapochna-zasedanieto-po-deloto-sreshtu-nikolay-evgeniya-i-mariya-banevi.html", "text": "В Специализирания наказателен съд започна заседанието по делото срещу Николай, Евгения и Мария Баневи по обвинение за образуване и ръководене на организирана престъпна група. Обвинението за укриване на данъци е от три търговски дружества. Делото се гледа от 20-и състав. Адвокатите на подсъдимите изискаха оригинали на справки и декларации от НАП за периода от 2007 до 2013 г, предаде репортер на  Агенция \"Фокус\" . От Прокуратурата посочиха, че са представени такива на електронен носител, тъй като обемът им е много голям - 27 чувала. Според подсъдимия Николай Банев там се съдържат веществените доказателства, които носят оневиняваща информация. \r\nЗорница КОСТАДИНОВА", "date": "2019.10.21", "title": "В Специализирания наказателен съд започна заседанието по делото срещу Николай, Евгения и Мария Баневи"}
{"url": "http://www.focus-news.net/news/2019/10/21/2710463/nov-sluchay-na-spinhiv-e-registriran-v-oblast-kyustendil.html", "text": "Нов случай на СПИН/ХИВ е регистриран в област Кюстендил. Това съобщиха за  Радио „Фокус” – Кюстендил  от Регионална здравна инспекция – Кюстендил. Данните до момента сочат, че от началото на годината това е шести случай на заболяването в областта. За сравнение за първите девет месеца на 2018 година броят на заболелите е бил същият. До месец септември 2019 година са установени и четири случая на сифилис срещу само един за същия период на миналата година. \r\nВенцеслав ИЛЧЕВ", "date": "2019.10.21", "title": "Нов случай на СПИН/ХИВ е регистриран в област Кюстендил"}
{"url": "http://www.focus-news.net/news/2019/10/21/2710461/bild-germaniya-mozhe-da-postroi-svoy-kosmodrum.html", "text": "Германският министър на икономиката и енергетиката Петер Алтмайер заяви, че ще проучи предложението на президента на Федералната асоциация на германската индустрия (BDI) Дитер Кемпф, който обяви необходимостта от изграждане на космодрум в страната, съобщава вестник  BILD . \r\n„Полетът в космоса е вдъхновение за мнозина и ще създаде хиляди работни места във ФРГ. В областта на сателитните технологии ние сме лидер“, подчерта Алтмайер. \r\nОсвен това, според министъра, в началото на 2020 г. ще бъдат представени основните разпоредби на новия закон за космическото пространство.  \r\nУлрих Ханс Уолтър, немски астронавт, обясни, че авиобаза Нордхолц (Долна Саксония) в Северно море може да се използва като база за космодрума. Според него за строителните действия по първия етап на проекта биха били необходими около 50 милиона евро. \r\nКемпф от своя страна обърна внимание на необходимостта от увеличаване на бюджета на Германия за космически нужди от сегашните 285 милиона евро до 700 милиона евро - цифра, сравнима с тази, определена за тези цели във Франция. \r\nПрез януари стана известно, че националният закон за космическото пространство е насочен към максимално увеличение на приноса на частните инвестиции в космическите проекти. Законът обаче няма да съдържа разпоредби, уреждащи добива на ресурси в космоса, както се изисква от космическите компании. Вместо това Берлин очаква да постигне подходящи споразумения на ниво ООН. \r\n \r\n Тереза Герова", "date": "2019.10.21", "title": "BILD: Германия може да построи свой космодрум"}
{"url": "http://www.focus-news.net/news/2019/10/21/2710451/sky-news-dzhon-barkou-mozhe-da-blokira-povtornoto-glasuvane-na-sporazumenieto-za-brekzit-postignato-ot-boris-dzhonsan.html", "text": "Председателят на Камарата на общините Джон Бъркоу може да осуети плановете на премиера на Обединеното кралство Борис Джонсън, който призова депутатите в парламента за „смислен вот“ в подкрепа на споразумението за Брекзит, което постигна с Европейския съюз, предава  Sky News . \r\nВъзможно е обаче Бъркоу да блокира хода на правителството и да постанови, че вотът не може да се повтори толкова скоро – само два дни след първото гласуване.  \r\nМиналата седмица Бъркоу заяви пред депутатите, че „очевидната цел\" на вота в понеделник е „обезсилване или премахване на ефекта от поправката от сър Оливър Летуин, което означава, че депутатите ще откажат одобрението си за сделката на Джонсън“.  \r\nАко Бъркоу не попречи на Джонсън, фокусът ще премине към правителството, което внася своя законопроект за оттегляне пред депутатите по-късно през деня - с гласуване на второто му четене във вторник. \r\nМинистрите настояват, че имат необходимата подкрепа, за да прокарат споразумението в Камарата на общините, но ситуацията остава твърде неясна.  \r\n \r\n Тереза Герова", "date": "2019.10.21", "title": "Sky News: Джон Бъркоу може да блокира повторното гласуване на споразумението за Брекзит, постигнато от Борис Джонсън"}
{"url": "http://www.focus-news.net/news/2019/10/21/2710465/prof-nikolay-ovcharov-arheolog-preslavskoto-zlatno-sakrovishte-predstavlyava-nakiti-na-balgarska-printsesa-ot-10-vek.html", "text": "Преславското златно съкровище представлява накити на българска принцеса от 10-век. Това каза за предаването „Легенди за България“ на  Радио „Фокус“  археологът проф. Николай Овчаров. Той обясни, че то е намерено през 80-те години на миналия век и както при повечето съкровища това се е случило случайно. Вероятно при превземането на Преслав, при похода на русите, накитите са били заровени на малка дълбочина. Овчаров уточни, че съкровището е правено в Константинопол и представлява изключително произведение на бижутерското изкуство и едно от най-добрите произведения на византийското изкуство по това време. Накитите са били поръчани от български владетели.  Изображенията по него са на фантастични животни и на Богородица. Дворцовата църква в Преслав е уникална базилика, която е направена още по времето на цар Борис. Тя е с дължина 42 метра. Дворецът на българските царе от 10-ти век, както и целия град е замислен като реплика на константинополските, каза още Овчаров.  Той отрече теорията, че дворецът е построен за 27 години  при управлението на цар Симеон. „Строителството му е започнато още по времето на кан Омуртаг“, обясни той и добави, че Преслав се разраства при управлението на цар Борис, на Симеон и най-вече при това на цар Петър и негово 40 годишно мирно управление. За повече от 100 години Преслав се превръща в град, какъвто в Европа все още няма. Той става вторият по големина град след Константинопол и това не е случайно. Преслав е една от столиците на трите големи държави по онова време, а именно на Българското царство, Източната римска империя и Франкската империя. \r\nБиляна БОЗИНАРЕВА", "date": "2019.10.21", "title": "Проф. Николай Овчаров, археолог: Преславското златно съкровище представлява накити на българска принцеса от 10-век"}
{"url": "http://www.focus-news.net/news/2019/10/21/2710462/pet-sela-v-plovdivska-oblast-sa-s-narusheno-vodopodavane-zaradi-avarii.html", "text": "Жителите на пет села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Засегнати от аварии са абонатите от населените места Старо Железаре, Белащица, Храбрино, Крумово и Зелениково. Не е посочен краен срок за възстановяване на нормалното водоподаване към засегнатите домакинства. \r\nС нарушено водоподаване са и жителите на квартал „Горни Воден“ в района на ул. „Гергана“, също живущите в района на ул. „Ихтимански проход“ в Пловдив и при блок №155 в пловдивския квартал „Тракия“. \r\nТони МИХАЙЛОВ", "date": "2019.10.21", "title": "Пет села в Пловдивска област са с нарушено водоподаване заради аварии"}
{"url": "http://www.focus-news.net/news/2019/10/21/2710457/mestni-izbori-2019-apostol-apostolov-kandidat-za-kmet-na-obshtina-simitli-upravlenieto-e-dvustranen-protses-tsyaloto-naselenie-i-izbranite-ne-mozhem-edni-bez-drugi.html", "text": "Управлението е двустранен процес - цялото население и избраните не можем едни без други. Това каза кандидатът за кмет на Община Симитли при среща с жителите на село Полето, съобщиха от  предизборния щаб на Апостол Апостолов . „На 27 октомври предстоят избори за местната власт. Защо трябва да гласуваме? Да, аз като кандидат-кмет на село Полето и Апостол Апостолов като кандидат-кмет на Община Симитли нямаме конкуренция, но това не дава край на изборите. Важно е да изберем състава на Общински съвет, органът, който гласува политиките на общината“, каза кандидатът за кмет на село Полето Иван Манчев. \r\n„Тук сме съветниците през последните 4 години и новите в листата, за да направим равносметка – какво се случи през последните 4 години, а и преди това и по-важното – да направим план за необходимото, за неотложното за желаното, което да се случи в квартала, в селото, в общината“, заяви Владимир Стоилов, кандидат за общински съветник от „Партия на Зелените“. \r\n„Има какво още да се дооправя и това го знаем. Обещанието е в действие. Тук сме, за да чуем какво искате за в бъдеще. Имате думата, ще слушаме, записваме и ще направим всичко онова, което е в рамките на нашите способности“, отбеляза Апостол Апостолов. \r\nОсновен ангажимент в селото е довършване на работата по полагане на настилка на всички неасфалтирани улици. Местен сподели проблемите с уличната лампа точно пред дома му, която ще бъде оправена възможно най-скоро – обеща кметът Апостолов. Друг попита за контейнери, кандидатът за кмет на Полето Иван Манчев отбеляза, че е поръчал и очаква доставката. Въпрос бе зададен и за строителните отпадъци – „Важно е да се разясни, че при наличието на строителни отпадъци и нужда от контейнер, необходимо е да се обадите в общината, изпраща се контейнер, след което общината си ги извозва до определените места“,  отговори Апостолов. \r\nМолба от по-младите зарадва Апостолов и целият му екип. Те попитаха за материали, с които доброволно, със собствен труд да обновят изкуственото си игрище, на което се събират и играят. Това означава, че има съзнателни млади хора, което пазят и поддържат това, което имат. Както каза жена от местните: „Всичко е до съзнанието на човека“. Срещите продължават. На 22 октомври кметската листа ще бъде на среща с жителите на село  Железница.", "date": "2019.10.21", "title": "Местни избори 2019: Апостол Апостолов, кандидат за кмет на Община Симитли: Управлението е двустранен процес - цялото население и избраните не можем едни без други"}
{"url": "http://www.focus-news.net/news/2019/10/21/2710466/premierat-boyko-borisov-razshirenieto-na-gazoprenosnata-mrezha-na-balgariya-e-i-politicheska-magistrala.html", "text": "Разширението на газопреносната мрежа на България е и политическа магистрала. Това каза премиерът Бойко Борисов на откриването в Ямбол на разширението на газопреносната мрежа по трасето на „Балкански поток“ до компресорна станция „Странджа“, предаде репортер на  Агенция „Фокус“ . „Може би като виждате публиката – посланици, гости от Русия, Сърбия, Саудитска Арабия, Унгария, бих казал че той е и една политическа магистрала. В политическо отношение винаги има напрежение между много страни. Винаги съм казвал – там където има големи икономически интереси, където има газопроводи – няма война. И затова още по-усилено строим. Така интересите и на другите държави са защитени, а и нашият бизнес също. А в България следващите поколения ще си взимат транзитни такси за геостратегическото й положение. Много работа положихме, с малко смелост, бих казал, и твърдост. Но когато ясно сме си казали приоритетите, мисля че на всички им е ясно, че трябва да се случи това, което виждате в момента. Благодаря на всички гости, че всички сме заедно тук и с всички сили строим следващите километри“, допълни още премиерът Бойко Борисов.", "date": "2019.10.21", "title": "Премиерът Бойко Борисов: Разширението на газопреносната мрежа на България е и политическа магистрала"}
{"url": "http://www.focus-news.net/news/2019/10/21/2710464/tanya-ivanova-i-denitsa-velizarova-sa-pobeditelite-v-igrata-nezabravimoto.html", "text": "Таня Иванова и Деница Велизарова са победителите в играта „Незабравимото“. Имената им бяха изтеглени от Николай Пашов, един от тримата българи, участвали в Европейския конкурс за млади учени под егидата на Европейския съюз. Наградата е книга на Красимир Узунов „Бойните маршове за честта и славата на България“, към която е включен и компакт диск със 17 бойни марша от стотици български военни песни. Уникалната книга ще бъде връчена на победителите на 1-ви ноември. \r\nАгенция и Радио \"Фокус\" от години си поставя за цел провокирането на интерес към по-широко познаване на българската история и литература. От 22 юли започна втората част на играта „Незабравимото“. Видни интелектуалци рецитираха в ефира различни познати и не толкова познати произведения като: „Към родината“ на Атанас Далчев; „Слънчогледи“ на Теодор Траянов; „За русите жени“ на Георги Господинов; „Новото гробище над Сливница“ на Иван Вазов; „Завод“ на Никола Вапцаров и много други. Получихме десетки обаждания и съобщения от цялата страна на Фейсбук страницата ни и на нашия имейл адрес. \r\n \r\nБлагодарим на всички участници.", "date": "2019.10.21", "title": "Таня Иванова и Деница Велизарова са победителите в играта „Незабравимото“"}
{"url": "http://www.focus-news.net/news/2019/10/21/2710469/chetirima-dushi-sa-zadarzhani-za-nanasyane-na-poboy-na-59-godishen-mazh-v-smolyan.html", "text": "Четирима души са задържани за нанасяне на побой на 59-годишен мъж в Смолян. Това съобщиха от  ОДМВР - Смолян . Сигналът за побоя е подаден на 20 октомври 2019 г. в РУ - Смолян. Съобщено е за това, че на 20 октомври 2019 г. около 01.20 часа в с. Виево, общ. Смолян, пред ресторант в центъра на селото, е нанесен побой на 59-годишен мъж от гр. Смолян. Пострадалият е транспортиран от екип на ЦСМП - Смолян в МБАЛ - Смолян, като при извършените прегледи е установено, че е с 4 счупени ребра, счупена скула и хематом на лявото око. Местопроизшествието е посетено от дежурна оперативна група при ОДМВР и РУ - Смолян. По случая е образувано досъдебно производство. Задържани са четири лица, които са участвали в побоя, а именно М.А. на 40 години от гр. Смолян, Е.К. на 38 години от гр. Смолян, А.Е. на 26 години от гр. Смолян и Б.У. на 39 години от гр. Смолян. Работата по случая продължава.", "date": "2019.10.21", "title": "Четирима души са задържани за нанасяне на побой на 59-годишен мъж в Смолян"}
{"url": "http://www.focus-news.net/news/2019/10/21/2710470/odmvr-dobrich-e-izpratila-signali-do-oblastnoto-patno-upravlenie-za-osvezhavane-na-patnata-markirovka-predi-zimniya-sezon.html", "text": "Областната дирекция (ОД) на МВР в Добрич е изпратила сигнали писма до Областно пътно управление (ОПУ) с молба да бъде освежена пътната маркировка в различни участъци на територията на областта. Сред тях е този в района на Граничния контролно-пропускателен пункт (ГКПП) Кардам, където при мъгла видимостта е доста снижена и това е предпоставка за пътни произшествия. Сигналните писма са изпратени преди около 2 седмици и това е съобразено с началото на есенно-зимния сезон и специфичните условия на пътя, съобщи началникът на отдел „Пътна полиция“ в ОД на МВР в Добрич Жулиян Минев, предаде кореспондентът на  Радио „Фокус” – Варна .  Необходимост от освежаване на хоризонтална пътна маркировка в областта има не само в този участък, поясни Жулиян Минев, но и на други места, особено по третокласната пътна мрежа. В срок от един месец ОД на МВР в Добрич трябва да получи отговор на сигналите писма от ОПУ – Добрич. Жулиян Минев допълни, че в последните месеци няма регистрирани пътни произшествия в района на ГКПП – Кардам. \r\nЖулиета НИКОЛОВА", "date": "2019.10.21", "title": "ОДМВР - Добрич е изпратила сигнали до Областното пътно управление за освежаване на пътната маркировка преди зимния сезон"}
{"url": "http://www.focus-news.net/news/2019/10/21/2710471/sergey-lavrov-dialogat-mezhdu-rusiya-i-balgariya-dobi-stabilnost-i-skorost.html", "text": "Министърът на външните работи на Руската федерация Сергей Лавров отбеляза успехите в развитието на диалога с България, предава  TACC . \r\n„Радваме се да Ви посрещнем в Москва и да продължим диалога, който наскоро придоби стабилност и динамика“, цитира агенцията думите на Лавров в началото на срещата с вицепремиера и външен министър на България Екатерина Захариева. „Смятаме, че това отразява интересите на народите на нашите държави. Отношенията между нас са основани на дълбоки исторически и културни традиции. Миналата година отбелязахме 140 години от освобождението на България в резултат на Руско-турската война от 1877-1878 г., а тази година отбелязахме 140 години от установяването на дипломатическите отношения\". \r\n„Благодарни сме, че приехте нашата покана, тя е добра възможност да обсъдим пълния набор от двустранни връзки и, разбира се, да обменим мнения относно ситуацията в Европа и света като цяло“, добави Лавров. \r\nЗахариева на свой ред заяви: „През последната година имахме редица посещения на високо ниво и се радвам, че диалогът ми с Вас се възобновява“. \r\n \r\n Тереза Герова", "date": "2019.10.21", "title": "Сергей Лавров: Диалогът между Русия и България доби стабилност и скорост"}
{"url": "http://www.focus-news.net/news/2019/10/21/2710467/afp-tlennite-ostanki-na-franko-shte-badat-ekshumira-na-24-oktomvri.html", "text": "Тленните останките на Франсиско Франко от мавзолея северозападно от Мадрид ще бъдат ексхумирани 24 октомври, предава  AFP , като се позовава на съобщение от испанското правителство.  \r\nТе ще бъдат преместени в държавно гробище на около 20 километра северно от испанската столица, и ще бъдат положени редом до тези на съпругата му, става ясно от разпространената информация. \r\n \r\n Тереза Герова", "date": "2019.10.21", "title": "AFP: Тленните останки на Франко ще бъдат ексхумира на 24 октомври"}
{"url": "http://www.focus-news.net/news/2019/10/21/2710474/", "text": "От началото на годината инспектори на Областния отдел \"Автомобилна администрация\" в Пазарджик извършват регулярен контрол на превозните средства, каза пред Радио \"Фокус\" - Пазарджик началникът на отдела Георги Георгиев. Той обясни, че са проверени 20 предприятия, извършващи превоз на пътници и товари. Проверени са 4 автогари и 20 учебни центъра за придобиване на правоспособност за водачи на МПС. По отношение контрола на пътя са проверени 70 автобуса, извършващи обществени преводи, 27 автомобила, извършващи превоз за собствена сметка, 74 товарни автомобила, които извършват обществен превоз и 15 товарни с превоз за собствена сметка. Проверени са и 12 автомобила с чужда регистрация. Съставени са 161 акта за установяване на административни нарушения, 145 наказателни постановления, 8 принудителни административни мерки на нерегламентирани таксита. Наложени са глоби на стойност 169 650 лева. \r\n \r\nВаня НИКОЛОВА", "date": "2019.10.21", "title": "Инспекторите от \"Автомобилна администрация\" в Пазарджик са съставили 161 акта за административни нарушения от началото на годината"}
{"url": "http://www.focus-news.net/news/2019/10/21/2710473/vladimir-malinov-bulgartransgaz-ead-dokazahme-che-mozhem-da-realizirame-proekti-i-da-zashtitim-rolyata-na-balgariya-na-gazovata-karta-na-evropa.html", "text": "Доказахме, че можем да реализираме проекти, с които да запазим България и \"Булгартрансгаз\" и да защитим нейната роля на газовата карта на Европа. Това каза Владимир Малинов, изпълнителен директор на \"Булгартрансгаз\" ЕАД по време на въвеждането в експлоатация на ключовата инфраструктура за реализацията на Балкански поток - газоизмервателнати станция и 11 км. линеен газопровод, предаде репортер на  Радио \"Фокус\"-Бургас.  \"Тази инвестиция, която направихме - в размер на 75 млн., лева беше изцяло финансирана от \"Булгартрансгаз\", каза още Малинов и заяви, че са успели да реализират този проект в рамките на около 6 месеца - строителната му част и този проект  ще бъде основополгащ по отношение на газов хъб Балкан. \"Благодаря лично на премиера и правителството за оказаната подкрепа, изказвам благодарност за доверието и на нашите чуждестранни партньори от Русия, Турция, Унгария, Сърбия - по трасето. В момента газовият бизнес, не само в Европа, но и в световен мащаб, е прекалено изискващ и динамичен. Ние - \"Булгартрансгаз\", доказахме, че на база натрупания наш опит, знания и начинът, по който работим, може да реализираме подобен тип проекти с цел на запазим България и \"Булгартрансгаз\" и да защитим нейната роля на газовата карта на Европа\", посочи още Владимир Малинов.  \r\nДеница ДИМИТРОВА", "date": "2019.10.21", "title": "Владимир Малинов, \"Булгартрансгаз\" ЕАД : Доказахме, че можем да реализираме проекти и да защитим ролята на България на газовата карта на Европа"}
{"url": "http://www.focus-news.net/news/2019/10/21/2710475/v-stara-zagora-shte-bade-otkrit-noviyat-muzey-literaturna-stara-zagora.html", "text": "Нов културен център отваря врати в центъра на Стара Загора. Жителите и гостите на града ще могат да се запознаят с богатото литературно наследство в музей „Литературна Стара Загора“, който е пренесен в нова сграда и предлага съвременен поглед към поетичната слава на града. Той се намира на улица „Димитър Наумов“, на източния приземен етаж на сградата на Националния осигурителен институт.Това съобщиха от пресцентъра на  Община Стара Загора . \r\nНовото място предоставя много добри възможности да бъде показано всичко значимо. Близо 80 000 фондови единици са изложени в помещението. Всички материали са старателно пренесени от уредника на музея Иван Матев. Има около 100 оригинални платна, които са  поставени по най-подходящия начин, за да им се наслаждават  посетителите. Постигнато е отлично пространствено решение за разположението на отделните експонати в експозиционната зала.  \r\nОбщина Стара Загора отправя покана към жителите и гостите на града: \r\n…След три десетилетия музей „Литературна Стара Загора“ се възроди! \r\nДуховните пазители на града ни намериха отново своя ДОМ! Литературната слава на Стара Загора не е помръкнала, паметта е съхранена и в бъдното! Музеят ще бъде отворен на 25 октомври от 12.00 часа", "date": "2019.10.21", "title": "В Стара Загора ще бъде открит новият музей „Литературна Стара Загора“"}
{"url": "http://www.focus-news.net/news/2019/10/21/2710476/30-godishen-mazh-e-zadarzhan-v-dobrich-za-pritezhanie-i-razprostranenie-na-narkotitsi.html", "text": "30-годишен мъж е задържан за притежание и разпространение на наркотици. Това съобщиха от  ОДМВР - Добрич . Той е арестуван на 18 октомври при провеждане на специализирана полицейска операция по линия на наркоразпространението, в централна част на град Добрич е извършена проверка на 30-годишен мъж от град Добрич, известен на МВР. В хода на проверката са установени 62,5 грама суха тревна маса, реагираща на наркотичното вещество марихуана и 46 грама бяло прахообразно вещество, реагиращо на амфетамин и метаамфетамин. При последвалите процесуално следствени действия в жилището, обитаваното от него, са установени 24 грама суха ревна маса реагираща на канабис, и 43 грама наркотично вещество „Пико”. Иззети са по надлежния ред електронни везни, сума пари и друг вещи, уличаващи го в разпространение на наркотични вещества. Същия е привлечен в качеството му на обвиняем и с прокурорско постановление, мярката му за задържане е удължена на 72 часа. Днес пред ОС Добрич предстои вземане на мярка за неотклоние „задържане под стража”. Работата по доказване и документиране на престъпната му дейност продължава по описа на Първо РУ МВР Добрич.", "date": "2019.10.21", "title": "30-годишен мъж е задържан в Добрич за притежание и разпространение на наркотици"}
{"url": "http://www.focus-news.net/news/2019/10/21/2710478/voennosluzheshti-ot-suhopatnite-voyski-sa-izzeli-nevzriven-boepripas-otkrit-kray-plovdiv.html", "text": "Специализиран екип от 91-ви инженерен батальон за обща поддръжка – Пловдив е разузнал и транспортирал за обезвреждане 37 мм силно корозирал артилерийски снаряд. Това съобщиха от пресцентъра на  Министерството на отбраната . Боеприпасът е открит на 20 октомври 2019 г. в коритото на река Марица край Пловдив. Снарядът ще бъде унищожен днес, 21 октомври, на учебен полигон „Червен“.    \r\nФормированието в състав от 4 военнослужещи и 2 броя техника е ръководено от капитан Антон Делчев. Военнослужещите действаха на основание отправено искане на главния секретар на МВР и по разпореждане на командира на Сухопътните войски генерал-майор Михаил Попов.", "date": "2019.10.21", "title": "Военнослужещи от Сухопътните войски са иззели невзривен боеприпас, открит край Пловдив"}
{"url": "http://www.focus-news.net/news/2019/10/21/2710479/nsi-stoynostta-na-kraynata-produktsiya-proizvedena-v-selskoto-stopanstvo-za-2018-g-e-8-4576-mln-lv-koeto-e-s-27-poveche-spryamo-2017-g.html", "text": "Стойността на крайната продукция, произведена в селското стопанство за 2018 г. (в текущи цени по предварителни данни), възлиза на 8 457.6 млн. лв., което е с 2.7% повече спрямо предходната година. Това сочи  статистика на Националния статистически институт (НСИ) . Увеличението се дължи изцяло на ръст на цените - с 3.0%, докато във физическо измерение (обеми на произведените количества) спрямо 2017 г. е отчетено минимално намаление с 0.3%. \r\nСтойността на продукцията, произведена от растениевъдството, се равнява на 5 773.0 млн. лв. и представлява 68.3% от общата стойност на селскостопанската продукция. В сравнение с  2017 г. тя е по-висока с 3.7%, което е в резултат на увеличение на цените - с 3.3%, докато произведените обеми отбелязват слабо увеличение - с 0.4%. Преобладаващата част от продукцията в растениевъдството (80.6%) през 2018 г. е от зърнени и технически култури, чиято стойност се изчислява съответно на 2 823.6 млн. лв. и 1 829.0 млн. лева. \r\nСтойността на произведената през 2018 г. продукция от животновъдството възлиза на            1 990.2 млн. лв., или 23.5% от крайната продукция в селското стопанство. Спрямо 2017 г. продукцията от животновъдството отбелязва увеличение с 0.7%, което е в резултат на повишение на цените - с 2.2%, докато произведените обеми намаляват с 1.5%. Стойността на продукцията от отглеждането на селскостопански животни е 1 102.5 млн. лв. (55.4% от продукцията в животновъдството), докато стойността на произведените животински продукти  се равнява на 887.7 млн. лева (44.6%). В сравнение с 2017 г. стойността на отглеждането на селскостопанските животни се увеличава с 5.2%, което се дължи както на повишение в цените - с 3.5%, така и на обемите - с 1.6%. Стойността на произведените животински продукти спрямо предходната година отбелязва намаление с 4.5%, което е в резултат на намаление на произведените обеми - с 5.1%, докато цените се запазват почти без промяна - с 0.6% по-високи спрямо 2017 година. \r\nВ сравнение с 2017 г. стойността на селскостопанските услуги отбелязва увеличение със 7.8%, докато стойността на продукцията от второстепенни неселскостопански дейности (неотделими) намалява с 15.8%. Намалението на продукцията от второстепенни неселскостопански дейности е в резултат на спад в произведените обеми - с 18.4%, който не може да бъде компенсиран от увеличението в цените - с 3.2%. \r\nСтойността на вложените в селското стопанство през 2018 г. средства за текущо потребление се равнява на 4 794.2 млн. лв., което е със 7.1% по-високо спрямо предходната година. Повишението се дължи както на ръст в цените на вложенията - с 4.4%, така и на увеличение на обемите - с 2.6%. \r\nСпрямо 2017 г. най-голямо увеличение на вложенията за текущо потребление е отчетено при торовете и почвените подобрители - с 14.1%, което се дължи на ръст на цените - с 28.9, докато при обемите е регистрирано намаление - с 11.5%. На следващо място увеличение е отчетено в разходите за покупка на продукти за растителна защита - с 12.9%, което е за сметка на увеличение на вложените количества - с 20.5%, благоприятствано от спад в цените - с 6.3%. Спрямо предходната година разходите на стопанствата за горива и моторни масла се повишават с 8.2% в резултат на увеличението на цените с 12.0%, докато обемите намаляват с 3.4%. \r\n Брутна добавена стойност \r\nСъздадената през 2018 г. брутна добавена стойност в селското стопанство (по базисни цени) се равнява на 3 663.4 млн. лв. и е с 2.5% по-малко спрямо 2017 година. Намалението се дължи на спад в обема - с 3.8%, което не може да бъде компенсирано от повишението на цените - с 1.3%. \r\n Сметка „Формиране на дохода“ \r\nНетният опериращ излишък/смесен доход в селското стопанство през 2018 г. се равнява на   3 659.9 млн. лв. и е по-нисък с 5.4% спрямо предходната година. Намалението се дължи на регистрираното понижение на нетната добавена стойност - с 4.3%, на по-високата стойност на компенсацията на наетите лица - с 3.2%, и на по-ниската стойност на другите субсидии върху производството - с 3.4%. \r\n Сметка „Предприемачески доход“ \r\nНетният предприемачески доход в селското стопанство през 2018 г. достига 2 447.2 млн. лв. и намалява спрямо предходната година с 8.7%. Намалението се дължи на по-ниската стойност на нетния опериращ излишък/смесен доход, както и на по-високата стойност на платената от земеделските стопанства рента на собствениците на земеделска земя, които са я предоставили за използване под аренда - с 3.3%. \r\n Сметка „Капитал“ \r\nБруто образуването на основен капитал в селското стопанство през 2018 г. се равнява на 621.5 млн. лева. \r\nПо голямата част от него - 471.2 млн. лв. (75.8%), представлява бруто образуване на основен капитал в неселскостопански продукти, от които в селскостопански машини, оборудване и транспортни средства - 248.7 млн. лв. (52.8%), и в сгради - 217.2 млн. лева (46.1%). \r\nБруто образуването на основен капитал в селскостопански продукти (трайни насаждения и селскостопански животни) достига 150.3 млн. лв., като по-голямата част от него е в създаване на млади овощни насаждения.", "date": "2019.10.21", "title": "НСИ: Стойността на крайната продукция, произведена в селското стопанство за 2018 г., е 8 457.6 млн. лв., което е с 2.7% повече спрямо 2017 г."}
{"url": "http://www.focus-news.net/news/2019/10/21/2710472/spetsializiraniyat-nakazatelen-sad-otlozhi-deloto-sreshtu-semeystvo-banevi-poradi-sabirane-na-dopalnitelni-dokazatelstva.html", "text": "Специализираният наказателен съд отложи делото срещу семейство Баневи  поради събиране на допълнителни доказателства, предаде репортер на  Агенция \"Фокус\" . Съдът задължи Прокуратурата да предостави заверени справки и декларации от НАП за периода от 2007 до 2013 г по делото срещу Николай, Евгения и Мария Баневи. От Специализирания съда обявиха, че поради събиране на доказателства делото се отлага за 20 ноември 2019 г. от 10:00 ч. Разпитът на свидетелите също ще бъде проведен в следващото заседание, след представяне на оригиналите от посочените документи.  \r\nЗорница КОСТАДИНОВА", "date": "2019.10.21", "title": "Специализираният наказателен съд отложи делото срещу семейство Баневи  поради събиране на допълнителни доказателства"}
{"url": "http://www.focus-news.net/news/2019/10/21/2710439/89-godishna-zhena-e-zaginala-sled-kato-e-blasnata-ot-lek-avtomobil-v-blagoevgrad.html", "text": "89-годишна жена е загинала, след като е блъсната от лек автомобил в града. Жената е пресичаща неправилно на улица „14-ти полк“ в Благоевград. Това съобщиха от  ОДМВР – Благоевград . Инцидентът е станал на 18 октомври. При него лек автомобил „Опел Мерива“ с 59-годишен водач от град Благоевград е блъснал неправилно пресичаща пътното платно 89-годишна жена от гр. Благоевград. Пострадалата е настанена за лечение в МБАЛ - Благоевград, като по-късно вечерта е починала. Пробата с техническо средство е отчела наличие на 1.38 промила алкохол в издишания въздух на водача на автомобила. По случая е образувано досъдебно производство.", "date": "2019.10.21", "title": "89-годишна жена е загинала, след като е блъсната от лек автомобил в Благоевград"}
{"url": "http://www.focus-news.net/news/2019/10/21/2710477/obshtina-dobrich-podkrepya-tantsova-terapiya-za-zheni-diagnostitsirani-s-rak-na-gardata.html", "text": "В Добрич се провежда безплатна танцова терапия за жени, диагностицирани с рак на гърдата. Терапията се подкрепя финансово от Община Добрич. Тя се води от лицензираният зумба - инструктор и ръководител на клуб „Алегрия“ Стоян Стоянов, който е сертифициран за треньор по специална танцова терапия. Това съобщиха от  Община Добрич . Терапията стартира на 5 октомври в Арт – център Палитра. В нея участват 20 жени с диагноза рак на гърдата от Добрич като в момента има възможност да се включат още желаещи. Формуляри са оставени на пропуска на Арт – център Палитра и в отделението по онкология в добричката болница, които също подкрепят терапията. Терапията включва 32 сесии с адаптирани към физическото състояние на пациентите с  рак на гърдата танци. Дейностите, които се провеждат са по проект „Танцувай със здравето“,  който стартира през 2018 г. в шест държави, сред които Великобритания, Холандия, Италия, Литва и България. Пилотният проект се координира от „Асоциация за развитие  на българския спорт“ и има за цел да покаже силата на спорта и физическата активност в сфери при възстановяване и рехабилитация на пациенти с различни заболявания. Проектът ще допринесе за  популяризиране на физическата активност под формата на танц при жени, преборили се с рак на гърдата и с такива, които са на лечение на възраст между 30 и 65 години. Участниците ще имат възможност да изпробват различни видове танци, основни стъпки и движения, които ще подобрят тяхното физически и психическо състояние.", "date": "2019.10.21", "title": "Община Добрич подкрепя танцова терапия за жени, диагностицирани с рак на гърдата"}
{"url": "http://www.focus-news.net/news/2019/10/21/2710468/anadolska-agentsiya-vav-vtornik-erdogan-pristiga-v-sochi-pri-putin-turtsiya-shte-vazobnovi-operatsiyata-pri-neizpalnenie-na-dogovorkite-sas-sasht.html", "text": "Сирийският конфликт може да бъде разрешен само по политически път, няма друг вариант. Това заяви министърът на външните работи на Турция Мевлют Чавушоглу на откриването на третия Международен форум TRT World Forum 2019 в Истанбул, предава  „Анадолската агенция“ . \r\nЧавушоглу разкритикува позицията на САЩ за Сирия. По неговите думи, на фона на преговорите с Анкара за зоната за сигурност в районите на Арабската република на изток от река Ефрат Вашингтон не е прекратил доставките на оръжие за сирийските кюрди от „Отрядите за народна самоотбрана“. \r\n„Турция започна операция „Извор на мира“ със собствени сили едва след като осъзна, че съюзниците не подкрепят плановете на Анкара. По южните граници на Турция се опитаха да създадат фактическа терористична държава. Анкара разруши тези планове“, заяви първият дипломат на Анкара. \r\n„Операция„ Извор на мира“ е насочена изключително срещу терористите. Полагат се всички усилия, за да се сведат до минимум щетите върху цивилното население на Сирия. Терористите извършват провокации и не спират да обстрелват. Турция, естествено, нанася ответни удари. Остават 35 часа. Ако в този срок терористите не напуснат зоната за сигурност в Сирия, Турция ще възобнови операцията „Извор на мира“, увери турският министър. \r\nВ същото време Чавушоглу отхвърли съобщенията за използването на забранено оръжие като част от антитерористичната операция в Сирия. „Турция никога не е използвала химическо оръжие. Това е лъжа“, каза той, като отбеляза, че турската армия няма химическо оръжие на въоръжение. \r\nВъншният министър подчерта, че Турция не е против етническите кюрди. „Анкара поддържа отлични отношения с кюрдската администрация в Северен Ирак. Не забравяйте, че 350 хиляди сирийски кюрди са намерили убежище в Турция“, каза Чавушоглу. \r\nЧавушоглу припомни, че повече от 360 хиляди бежанци вече са се завърнали в два района на Сирия, освободени от терористите с подкрепата на Турция. \r\nПървият дипломат на Анкара посочи важността на сътрудничеството с Русия в Сирия. „Във вторник в Сочи ще се проведе важна среща с руския президент Владимир Путин. Тези преговори са от особено значение“, заяви той. \r\nДвудневният световен форум на TRT е посветен на темата „Кризата на глобализацията: рискове и възможности“. \r\nКато част от форума в Конгресния център в Истанбул бяха организирани осем сесии на политически, икономически и социални теми. \r\nВ настоящия форум, както и в предишните, участват стотици известни политици, учени, интелектуалци, експерти и журналисти. \r\n \r\nПревод и редакция:", "date": "2019.10.21", "title": "„Анадолска агенция“: Във вторник Ердоган пристига в Сочи при Путин; Турция ще възобнови операцията при неизпълнение на договорките със САЩ"}
{"url": "http://www.focus-news.net/news/2019/10/21/2710484/roboti-ot-novo-pokolenie-shte-pomagat-na-izsledovateli-v-universitet-prof-d-r-asen-zlatarov-v-burgas.html", "text": "Лаборатория за интелигентни системи ще развива роботиката и мехатрониката като приоритетни направления в Бургас. Това съобщиха от пресцентъра на  Община Бургас.  Това ще се случи през следващите четири години с финансиране от оперативна програма \"Наука и образование за интелигентен растеж\" по проект \"Изграждане и развитие на Център за компетентност и чисти технологии MIRACle\". В него участват осем научни и образователни организации, обединени в консорциум от Института по механика към БАН. От тях единственият партньор с дейност извън столицата е Университет \"Проф. д-р Асен Златаров\" - гр. Бургас. Мегапроектът MIRACle BG05M2OP001-1.002-0011 е най-високо оцененият от приоритетна ос \"Изграждане и развитие на Центрове за компетентност\" с бюджет от близо 24 млн. лева. С тях ще бъде изградена научно-изследователска инфраструктура с четири основни бази. Приоритетно ще се развиват нови решения за интелигентни среди, процеси и технологии. Ще бъдат стимулирани партньорства при разработката и внедряването на технологиите с научни звена и компании от цяла Европа. Целта е затваряне на триъгълника на знанието \"наука-образование-бизнес\" за осигуряване на устойчивост на разработките до създаване на конкурентен продукт. За обособяване на базата в Бургас са отделени 370 хил. лева. Дейността на лаборатория \"Интелигентни системи\" в Университет \"Проф. д-р Асен Златаров\" ще ръководи проф. д-р Сотир Сотиров, който е един от водещите учени в областта на невронните мрежи и изкуствения интелект в страната. Неговият екип ще има възможността да работи и тества идеите си във високотехнологична среда, оборудвана с хуманоидни роботи Robobuilder UXA-90, сензорен Dr. Robot Sputnik 3, манипулационен Robot Arm Mover4, и ново поколение компютърен хардуер и софтуер за разработване на системи с изкуствен интелект. С финансиране по проекта ще работи още едно звено в университета. Специализираната лаборатория по биохимично обработване на води и утайки ще се води от проф. д-р Валентин Ненов. \r\nС това Бургас прави още една крачка към превръщането си в хъб за развитие на информационните технологии и привличане на инвестиции във високотехнологични отрасли.", "date": "2019.10.21", "title": "Роботи от ново поколение ще помагат на изследователи в Университет „Проф. д-р Асен Златаров“ в Бургас"}
{"url": "http://www.focus-news.net/news/2019/10/21/2710483/burgaski-avtori-specheliha-prestizhni-otlichiya-ot-mezhdunarodniya-literaturen-konkurs-knyaginyata-na-ruskata-poeziya.html", "text": "Представителки на Бургаската писателска общност - поетесите Роза Боянова и Наталия Недялкова спечелиха престижни отличия в международния литературен конкурс, посветен на 130-годишнината от рождението на Анна Ахматова - „Княгинята на руската поезия“. Това съобщиха от пресцентъра на  Община Бургас . В поетичната надпревара участваха 200 автори, а самият конкурс бе организиран от представителството на Россътрудничество и Съюза на рускоезичните писатели в България. Наградите бяха връчени на тържествена церемония в Мраморната зала на Руския културно-информационен център в София от председателката на Съюза - Наталия Ерменкова (поет, преводач и публицист). Сред наградените поети са и автори от съседни балкански страни - вече добре познати на бургаската литературна общност чрез форума на славянските творци „Свято Слово\" - а именно Весна Ацевска и Борче Панов от Северна Македония и Татяна Вуйович Костич и Родолюб Чорич от Черна гора.", "date": "2019.10.21", "title": "Бургаски автори спечелиха престижни отличия от международния литературен конкурс „Княгинята на руската поезия“"}
{"url": "http://www.focus-news.net/news/2019/10/21/2710485/nsi-dalgat-na-balgariya-za-2018-g-e-v-razmer-na-24-431-mln-lv-ili-223-ot-bvp.html", "text": "По окончателни данни на Националния статистически институт през 2018 г. институционален сектор „Държавно управление“ отчита бюджетен излишък от 1 921 млн. лв., или 1.8% от БВП. Това сочи  статистика на Националния статистически институт (НСИ) . Излишъкът в подсектор „Централно управление“ е в размер на 1 667 млн. лв., или 1.5% от БВП. Подсектор „Местно управление“ е реализирал излишък от 150 млн. лв., а подсектор „Социалноосигурителни фондове“ - излишък от 104 млн. лева. \r\nДългът на Република България за 2018 г. е в размер на 24 431 млн. лв., или 22.3% от БВП. \r\nСтатистическата информация за дейността на институционален сектор „Държавно управление“, включително за дълга, дефицита и излишъка, се изготвя по хармонизирана методология на ЕС. В изпълнение на Регламент на Съвета № 479/2009 за прилагане на Протокола за процедурата при прекомерен дефицит всяка държава членка предоставя на Евростат (ЕК) предварителни данни за дефицита/излишъка и дълга за отчетната година към 31 март на следващата година и окончателни данни - към 30 септември на следващата година.", "date": "2019.10.21", "title": "НСИ: Дългът на България за 2018 г. е в размер на 24 431 млн. лв., или 22.3% от БВП"}
{"url": "http://www.focus-news.net/news/2019/10/21/2710486/tass-indiya-zapochna-da-razrabotva-hiperzvukovo-orazhie.html", "text": "Индийската организация за военни изследвания и разработки (DRDO) започна създаването на хиперзвуково оръжие от ново поколение, съобщи в понеделник вестник Hindustan Times, позовавайки се на източници в правителствените кръгове, предава  ТАСС . \r\nDRDO е пристъпила към създаването на хиперзвуково оръжие – ракети със скорост пет пъти по-висока от скоростта на звука. В близко време ще влезе в строй аеродинамична тръба за изпитания и усъвършенстване на технологиите, предава изданието думите на източника. \r\n„Системата на хиперзвуковото оръжие е една от областите на съвременните технологии, които сериозно изучаваме“, отбелязват събеседниците. \r\nИндия започва работа в тази област в момент, когато Китай, Русия и САЩ тестват различни видове хиперзвукови оръжия за засилване на ядреното сдържане, припомня Hindustan Times. \r\n \r\nПревод и редакция:", "date": "2019.10.21", "title": "ТАСС: Индия започна да разработва хиперзвуково оръжие"}
{"url": "http://www.focus-news.net/news/2019/10/21/2710481/sport-grigor-dimitrov-zagubi-dve-pozitsii-v-svetovnata-ranglista.html", "text": "Григор Димитров загуби две позиции в световната ранглиста и от новата седмица се заема 29-о място в класацията. През тази седмица българинът ще има шанс да натрупа актив на турнира във Виена, където на старта ще играе с Дамир Джумхур. През миналата година той отпадна в първи кръг от Михаил Кукушкин.  \r\nНяма промени на върха в ранглистата при мъжете с изключение на размяната на позициите на Кей Нишикори и Карен Хачанов, които са съответно осми и девети. Водач е Новак Джокович, следван от Рафаел Надал, Роджър Федерер, Данийл Медвед и Доминик Тийм.", "date": "2019.10.21", "title": "Спорт: Григор Димитров загуби две позиции в световната ранглиста"}
{"url": "http://www.focus-news.net/news/2019/10/21/2710480/express-harvatiya-v-kosovo-tayno-sa-varnati-bivshi-chlenove-na-islyamska-darzhava.html", "text": "Косово – най-младата държава в Европа, е първата, откликнала на призива на американския президент Доналд Тръмп и е приела обратно своите граждани, които са се били или са живели в контролирана от „Ислямска държава“ територия. Тайната операция е проведена в ранната утрин на 20 април тази година, съобщава хърватският информационен портал  Express . \r\nЧартърният самолет, който се е приземил летището в Прищина под прикритието на мрака, е возил на борда си 110 граждани на Косово, които през последните месеци са живеели като затворници в кюрдските лагери за сдържане в Северна Сирия, по протежение на границата с Турция. Роднините им не са знаели нищо за завръщането им. Заради операцията летището в столицата на Косово е останало затворено за няколко часа.  \r\nСред 110-те пътници е имало 32 жени, 74 деца и четирима мъже. Те са били незабавно прехвърлени в автобуси със затъмнени стъкла. Мъжете са отведени в най-строго охранявания затвор в Подуево, а жените и децата са настанени в приемния център „Вранидол“ за медицински и психологически преглед. През летните месеци за децата са били организирани забавления с цел постепенно завръщане към нормалния живот и подготовка за посещение в детска градина или училище. Психолозите работят с тях интензивно и към момента. Екипът им се състои от около 20 специалисти, които помагат за интегрирането им в косовското общество.  \r\n \r\n Тереза Герова", "date": "2019.10.21", "title": "Express (Хърватия): В Косово тайно са върнати бивши членове на „Ислямска държава“"}
{"url": "http://www.focus-news.net/news/2019/10/21/2710489/118-avtori-predstaviha-obshto-201-tvorbi-na-esenniya-salon-na-hudozhnitsite-vav-veliko-tarnovo.html", "text": "118 автори представиха общо 201 творби на Есенния салон на художниците във Велико Търново. Това каза в интервю за  Радио „Фокус“-Велико Търново  председателят на Представителството на СБХ Велико Търново Мариета  Конова. Тя уточни, че творбите са в пълната гама и разнообразие на визуалните изкуства. „Могат да се видят живопис, графика, рисунка, скулптура, илюстрация, арт стъкло, художествена фотография, керамика и т. н. Тазгодишната изложба се получи много различна и разнообразна. Изключително се радвам на това, че  Община Велико Търново и Представителството на Съюза на българските художници във Велико Търново се постараха да бъде запазена традицията на провеждане на Есенния салон и да остане като един творчески форум, който вече има образ и лице и винаги впечатлява публиката на старата столица“, каза Конова. По думите й форумът е станал традиция и се е превърнал в чакана изложба както от артистичната общност, така и от гражданите на Велико Търново. „Нещо, което ни радва като организатори е, че в нея участва много широк диапазон от хора както по възраст, така и по различни изразни средства и похвати. Общо взето изложбата се получава много разнолика. На откриването посрещнахме изключително много гости, което показва, че хората очакват събитието. Има достатъчно популяризиране и затова се радвахме на многобройна публика. Участваха много млади автори и много утвърдени имена – наши учители  и преподаватели. Така че може да се каже, че ние сме едно междинно поколение между младите и нашите учители. Изключително ни е драго да бъдем подредени като автори в една обща експозиция“, каза Мариета Конова. Тя отбеляза, че новото и различното тази година е така наречената „експозиция в експозиция“. „През лятото беше проведен един пленер в Оряхово, в който преобладаващите участници бяха великотърновски художници и тази малка експозиция беше представена там. По-късно беше представена и в Градската галерия в Лом, а ето, че сега ще я изложим и на търновската публика“, обясни Конова. \r\nЕкспозицията на Есенния салон на художниците ще остане до 11 ноември. \"Има достатъчно време, така че всеки, който не е могъл да дойде на откриването, може да го направи и сега\", апелира Мариета Конова. \r\nРени АТАНАСОВА", "date": "2019.10.21", "title": "118 автори представиха общо 201 творби на Есенния салон на художниците във Велико Търново"}
{"url": "http://www.focus-news.net/news/2019/10/21/2710490/programata-na-radio-fokus-veche-se-izlachva-i-v-tsarevo-na-chestota-1015-mhz.html", "text": "Най-голямата българска радиоверига „Фокус“ стартира своята 60 регионална радиостанция, която вече се излъчва на честота 101.5 MHz за района на Царево. От днес жителите на Царево получават най-бързата и точна информация за всичко, което се случва в България, Балканите, Европа и света, както и възможност да поставят всички въпроси и теми от региона, които ги вълнуват.  \r\nСъс своите 60 точки на излъчване национална радиоверига „Фокус“ има най-голямо покритие на територията на страната сред всички частни радиостанции, а с пускането в експлоатация на радиостанцията в Царево „Фокус“ продължава да реализира своята концепция за пълно покритие на най-важните транспортни коридори, преминаващи на територията на страната, като предоставя на своите многобройни слушатели и най-важната актуална трафик информация.  \r\nПрез последните десет години радиоверигата „Фокус“, която е собственост на едноименната Информационна агенция, изгради 13 собствени офиса в градовете София, Благоевград, Кюстендил, Пазарджик, Пловдив, Смолян, Стара Загора, Сливен, Бургас, Варна, Шумен, Велико Търново и Видин, в които се подготвят регионални емисии новини и регионални програми. Радио „Фокус“ излъчва общо над 240 емисии новини и редица специализирани политически, икономически, културни, исторически, развлекателни и музикални радиопредавания.  \r\nОт 15 юни 2011 г. „Фокус“ излъчва и на територията на Южна Молдова, с цел съхраняването на националната идентичност на българското население в Бесарабия, като покрива районите на Тараклия, Кагул и Комрат в Република Молдова и на Болград и Измаил в Украйна. \r\nОчаквайте скоро Радио „Фокус“ в гр. Пещера", "date": "2019.10.21", "title": "Програмата на Радио „Фокус\" вече се излъчва и в Царево на честота 101.5 MHz"}
{"url": "http://www.focus-news.net/news/2019/10/21/2710487/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на пункта. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите.  \r\nВенцеслав ИЛЧЕВ", "date": "2019.10.21", "title": "Нормално се извършва преминаването през ГКПП „Гюешево”"}
{"url": "http://www.focus-news.net/news/2019/10/21/2710491/sport-shinikova-izmesti-tomova-kato-parva-raketa-na-balgariya.html", "text": "Изабелла Шиникова се изкачи с шест позиции в световната ранглиста до номер 163, измествайки Виктория Томова като първа ракета на България при дамите. Последната заема 164-то място в класацията, а разликата й с Шиникова е само една точка. \r\n24-годишната Томова загуби 18 места заради отпадането си на четвъртфиналите в турнира в унгарския град Секешфехервар. Петата поставена не успя да надгради над победата в първи кръг срещу Илона Гюруае и претърпя поражение от румънката Ирина Мария Бара след 5:7, 6:2, 3:6 в мач, продължил 2 часа и 20 минути. \r\nНачело в ранглистата е Ашли Барти, следвана от Каролина Плишкова и Наоми Осака.", "date": "2019.10.21", "title": "Спорт: Шиникова измести Томова като първа ракета на България"}
{"url": "http://www.focus-news.net/news/2019/10/21/2710488/nay-mladiyat-futbolen-klub-v-burgas-zvezdenburg-se-predstavi-mnogo-dobre-na-mezhdunaroden-turnir-v-ukrayna.html", "text": "Най-младият футболен клуб в Бургас постигна впечатляващ успех. \"Звезденбург\", който е неизменна част от ДФК \"Звездичка\", триумфира в силния детски международен турнир във Виница, Украйна. Надпреварата е за възрастова група - 2009 година. Това съобщиха от пресцентъра на  Община Бургас . Бургаският клуб се справи без проблем със своите съперници по време на различните фази на турнира. В четвъртфинала \"Звезденбург\" се наложи с 3:0 над Жирка (Кировград). В полуфинала бургазлии се наложиха с 2:1 и над Ворксла (Полтава). Във финалната среща бургаските футболисти победиха категорично с 3:1 състава на Бразил (Одеса). В надпреварата участваха 57 отбора от 7 държави. Този успех показва, че възпитаниците на бургаската школа притежават класа и потенциал, коментираха организаторите на състезанието. Община Бургас оказва винаги подкрепа на футболната школа, тъй като в нея тренират много деца. По този начин треньорските екипи имат възможността да развиват професионално своята дейност. Подкрепата на администрацията има за цел децата да водят динамичен и здравословен начин на живот. От друга страна така се дава път на младите таланти в спорта да развиват качествата си и един ден да заиграят на професионално ниво.", "date": "2019.10.21", "title": "Най-младият футболен клуб в Бургас „Звезденбург“ се представи много добре на международен турнир в Украйна"}
{"url": "http://www.focus-news.net/news/2019/10/21/2710482/the-wall-street-journal-putin-e-noviyat-tsar-na-siriya.html", "text": "Турското настъпление, започнало в Северна Сирия заедно с представители на сунитски ислямистки групировки, имаше предсказуем ефект и в резултат от него кюрдите, които по-рано бяха съюзници на Вашингтон, бяха принудени да се обърнат за помощ към президента Башар Асад. Според информациите около 10 хиляди мирни кюрди вече са били принудени да напуснат домовете си, спасявайки се от настъпващите турски военни и техните ислямистки протежета, пише американското издание  The Wall Street Journal . \r\nАсад вече е разположил войските си в градовете Тал Тамър, Манбидж, Табка и Кобани, които по-рано се намираха под контрола на кюрдските формирования. Детайлите на предполагаемата сделка, която ще затвърди подчинението на сирийските кюрди на сирийския президент, вече започнаха да се проявяват. \r\nТурската офанзива продължава, но не донесе много успех. САЩ все още продължават да изтеглят своите войници и ги изпращат на безопасно място в Иракски Кюрдистан. \r\nВ момента Владимир Путин се превръща в необходим стратегически арбитър в Сирия. Нито едно парче от тази разделена шахматна дъска не може да се движи днес без участието на Путин. Режимът на Асад дължи своето оцеляване на подкрепата на Москва от въздуха, която започна през септември 2015 г. Авторът на тези редове, както и други журналисти, работили в Дамаск, отбелязват безнаказаността, с която действат руските военни и други представители на Русия. Всъщност те са извън зоната на контрол на местните власти. \r\nМосква назначи важни командири в сирийските служби за сигурност. Влиятелният и широко известен полковник Сухейл хасан, командир на отрядите „Тигри“ е главният сред тях. Освен самия Асад, полковник Хасан е единственият сирийския офицер, който бе оканен на среща с Путин по време на посещението му на руската военновъздушна база Хмеймим в края на 2017 година за участие в тържествените мероприятия по повод впечатляващите победи в борбата с „Ислямска държава“. \r\nОсвен това Русия вкара своите офицери в състава на Сирийската арабска армия, включително в Пети щурмови корпус. Дани Макки, британски анализатор и експерт по Сирия, съобщи в понеделник, че сключеното между Асад и кюрдите споразумение включва точка за „разпускане на СДС“ – оглавяваните от кюрдите „Сирийски демократични сили (СДС) – „а всички кюрдски войници и военни групировки става част от 5-ти Корпус (Щурмовия Легион) под руски контрол“. \r\nТрябва да спрете за малко и да помислите какво значи всичко това. В състава на СДС влизат около 100 хиляди опитни бойци. Доскоро СДС беше единствената въоръжена групировка, която можеше да оперира на изток от река Ефрат. От края на 2015-та година, когато Силите със специално назначение на САЩ им помогнаха да се появят на бял свят, съставните части на СДС – кюрдските „Отряди за народна самоотбрана“ (ОНС/YPG), както и асирийските християнски сили и представителите на арабските племенни опълчения – воюваха под едно знаме. В хода на победоносните кампании по възстановяването на контрола над териториите, окупирани от „Ислямска държава“, СДС бяха основният играч, както и партньор на САЩ на земята. И изведнъж тази мощна армия, както изглежда, сега преминава под контрола на Русия. \r\nКюрдите все още имат работеща гражданска администрация на изток от Ефрат. Слабата им надежда е в това да запазят колкото може повече от автономията, която придобиха с такъв труд в периода след 2012 година. Баасистките режими – на Асад, както и на Саддам Хюсеин – се отличават с неумолимо отношение към сепаратистките етнически проекти, особено към кюрдските. Но управляващата кюрдска партия в Източна Сирия има свое представителство в Москва. Въпросът за обосноваността на подобен род надежди зависи от Русия. Вече няма никой друг. \r\nТурция също зависи от Русия за това тя да подкрепи проекта й в северната част на Сирия. Засега не е ясно, дали Русия е знаела предварително за турската операция. Действията на Турция предизвикаха съществено изменение на ситуацията – и най-вече изтеглянето на американските войници, както и бързото преминаване на кюрдите под крилото на Ассад и по този начин Анкара поднесе на Москва два подаръка, които Кремъл отдавна се стреми да получи. \r\nОбаче сега, ставайки фактически арбитър, Русия ще бъде изправена пред много трудна задача. Тя трябва да вземе твърда позиция срещу твърде амбициозния турски проект, чието изпълнение може да предизвика хаос и дори война между Асад и Ердоган на изток от Ефрат. В същото време Москва очаква да позволи на Турция да получи достатъчна част от облагите, за да ускори излизането й от Организацията на Северноатлантическия договор (НАТО) и сближаването с Русия. \r\nЗа да изпълни тези планове, Русия трябва първо да сплаши турците, а след това частично да им съдейства. Москва през последните две години успешно извърши тази сложна маневра на запад от Ефрат. Сега тя ще се опита да направи това на източния му бряг, тъй като американските военни напускат Сирия. \r\nНо все още има Израел - и Иран. След изтеглянето на американците (с изключение на запазеното им присъствие в  Ат Танф), фактически американският контрол върху въздушното пространство в източна Сирия също спира. Представители на СДС молят да се създаде руска зона за полети над Източна Сирия, която да защити кюрдите от турските военновъздушни сили. \r\nАко Израел иска да продължи подполната си война срещу доставките на иранско оръжие и създаването на подходяща инфраструктура в Сирия, тогава може да направи това само с разрешение на Русия в зоната, където Русия има най-мощните карти в ръката си днес. Трябва да очакваме чести совалки в Москва на премиера на Израел, независимо от това кой ще бъде той. \r\nАсад, кюрдите, Турция и Израел - всички до голяма степен зависят от одобрението на Москва за осигуряване на техните интереси в Сирия. Този резултат беше запечатан тази седмица с помощта на удачно развитие - и в същото време не беше изстрелян нито един руски куршум. Всички пътища към Сирия сега минават през Москва. Малко вероятно е Путин да може да разчита на нещо повече. \r\nАвторът Джонатан Спайър е директор на Близкоизточния център за журналистика и анализ; освен това той е научен сътрудник на Ерусалимския институт за стратегия и сигурност, както и на Близкоизточния форум. Автор е на книги за сирийския конфликт. \r\n \r\nПревод и редакция:", "date": "2019.10.21", "title": "The Wall Street Journal: Путин е новият цар на Сирия"}
{"url": "http://www.focus-news.net/news/2019/10/21/2710493/21-i-22-oktomvri-sa-obyaveni-za-dni-na-traur-v-obshtina-smyadovo-v-pamet-na-zaginaloto-semeystvo-v-katastrofata-na-patya-mezhdu-omurtag-i-selo-antonovo.html", "text": "Община Смядово обявява 21 и 22 октомври за дни на траур в памет на загиналото семейство в автомобилната катастрофа на 20 октомври на пътя София-Варна между Омуртаг и село Антоново. Това съобщиха от  Община Смядово . Със заповедта на временно изпълняващия длъжността кмет на Смядово се забранява провеждането на публични тържества и радостни ритуали по време на двата дни. Националните, общинските и европейски флагове са спуснати наполовина. Разходите по траурната церемония са за сметка на общинския бюджет.", "date": "2019.10.21", "title": "21 и 22 октомври са обявени за дни на траур в община Смядово в памет на загиналото семейство в катастрофата на пътя между Омуртаг и село Антоново"}
{"url": "http://www.focus-news.net/news/2019/10/21/2710495/sloboden-pechat-makedoniya-za-plazhovete-v-albaniya-nyama-esen-turisti-navodniha-morskite-kurorti.html", "text": "Макар октомври да отива към своя край, необичайно високите температури привлякоха почитателите на морето към плажовете в Албания, които бяха „наводнени“ от туристи през почивните дни, съобщава македонското електронно издание  „Слободен печат“ . \r\nОсвен да се любуват на слънцето, туристите без проблем са се къпали и във водата, отбелязва изданието, като пояснява, че най-многолюдни са били плажовете в Шенгин, където голям брой местните жители и почиващи от Косово са опънали хавлиите си под слънцето.  \r\n \r\n Тереза Герова", "date": "2019.10.21", "title": "„Слободен печат“ (Македония): За плажовете в Албания няма есен – туристи „наводниха“ морските курорти"}
{"url": "http://www.focus-news.net/news/2019/10/21/2710496/57-godishen-vodach-na-uchilishten-avtobus-upotrebil-alkohol-e-spryan-ot-politsiyata-v-slivnitsa.html", "text": "Служители на РУ- Сливница предотвратиха превоз на ученици от водач, употребил алкохол.  Това съобщиха от  ОДМВР – София .  Около 7.40 часа тази сутрин в Божурище, съгласно нормативните изисквания, служители на РУ- Сливница предприели обстойна проверка на документите и водача на автобус, предназначен за екскурзия на ученици от 8 и 9 клас на местно училище. Нарушения по отношение на задължителната документация не били открити. Когато обаче водачът бил изпробван за употреба на алкохол, дрегерът отчел 0.81 промила в издишания от него въздух. На 57- годишния шофьор е съставен акт за извършено нарушение по чл. 5, ал.3, т.1 от ЗДвП и издаден талон за медицинско изследване, на база на който е дал кръвна проба за химически анализ. Изпратеният втори шофьор също бил изпробван за употреба на алкохол и след като дрегерът отчел отрицателен резултат, автобусът с учениците потеглил нормално по планираната дестинация към Кюстендил.", "date": "2019.10.21", "title": "57-годишен водач на училищен автобус, употребил алкохол,  е спрян от полицията в Сливница"}
{"url": "http://www.focus-news.net/news/2019/10/21/2710499/ustanovena-e-zhenata-izostavila-bebe-v-poliklinikata-v-petrich.html", "text": "Установена е жената, изоставила бебе в поликлиниката в Петрич. Това съобщиха от пресцентъра на  ОДМВР – Благоевград . В резултат на проведени действия във връзка с получен, около 13:55 часа на 18 октомври, сигнал за оставено без надзор в сградата на МБАЛ „Югозападна“ град Петрич момиченце на видима възраст около 10-15 дни, от полицейски служители на РУ-Петрич е установено, че извършител на деянието е 38-годишна от петричко село. По случая е образувано досъдебно производство за извършено престъпление по чл.182 от НК. Работата продължава под надзора на РП-Петрич.", "date": "2019.10.21", "title": "Установена е жената, изоставила бебе в поликлиниката в Петрич"}
{"url": "http://www.focus-news.net/news/2019/10/21/2710497/nevelina-stoyneva-bchk-rolyata-na-uchitelite-i-roditelite-v-preventsiyata-na-agresiyata-v-uchilishte-e-nay-vazhna.html", "text": "Ролята на учителите и родителите в превенцията на агресията в училище е най-важна. Това каза в интервю на  Агенция „Фокус“  главен експерт по управление на проекти и планиране в столична дирекция на БЧК Невелина Стойнева. „Всъщност всичко тръгва от семейната среда.  За съжаление в забързаното всекидневие по-голяма част от родителите се опитват да осигурят съществуването, добрата среда на своите деца, но все по-малко им обръщат внимание. Все по-малко се разговаря с тях, което всъщност е една от причините, поради която да се сформира агресия“, обясни тя. Стойнева обясни, че от друга страна  учителите са тези, с които учениците прекарват голяма част от времето си. „Те полагат усилия по преодоляване на този проблем, разбира се, не навсякъде това се случа, което е притеснително. Има форми, в които те реализират това, успяват да съдействат и, разбира се, помагат“, допълни тя. Стойнева обясни, че за превенция на насилието в училище трябва да бъдат ангажирани учениците в така наречените  извънкласни дейности. „Това, което ние предлагаме като организация е именно една нова форма на извънкласни дейности – доброволчеството. По този начин формиране тяхното гражданско съзнание, превръщаме ги в активни граждани на държавата и хора, които могат да помогнат и на другите“, допълни тя. „Другото нещо, което трябва да бъде направено е по-активно взаимодействие между институциите, тъй като различни организации от различен спектър работят по този проблем. Но засега не се наблюдава толкова изчистена и единна програма за работа“, каза още Стойнева. Тя подчерта, че трябва да се опита да се включат все повече родители в така наречения училищен процес или училищния живот.  \r\nТеодора ПАТРОНОВА  \r\n \r\n Пълния текст на интервюто четете по-късно в „Мнение”", "date": "2019.10.21", "title": "Невелина Стойнева, БЧК: Ролята на учителите и родителите в превенцията на агресията в училище е най-важна"}
{"url": "http://www.focus-news.net/news/2019/10/21/2710460/premierat-boyko-borisov-s-izgrazhdaneto-na-balkanski-potok-i-interkonektora-s-gartsiya-balgariya-shte-mozhe-da-kupuva-nay-evtiniya-gaz-koyto-se-predlaga.html", "text": "Първо, да благодаря на строителите, защото тези, които са  наблюдавали, виждам че и част от медиите, които са с нас, че по тези плодородни ниви, които виждате, отдолу са тръби, които могат да превозват огромни количества газ, изпитани на над 80 атмосфери налягане. Перфектна работа на заварчици, на монтажисти. Денонощна работа, трудна работа. И не само да им благодаря на тях, а и да пожелая успех и бързо да пренасят техниката, защото  след това ще ви покажа от другата страна вече на България подобни на вас работници какво правят – същото. Това каза премиерът Бойко Борисов на откриването в Ямбол на разширението на газопреносната мрежа по трасето на „Балкански поток“ до компресорна станция „Странджа“, предаде репортер на  Агенция „Фокус“ . \"Така че докато другите говорят, ние строим и даваме възможност за България да възвърне мястото си като основен газоразпределителен център. Именно затова ние подложихме на нашите партньори и в Сърбия, и в Унгария този поток да се нарича „Балкански поток“. Балканите са обединяващо име,  газовият хъб се казва „Балкан“, а и така една от най-лошите черти на балканските държави да се съревновават коя е по-силна, по-голяма и накрая се сбият,  Балканите ни обединяват, така че предлагам „Балкански поток“ е едно много добро име\", допълни още премиерът Борисов.  \r\n\"В същото време другата седмица ще ви  покажа как строим интерконектора с Гърция. Така че България ще бъде с две газови магистрали. Българската икономика ще има възможност да си купи най-евтиния газ, който се предлага и се доставя, а нашите съседи Сърбия, Македония, Унгария, Австрия ще могат също да си доставят по тези газопроводи газ\", заяви министър-председателят.", "date": "2019.10.21", "title": "Премиерът Бойко Борисов: С изграждането на „Балкански поток“ и интерконектора с Гърция, България ще може да купува най-евтиния газ, който се предлага"}
{"url": "http://www.focus-news.net/news/2019/10/21/2710492/mestni-izbori-2019-georgi-ikonomov-kandidat-za-kmet-horata-v-obshtina-bansko-sa-razumni-gordi-i-znayat-kakvo-badeshte-iskat.html", "text": "Точно седмица преди Избора прекарах неделята с хората - докато се връщат от пазар, извеждат децата си на разходка, отскачат до приятел. Това написа в профила си във  „Фейсбук“  кандидатът за кмет на Община Банско Георги Икономов. „Благодаря им, че се спряха, за да разменим по няколко думи. Не празни лозунги, а честен разговор за реални проблеми и възможни решения. След днешния ден съм по-сигурен от всякога, че хората в община Банско са разумни и горди хора. И знаят какво бъдеще искат за себе си, за нашия край и за децата си“, каза още Икономов.", "date": "2019.10.21", "title": "Местни избори 2019: Георги Икономов, кандидат за кмет: Хората в община Банско са разумни, горди и знаят какво бъдеще искат"}
{"url": "http://www.focus-news.net/news/2019/10/21/2710500/unishtozheni-sa-366-kilograma-zarazen-s-listeriya-kolbas.html", "text": "Унищожени са 366 килограма, заразен с листерия колбас. Това каза за  Агенция „Фокус“  д-р Кремена Стоева, началник отдел в Дирекция контрол на храните в БАБХ.  Установения заразен салам е производство на фирма от Германия. Сигналът е  получен по системата за оповестяване на опасни случаи на единния европейски пазар и от  търговеца, който всъщност разпространява салама на територията на република България. Търговецът е уведомил БАБХ малко преди да получат съобщението от системата. Предприети са незабавни мерки с помощта на бизнес-оператора. Спрени са от реализация всички налични количества, информирани са клиентите, изтеглени и събрани са разпространените количества в другите обекти. Общо 366 килограма са насочени за унищожаване и вече са унищожени. Засегната партида е вид месен продукт, колбас, с четири вида, слайсиран и опакован в единични потребителски опаковки.  \r\n \r\nТеодора ПАТРОНОВА", "date": "2019.10.21", "title": "Унищожени са 366 килограма, заразен с листерия колбас"}
{"url": "http://www.focus-news.net/news/2019/10/21/2710498/mazh-shofiral-s-304-promila-alkohol-e-zadarzhan-ot-politsiyata-v-samokov.html", "text": "Мъж, шофирал с 3.04 промила алкохол, е задържан от полицията в Самоков. Това съобщиха от  ОДМВР – София . Около 20.20 часа на 19 октомври пътни полицаи спрели за проверка лек автомобил „Фолксваген Голф“, управляван от столичанин. Когато тествали водача с дрегер, се оказало, че шофира с 3.04 промила алкохол. Нарушителят е задържан за срок до 24 часа и срещу него е започнато бързо производство.", "date": "2019.10.21", "title": "Мъж, шофирал с 3.04 промила алкохол, е задържан от полицията в Самоков"}
{"url": "http://www.focus-news.net/news/2019/10/21/2710502/ombudsmanat-diana-kovacheva-otdavna-vodim-razgovor-za-sotsialni-pomoshti-za-voda.html", "text": "Отдавна водим разговор за социални помощи за вода. Това каза омбудсманът Диана Ковачева в предаването „Хоризонт до обед“ по  БНР . „Правото на достъп до вода е жизнено важно. То е свързано с правото на човешко достойнство, на нормалните условия на живот и то е провъзгласено за такова от Комитета на ООН за икономическите, социални и културни права. България не прави изключение. Отдавна водим разговор за социални помощи за вода, като тук уточнявам, че става дума за помощи по отношение на легално свързаните потребители. Нормално е да тече подобен разговор, защото цената на водата се повишава, а доходите на домакинствата по-бавно се повишават. Има много пенсионери, които не могат да си позволят да плащат високите сметки за вода“, посочи Ковачева. По думите ѝ в България има енергийни помощи и хората имат възможност да потърсят съдействие от държавата по отношение на отоплението, но по отношение на водата не могат. „Стига се дотам, че при неплатени сметки на легално свързани потребители водоподаването да бъде прекъсвано, което ги поставя в едни неудачни условия на живот. Това е идеята за предоставяне на такава помощ. Изпратена е препоръка, защото това е отговор по жалби, които са постъпвали при нас от граждани“, добави тя. \r\n„Анализът на жалбите за първите 9 месеца на тази година показва, за съжаление, една традиция, че на първо място жалбите за ВиК услуги са най-много от всички жалби в институцията. Гражданите предимно се жалват от качеството на водата. По този повод сме изпратили препоръка до министъра на регионалното развитие и благоустройството, тъй като  миналата година имаше обсъждане на евентуално приемане на нова Наредба 4 за ВиК услугите. Проведено е обществено обсъждане. В институцията на омбудсмана също имаше широк форум и всички становища бяха изпратени. Така и не се стигна до решение на проблема“, каза още Ковачева. Според нея в различни части на страната има оплаквания от качеството на водата. „Когато тя не става за питейно-битови нужди, не бива да се начисляват стойности, които са за чиста вода. За да се случи това обаче и да няма субективизъм в оценката, е необходимо да бъде изработена процедура, по която бързо РЗИ да реагира и да може да констатира лошото качество на водата за периода, за който такава вода тече и гражданите да плащат по-ниска цена. Редно е да бъде създадена такава процедура, защото в противен случай гражданите плащат като за чиста вода, но не могат да я потребяват“, посочи още Ковачева.", "date": "2019.10.21", "title": "Омбудсманът Диана Ковачева: Отдавна водим разговор за социални помощи за вода"}
{"url": "http://www.focus-news.net/news/2019/10/21/2710494/sergey-lavrov-stroitelstvoto-na-vtoroto-razklonenie-na-tursko-potok-shte-zavarshi-prez-2020-godina.html", "text": "Работата по второто разклонение на „Турски поток“ ще бъде завършена в срок през 2020 година, съобщи министърът на външните работи на Русия Сергей Лавров на съвместна пресконференция след преговорите с българската си колега Екатерина Захариева в Москва, предава  ТАСС . \r\n„Нашите български колеги ни информираха за началото на строителството на инфраструктурата за транспортиране на газ по второто разклонение на „Турски поток“. Както съобщи госпожа министърът, съответстващата церемония с участието на премиера на България и посланика на Руската Федерация в България се е състояла буквално днес“, заяви Лавров. „Партньорите подчертаха, че работата, както е планирано, ще бъде завършена в срок през 2020 година“. \r\n \r\n \r\nПревод и редакция:", "date": "2019.10.21", "title": "Сергей Лавров: Строителството на второто разклонение на „Турско поток“ ще завърши през 2020 година"}
{"url": "http://www.focus-news.net/news/2019/10/21/2710503/tomash-mentser-vanshno-ministerstvo-na-ungariya-razvitieto-na-yuzhniya-gazov-koridor-osiguryava-blagodenstvieto-na-tseliya-region.html", "text": "Развитието на южния газов коридор осигурява благоденствието на целия регион. Това каза Томаш Менцер, държавен секретар по информационните и международните въпроси на Унгария на откриването в Ямбол на разширението на газопреносната мрежа по трасето на „Балкански поток“ до компресорна станция „Странджа“, предаде репортер на  Радио \"Фокус\" - Бургас.  \"За мен е чест да съм част от тази церемония, тъй като Унгария е не само партньор на България, но и приятел и съюзник. Сътрудничеството между нашите две държави е в множество области, като енергийното сътрудничество е от основно значение. Поставката на газ е от изключително национално значение, затова ние в Унгария, както и българските ни приятели, се стараем да осигурим максимален брой маршрути и източници на доставка на газ\", отбеляза Томаш Менцер. По думите му разработването на южния газов коридор е проект, който осигурява   диверсификация  както на източниците на доставките, така и на маршрутите.\"Диверсификация определено означава не само национална сигурност, но и намаляване на разходите както за индустрията, така и за крайните потребители и увеличаване на конкурентоспособността. В една по-добра и по-силна конкурентоспособност, която е изключително важна в конкурентния сват, в който живеем. Завършването на проекта ще направи както България, така и Унгария  по-силни държави и ще допринесе за целия регион\", посочи още Менцер. Той добави, че първата тръба на турски поток ще бъде пусната в експлоатация до края на тази година, като по нея ще се доставя газ за турския пазар, а втората тръба, по която строителните работи са започнали, ще достигне до Унгария през България и Сърбия. \"Затова казваме,  че успехът за България ще означава успех за всички нас\", допълни още Томаш Менцер.  \r\nДеница ДИМИТРОВА", "date": "2019.10.21", "title": "Томаш Менцер, Външно министерство на Унгария: Развитието на южния газов коридор осигурява благоденствието на целия регион"}
{"url": "http://www.focus-news.net/news/2019/10/21/2710505/", "text": "Теодосий Теодосиев - физикът, с който ученици спечелиха над 100 медала от различни световни олимпиади гостува в старата столица. Срещата се организира в навечерието на Деня на народните будители - 1 ноември от Областна администрация, съобщават за  Радио \"Фокус\" - Велико Търново  от институцията. Теодосий Теодосиев е учител по физика, който е обучил в школата си шампиони от световни олимпиади с общо над 100 медала. Той е първият председател на Националния клуб на учителите-новатори, възпитаникът на природоматематическа гимназия \"В. Друмев\" - Велико Търново и създател на Софтуерен университет (СофтУни). Днес ще бъде показан и документалния филм \"Формулата на Тео\". Сценарист и режисьор на лентата е Николай Василев, оператор е Борислав Георгиев, музиката е на  Христо Намлиев, а проектът е реализиран с подкрепата на Националния филмов център. \r\nСрещата се организира със съдействието на Регионалното управление на образованието – Велико Търново. \r\nОт 17.30 часа в Голямата зала на Община Велико Търново  филмът \"Формулата на Тео\" ще бъде представен от самия Теодосий Теодосиев и режисьора Николай Василев пред гражданите. \r\nВходът за проявата е свободен.  \r\nРени АТАНАСОВА", "date": "2019.10.21", "title": "Теодосий Теодосиев - физикът, с който ученици спечелиха над 100 медала от различни световни олимпиади гостува във Велико Търново"}
{"url": "http://www.focus-news.net/news/2019/10/21/2710504/protothema-germaniya-izprati-nota-do-gratskoto-posolstvo-otnosno-pretentsiite-na-atina-za-reparatsii.html", "text": "Министерството на външните работи на Германия изпрати лаконична дипломатическа бележка с обем от една страница до гръцкото посолство в Берлин, в която подчертава, че въпросът за репарации за Втората световна война не подлежи на обсъждане, съобщава електронното издание на атинския вестник  Protothema .  \r\nС нотата Берлин отхвърли неотдавнашното искане на Гърция по този въпрос, като повтори твърдата позиция на германските следвоенни правителства, че въпросът с репарациите е уреден законово. \r\nГоворител на външнополитическото ведомство в Берлин заяви, че Германия признава своята политическа и морална отговорност за престъпленията, извършени в Гърция през Втората световна война. „Надяваме се да продължим пътя на помирение с Гърция, започнат от предишни поколения\", става ясно от изпратения текст. \r\nОт самото начало на повдигането на въпрос Берлин се опита да създаде впечатлението, че позицията му е „гравирана в камък“ и не подлежи на промяна. Целта на германската страна е да възпрепятства новата гръцка инициатива на правителството на СИРИЗА, която впоследствие беше подкрепена от правителството на „Нова демокрация“. Исканията за репарации са рядък случай в историята на Гърция, при който всички политически партии споделят единна позиция.  \r\nГръцкият премиер Кириакос Мицотакис и външният министър Никос Дендиас подчертаха по време на посещенията си в Берлин, че исканията на Атина за обезщетение все още са в сила и са в дневния ред на разговорите в контекста на двустранните отношения. \r\n \r\n Тереза Герова", "date": "2019.10.21", "title": "Protothema: Германия изпрати нота до гръцкото посолство относно претенциите на Атина за репарации"}
{"url": "http://www.focus-news.net/news/2019/10/21/2710508/svetovnoizvestniyat-lekar-d-r-eduard-rosler-shte-iznese-lektsiya-v-plovdiv-na-tema-vrazkata-mezhdu-chrevnoto-funktsionirane-i-detskoto-zdrave.html", "text": "Световноизвестният лекар д-р Едуард Рослер ще изнесе лекция в Пловдив на тема \"Връзката между чревното функциониране и детското здраве\". Това каза за  Радио „Фокус“ – Пловдив  психологът и специалист по ранно детско развитие Лучия Таскова, по чиято инициатива Рослер ще гостува за първи път в града. Лекцията ще се състои от 16.00 часа на 24 октомври, четвъртък, в залата на Общинския съвет в Пловдив, като входът е свободен. Д-р Едуард Рослер вече е идвал в България, за да сподели богатия си опит. Изнасял е лекции в София и Русе в началото на годината, а сега ще посети и Европейската столица на културата, за да разкаже за връзката между чревното функциониране и развитието на централната нервна система при децата.   \r\nД-р Едуард Рослер е лабораторен лекар и собственик на една от най-големите лаборатории в Европа - лаборатория \"Рослер\". Той е сред малкото лекари в света, които изследват наличието и нивата на серотонин и допамин в чревната флора, както и целия микробиом. \r\n„Д-р Рослер е специален с това, че изследва нивата на серотонин и допамин в чревната флора, като всъщност доказва връзката между мозъка и червата. 97 % от серотонина, който е най-важният невротрансмитер, се произвежда в червата. Серотонинът е изключително важен за развитието и нормалното функциониране на мозъка“, каза Таскова. \r\nПсихологът сподели, че когато нейните клиенти прилагат терапевтични протоколи на д-р Рослер, работата с тях се улеснява в голяма степен и е много по-резултатна. „Ние като специалисти търсим комплексен подход, за да може да подобряваме състоянието на тези деца. Има напредък при развитието на децата, следващи методите на д-р Рослер. Регулирайки перисталтиката на червата, се подобряват и когнитивните функции при децата. Както знаем, серотонинът има много функции, като една от тях е регулация на съня. Децата с хиперактивност много често страдат от липса на добър сън. И спазвайки този терапевтичен протокол, подобрявайки съня им, няма как да не се подобри цялостното им състояние“, коментира Лучия Таскова.   \r\nД-р Рослер ще извършва и консултации в деня на своето гостуване в Пловдив – 24 октомври.  \r\nСъбитието в Пловдив ще се състои със съдействието на Община Пловдив и Общинския съвет.  \r\nТони МИХАЙЛОВ", "date": "2019.10.21", "title": "Световноизвестният лекар д-р Едуард Рослер ще изнесе лекция в Пловдив на тема \"Връзката между чревното функциониране и детското здраве\""}
{"url": "http://www.focus-news.net/news/2019/10/21/2710509/d-r-kremena-stoeva-babh-sabrana-e-nalichnata-v-obektite-za-targoviya-na-drebno-riba-zarazena-listeriya-vklyuchitelno-varnata-ot-grazhdanite.html", "text": "Събрана е наличната в обектите за търговия на дребно риба, заразена листерия, включително върната от гражданите. Това каза в интервю на  Агенция „Фокус“  д-р Кремена Стоева, началник отдел в Дирекция контрол на храните в БАБХ. „Тази риба е произведена от производител в Румъния. Изпратена е на българския пазар, тъй като Румъния и България са държави членки на единния европейски пазар. Така че храните, произведени от други държави членки се реализират свободно на целия европейски пазар. Така и тя е достигнала чрез съответната дистрибуция до българския пазар“, каза тя. Стоева подчерта, че всички проверки са приключени. „Гражданите все още имат възможност, която ще продължи достатъчно дълго, да връщат засегнати продукти, които се намират в домовете, на веригите и обектите, от които са закупили рибата. Изтеглени са 252 килограма, замърсена с листерия риба, която е насочена за унищожаване“, каза още Стоева. „Пробата е взета по мониторингова програма от БАБХ. Пробата се води проба по официален контрол. Установено е замърсяване с листерия моноцитогенес, след което са взети незабавни мерки за спиране на реализацията на тази риба и изтеглянето от търговска мрежа“, каза още тя. \r\nТеодора ПАТРОНОВА  \r\n \r\n Пълния текст на интервюто четете по-късно в „Мнение”", "date": "2019.10.21", "title": "Д-р Кремена Стоева, БАБХ: Събрана е наличната в обектите за търговия на дребно риба, заразена листерия, включително върната от гражданите"}
{"url": "http://www.focus-news.net/news/2019/10/21/2710513/ombudsmanat-diana-kovacheva-ima-mnogo-problemi-vav-vrazka-s-vik-uslugite-i-te-tryabva-da-badat-resheni-s-promeni-v-zakonodatelstvoto.html", "text": "Има много проблеми във връзка с ВиК услугите и те трябва да бъдат решени. Това може да стане с промени в законодателството и широко обсъждане на възможностите, които биха могли да доведат до решение, което да удовлетворява гражданите. Това каза омбудсманът Диана Ковачева в предаването „Хоризонт до обед“ по  БНР . „Най-много са жалбите по отношение на водата през летния сезон. Те са свързани най-вече с липсата на вода. По Искърското дефиле най-често, където водоизточниците пресъхват през лятото поради горещината. Там сме изпратили редица препоръки до местните власти за това, че има недостатъчен капацитет на водоизточниците, стара и амортизирала водоснабдителна система и е необходимо да се вземат мерки“, посочи тя.  \r\nПо думите ѝ общото потребление е един от най-честите случаи на оплаквания от гражданите в институцията от много години насам. „Общото потребление се разпределя пропорционално на сметките по индивидуалното потребление в етажната собственост. Това на практика е несправедливо, защото добросъвестните потребители поемат общите сметки наред с тези, които не са добросъвестни. И тук няма решение, защото има и други нерешени проблеми. Общото потребление се начислява на етажната собственост, но понякога причините се дължат на факта, че потребителите не допускат инкасаторите да отчетат и това се начислява на останалите съседи, а има и течове и кражби на вода и т.н. Липсата на индивидуални договори също е проблем, защото общите условия, предоставени от ВиК оператора, не могат да бъдат коментирани. Има доста проблеми. Ние правим проверка по конкретни жалби и се стремим да помагаме“, каза още Ковачева. По думите ѝ по всяка жалба се прави проверка.  \r\nСпоред нея помощите за вода биха могли да са по модела за енергийното подпомагане. „Това е модел, който работи. Трябва да има критерии, които да са свързани с ниските доходи на гражданите и на тяхна база да бъде определяна възможността за помощи за вода. Говорим за социално слаби граждани, които легално са се присъединили към мрежата. \r\nИма редица оплаквания от гражданите, че на места тече ръждива вода. В този период хората плащат като за чиста питейна вода. В този случай те имат и допълнителни разходи за вода, защото не могат да ползват тази, която тече от чешмите. Тук говорим за процедура, за да се констатира в бърз срок, че водата, която тече, не може да се ползва и за периода, в който това е така, да бъде намалявана цената за потребителите“, посочи омбудсманът. \r\n„Смятам, че е редно да се сформира работна група, която да обсъди тези наболели въпроси, защото Наредба 4 за ВиК услугите е от 2004 година. Миналата година сякаш се беше стигнало до промяна в нея, но остана на ниво обществено обсъждане. Трябва да се направи промяна и този въпрос да бъде подновен.  \r\nПо въпроса за единната цена на водата е сезиран Конституционният съд от омбудсмана, жалбата е обявена за допустима и очакваме решение. Има много проблеми във връзка с ВиК услугите и те трябва да бъдат решени. Това може да стане с промени в законодателството и широко обсъждане на възможностите, които биха могли да доведат до решение, което да удовлетворява гражданите. Ще поискам среща с министъра на регионалното развитие и благоустройството, за да обсъдим възможностите за решаването на тези въпроси“, каза още тя.", "date": "2019.10.21", "title": "Омбудсманът Диана Ковачева: Има много проблеми във връзка с ВиК услугите и те трябва да бъдат решени с промени в законодателството"}
{"url": "http://www.focus-news.net/news/2019/10/21/2710510/plyus-info-makedoniya-makron-pristiga-v-skopie-i-tirana-prez-noemvri.html", "text": "Президентът на Франция Еманюел Макрон ще посети Скопие и Тирана през ноември, където ще проведе срещи с премиерите Зоран Заев и Еди Рама, предава скопското електронно издание  „Плюс инфо“ , като се позовава на информация на албанския портал Exit.al. \r\nИзглежда, че със своето посещение френският лидер иска да докаже на двете балкански държави, че европейската им перспектива още съществува и Франция ще им помогне да достигнат тази цел. Дипломатически източник от Тирана заяви, че все още няма детайли за посещението, защото решението за визитата е взето съвсем скоро, пише Exit.al. \r\n \r\nПревод и редакция:", "date": "2019.10.21", "title": "„Плюс инфо“ (Македония): Макрон пристига в Скопие и Тирана през ноември"}
{"url": "http://www.focus-news.net/news/2019/10/21/2710512/tass-rusiya-predade-na-balgariya-za-bezsrochno-polzvane-zemyata-kadeto-se-namira-nasheto-posolstvo.html", "text": "Земята, където се намира сградата на българското посолство в Москва, е предадено на София за безсрочно ползване, като Руската Федерация очаква аналогични действия от българска страна. Това съобщи в понеделник министърът на външните работи на Русия Сергей Лавров на съвместна пресконференция след преговорите с българската му колега Екатерина Захариева, предава  ТАСС . \r\n„Предадох на колегата документи за държавна регистрация на правото на постоянно безсрочно ползване на земята на посолството на България в Русия. Разчитаме на насрещно съдействие на партньорите в решаването на съответстващи въпроси, свързани с обектите на руската държавна собственост в България“, заяви Лавров. \r\n \r\nПревод и редакция:", "date": "2019.10.21", "title": "ТАСС: Русия предаде на България за безсрочно ползване земята, където се намира нашето посолство"}
{"url": "http://www.focus-news.net/news/2019/10/21/2710515/d-r-kremena-stoeva-babh-zakonodatelstvoto-iziskva-vsichki-hrani-koito-se-targuvat-na-pazara-da-badat-bezopasni.html", "text": "Законодателството изисква всички храни, които се търгуват на пазара, да бъдат безопасни. Това каза в интервю на  Агенция „Фокус“  д-р Кремена Стоева, началник отдел в Дирекция контрол на храните в БАБХ. Тя подчерта, че храните, пуснати на пазар, са гарантирано безопасни. „Те подлежат на множество проверки, както от бизнес-оператора, който ги произвежда, така и от бизнес-оператора, който ги предлага и търгува на пазара. А също така БАБХ упражнява мониторинг на храните на пазара, за да се гарантира здравето на потребителя. Всеки консуматор би следвало да бъде сигурен, че купувайки храна от пазара, тя е безопасна“, каза още Стойнева. „България като държава членка търгува на единния европейски пазар, където правилата по отношение производство и търговията на храни са еднакви за всички държави членки. Контролът, който упражняваме върху храните, произведени в други държави членки, е равносилен на контрола, който упражняваме върху храните,  произведени в България“, допълни още Стоева. „Различни са правилата и контролът, който се упражнява към храни, произведени в държави извън ЕС. Това се води внос и подлежи също на по-стриктен контрол. Другите държави, които са извън ЕС, ползват собствено национално законодателство и затова контролът, който се упражнява върху тях и техните храни, е малко по-строг отколкото върху единния европейски пазар“, допълни още тя.   \r\nТеодора ПАТРОНОВА  \r\n \r\n Пълния текст на интервюто четете по-късно в „Мнение”", "date": "2019.10.21", "title": "Д-р Кремена Стоева, БАБХ: Законодателството изисква всички храни, които се търгуват на пазара, да бъдат безопасни"}
{"url": "http://www.focus-news.net/news/2019/10/21/2710514/dvama-postradali-pri-katastrofata-na-izhoda-na-zlatitsa-sa-v-klinikata-po-hirurgiya-na-umbal-sv-anna-sofiya-drugi-dvama-sa-osvobodeni-za-domashno-lechenie.html", "text": "Жена, пострадала при катастрофата на изхода на град Златица, е с парциален пнемвмоторакс, фрактура на ребра, полифрагментна фрактура на скапула. Това съобщиха от пресцентъра на  УМБАЛ \"Св. Анна\"-София . Жената е хоспитализирана в Клиниката по хирургия на болницата. Младеж, опериран в Клиниката по хирургия на УМБАЛ \"Св. Анна\"-София АД, е с пневмо перитонеум. Хоспитализиран е в клиниката. Други двама младежи са с травми на меки тъкани. Единият има и фрактура на ос на трикветрум и е шинириан. И двамата са освободени за домашно лечение. \r\nОколо 08.30 ч. в Спешното отделение на УМБАЛ \"Св. Анна\" са приети четирима пациенти (трима младежи и една жена), пострадали при катастрофата.", "date": "2019.10.21", "title": "Двама пострадали при катастрофата на изхода на Златица са в Клиниката по хирургия на УМБАЛ \"Св. Анна\"-София, други двама са освободени за домашно лечение"}
{"url": "http://www.focus-news.net/news/2019/10/21/2710517/uchastnik-v-telefonni-izmami-za-nad-50-000-leva-e-zadarzhan-pri-spetsoperatsiya-na-gdnp-odmvr-sliven-i-odmvr-pleven.html", "text": "Участник в телефонни измами за над 50 000 лева е задържан при спецоперация на ГДНП, ОДМВР-Сливен и ОДМВР-Плевен. Това съобщиха от пресцентъра на  МВР . Работата по образуваните досъдебни производства продължава под надзора на Районна прокуратура (РП)-Сливен и РП-Никопол. \r\nВ хода на проведена на 18 октомври т. г. операция на място е задържан 50-годишен жител на с. Боров дол, обл. Сливен, участник в схема за телефонна измама. Действията са осъществени от служители от ГД „Национална полиция“, ОДМВР-Сливен и ОДМВР-Плевен. В резултат на професионалните полицейски действия  той е заловен в гр. Сливен в момент на вземане на парите от извършена същия ден измама  за сумата от около 7700 лева спрямо възрастна жена от с. Гавраилово, обл. Сливен. Според събраните първоначални данни мъжът е изпълнявал ролята на куриер/муле в престъпната схема. По случая е образувано досъдебно производство по описа на ОДМВР-Сливен. При проведените действия по разследването са намерени и иззети мобилни телефони и СИМ-карти, както и други вещи, свързани с престъпната дейност на мъжа. \r\nУстановена е съпричастност на задържания към още три измами, извършени в периода 23 септември - 14 октомври т. г. на територията на Плевенска и Благоевградска област на обща стойност над 50 000 лева. \r\n50-годишният мъж е привлечен като обвиняем по досъдебното производство на Районно управление на МВР-Сливен и е задържан за срок до 72 часа, като днес предстои да бъде поискано от съда да му бъде наложена постоянна мярка за „Задържане под стража“. \r\nРаботата по случая продължава под надзора на РП-Сливен и РП-Никопол.", "date": "2019.10.21", "title": "Участник в телефонни измами за над 50 000 лева е задържан при спецоперация на ГДНП, ОДМВР-Сливен и ОДМВР-Плевен"}
{"url": "http://www.focus-news.net/news/2019/10/21/2710511/afp-erdogan-obvini-zapada-che-zastava-na-stranata-na-teroristite.html", "text": "Държавният глава на Турция Реджеп Тайип Ердоган обвини западните държави заради отказа им да подкрепят новата, трета по ред военна операция на Анкара в Северна Сирия, като заяви, че те „застават на страната на терористите“, предава  AFP . \r\n„Можете ли да си представите, че целият Запад застана до терористите и всички ни нападнаха, включително държави-членки на НАТО и държави от Европейския съюз\", подчерта Ердоган в реч на икономически форум, който се провежда в Истанбул. \r\n \r\n Тереза Герова", "date": "2019.10.21", "title": "AFP: Ердоган обвини Запада, че „застава на страната на терористите“"}
{"url": "http://www.focus-news.net/news/2019/10/21/2710516/pregled-na-mezhdunarodnite-novini-do-1300-chasa-agentsiya-fokus.html", "text": "Земята, където се намира сградата на българското посолство в Москва, е предадено на София за безсрочно ползване, като Руската Федерация очаква аналогични действия от българска страна. Това съобщи в понеделник министърът на външните работи на Русия Сергей Лавров на съвместна пресконференция след преговорите с българската му колега Екатерина Захариева, предава  ТАСС . \r\n„Предадох на колегата документи за държавна регистрация на правото на постоянно безсрочно ползване на земята на посолството на България в Русия. Разчитаме на насрещно съдействие на партньорите в решаването на съответстващи въпроси, свързани с обектите на руската държавна собственост в България“, заяви Лавров. \r\n*** \r\n \r\n  Работата по второто разклонение на „Турски поток“ ще бъде завършена в срок през 2020 година, съобщи министърът на външните работи на Русия Сергей Лавров на съвместна пресконференция след преговорите с българската си колега Екатерина Захариева в Москва, предава  ТАСС . \r\n„Нашите български колеги ни информираха за началото на строителството на инфраструктурата за транспортиране на газ по второто разклонение на „Турски поток“. Както съобщи госпожа министърът, съответстващата церемония с участието на премиера на България и посланика на Руската Федерация в България се е състояла буквално днес“, заяви Лавров. „Партньорите подчертаха, че работата, както е планирано, ще бъде завършена в срок през 2020 година“. \r\n*** \r\n \r\n  Държавният глава на Турция Реджеп Тайип Ердоган обвини западните държави заради отказа им да подкрепят новата, трета по ред военна операция на Анкара в Северна Сирия, като заяви, че те „застават на страната на терористите“, предава  AFP . \r\n„Можете ли да си представите, че целият Запад застана до терористите и всички ни нападнаха, включително държави-членки на НАТО и държави от Европейския съюз\", подчерта Ердоган в реч на икономически форум, който се провежда в Истанбул. \r\n*** \r\n \r\n  Министерството на външните работи на Германия изпрати лаконична дипломатическа бележка с обем от една страница до гръцкото посолство в Берлин, в която подчертава, че въпросът за репарации за Втората световна война не подлежи на обсъждане, съобщава електронното издание на атинския вестник  Protothema .  \r\nС нотата Берлин отхвърли неотдавнашното искане на Гърция по този въпрос, като повтори твърдата позиция на германските следвоенни правителства, че въпросът с репарациите е уреден законово. \r\nГоворител на външнополитическото ведомство в Берлин заяви, че Германия признава своята политическа и морална отговорност за престъпленията, извършени в Гърция през Втората световна война. „Надяваме се да продължим пътя на помирение с Гърция, започнат от предишни поколения\", става ясно от изпратения текст. \r\nОт самото начало на повдигането на въпрос Берлин се опита да създаде впечатлението, че позицията му е „гравирана в камък“ и не подлежи на промяна. Целта на германската страна е да възпрепятства новата гръцка инициатива на правителството на СИРИЗА, която впоследствие беше подкрепена от правителството на „Нова демокрация“. Исканията за репарации са рядък случай в историята на Гърция, при който всички политически партии споделят единна позиция.  \r\nГръцкият премиер Кириакос Мицотакис и външният министър Никос Дендиас подчертаха по време на посещенията си в Берлин, че исканията на Атина за обезщетение все още са в сила и са в дневния ред на разговорите в контекста на двустранните отношения. \r\n*** \r\n \r\n  Председателят на Камарата на общините Джон Бъркоу може да осуети плановете на премиера на Обединеното кралство Борис Джонсън, който призова депутатите в парламента за „смислен вот“ в подкрепа на споразумението за Брекзит, което постигна с Европейския съюз, предава  Sky News . \r\nВъзможно е обаче Бъркоу да блокира хода на правителството и да постанови, че вотът не може да се повтори толкова скоро – само два дни след първото гласуване.  \r\nМиналата седмица Бъркоу заяви пред депутатите, че „очевидната цел\" на вота в понеделник е „обезсилване или премахване на ефекта от поправката от сър Оливър Летуин, което означава, че депутатите ще откажат одобрението си за сделката на Джонсън“.  \r\nАко Бъркоу не попречи на Джонсън, фокусът ще премине към правителството, което внася своя законопроект за оттегляне пред депутатите по-късно през деня - с гласуване на второто му четене във вторник. \r\nМинистрите настояват, че имат необходимата подкрепа, за да прокарат споразумението в Камарата на общините, но ситуацията остава твърде неясна. \r\n*** \r\n \r\n  За седма поредна нощ хиляди излязоха по улиците на каталунската столица Барселона, но за разлика от предходните, последният протест премина спокойно и без инциденти, предава германският телевизионен канал  ZDF . \r\nУточнява се, че участниците в демонстрацията са се събрали пред централното полицейско управление за т.нар. седящ протест. Както и в предходните дни, демонстрантите скандираха „Свобода за политическите затворници“ и „Вън окупаторите“. Правоохранителните органи не съобщават за безредици. \r\n*** \r\n \r\n  Електронното издание на близкия до опозиционната ВМРО-ДПМНЕ скопски вестник  „Вечер“  публикува статия за резултатите от лидерската среща във Водно, проведена в неделя по инициатива на държавния глава на югозападната ни съседка Стево Пендаровски, като отбелязва, че „властта на СДСМ върви към край“.  \r\nСлед срещата премиерът и председател на СДСМ Зоран Заев информира за постигнат консенсус – предсрочни парламентарни избори на 12 април догодина. Това означава – съгласно Пържинския договор, че той ще се оттегли от поста министър-председател на 3 януари 2020 г.  \r\nОсвен Заев, на срещата с Пендаровски присъства и лидерът на ВМРО-ДПМНЕ Християн Мицковски, както и председателите на „Демократичен съюз за интеграция“ (ДСИ) Али Ахмети, на БЕСА на Билал Касам, на „Алианс за албанците“ Зиядин Села, на „Алтернатива“ Африм Гаши и Демократическа партия на албанците (ДПА) Мендух Тачи.  \r\nПендаровски на свой ред отбеляза, че лидерите, присъстващи на срещата, са постигнали ясен консенсус отностно започването на преговорите за присъединяването на Северна Македония към Европейския съюз възможно най-скоро.  \r\nМицковски не направи изявление пред медиите след срещата на ръководството във вилата Водно, но написа в социалната мрежа „Фейсбук“: „Край на срама, несправедливостите и връщането назад, което донесе Зоран Заев и неговото правителство. От 3 януари ще има техническото правителство - до изборите на 12 април. Въпреки че времената са трудни, изборът никога не е бил по-ясен. Заедно вървим към голяма победа, която ще доведе до възстановяване на Македония\". \r\n*** \r\n \r\n  Държавният глава на САЩ Доналд Тръмп обмисля оставането на американски военен контингент от около 200 души в източната част на Сирия, съобщава вестник  The New York Times . \r\nСпоред източниците на изданието, най-вероятно в Сирия ще останат спецсили, които да участват в борбата срещу близкоизточната радикална групировка „Ислямска държава“ и да „блокират придвижването на руските сили и сирийските правителствени формирования“ към районите, в които има залежи на петрол. Изданието посочва, че американските военни вероятно ще помагат на кюрдите да поддържат контрола над тези райони. \r\nПо информация на NYT американският контингент може да бъде разположен по границата между Сирия и Ирак. Във Вашингтон вече е обсъден този вариант, разкриват източниците на изданието. Припомня се обаче, че досега Тръмп многократно променяше плановете си за Сирия. \r\nНа 9 октомври Турция стартира нова, трета по ред военна операция в Северна Сирия – „Извор на мира“, която започна с въздушни удари по позициите на кюрдските сили. Целта на операцията е да се създаде буферна зона, която трябва да се превърне в защитен пояс за турската граница. Според плана на Анкара така сирийските бежанци ще могат да се върнат в родината си. Дамаск осъди действията на Анкара, които станаха възможни след съгласуване на позициите на президента на Турция Реджеп Тайип Ердоган и американския държавен глава Доналд Тръмп. \r\nНа 13 октомври американският министър на отбраната Марк Еспер обяви, че САЩ започват изтеглянето на около 1000 американски войски от Северна Сирия във връзка с турската офанзива. На 17 октомври САЩ и Турция постигнаха споразумение за прекратяване на военните действия за 120 часа, така че кюрдските части в коалицията на сирийските сили да напуснат граничната зона за сигурност, създадена от Анкара. \r\n***", "date": "2019.10.21", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/10/21/2710519/premierat-boyko-borisov-pristigna-v-knezha.html", "text": "Премиерът Бойко Борисов пристигна в Кнежа, където ще извърши проверка на напредъка на строителните дейности по разширяване на газопреносната инфраструктура на \"Булгартрансгаз\" ЕАД, предаде репортер на  Агенция \"Фокус\" . В инспекцията участват и енергийният министър Теменужка Петкова. \r\n \r\nТеодора ПАВЛОВА", "date": "2019.10.21", "title": "Премиерът Бойко Борисов пристигна в Кнежа"}
{"url": "http://www.focus-news.net/news/2019/10/21/2710518/advokatite-na-banev-poiskaha-da-bade-prerazgledana-myarkata-mu-za-neotklonenie-zadarzhane-pod-strazha.html", "text": "Адвокатите на подсъдимия Николай Банев поискаха да бъде преразгледана мярката му за неотклонение „Задържане под стража“, предаде репортер на  Агенция „Фокус“ . Като причина те посочиха невъзможността на подсъдимия да се грижи за жена си – Евгения Банева, за която стана ясно, че се лекува от онкологично заболяване, както и за децата си. Защитата му е на мнение, че евентуален домашен арест не би възпрепятствал по никакъв начин хода на делото. Според Прокуратурата единствената адекватна мярка срещу Николай Банев е „Задържане под стража“, тъй като има реална опасност той да се укрие или да извърши ново престъпление. Освен това държавният орган посочи, че към подсъдимия има и обвинение за закана за убийство, както и за лъжесвидетелство. \r\nЗорница КОСТАДИНОВА", "date": "2019.10.21", "title": "Адвокатите на Банев поискаха да бъде преразгледана мярката му за неотклонение „Задържане под стража“"}
{"url": "http://www.focus-news.net/news/2019/10/21/2710521/gd-granichna-politsiya-trafikat-na-gkpp-kapitan-andreevo-e-silno-intenziven-na-izhod-za-tovarni-avtomobili-natovareno-e-dvizhenieto-na-izhod-za-kamioni-na-lesovo-i-dunav-most-2.html", "text": "Трафикът на ГКПП \"Капитан Андреево\" на границата с Република Турция е силно интензивен на изход за товарни автомобили, по данни към 13.00 часа. Това съобщиха от  ГД \"Гранична полиция\" . На ГКПП \"Лесово\" трафикът е интензивен на изход за товарни автомобили. На ГКПП \"Дунав мост-Видин\" на границата с Румъния трафикът също е интензивен на изход за товарни автомобили.  \r\nПреминаването през всички контролно-пропускателни пунктове на границите със Сърбия, Северна Македония и Гърция се осъществява нормално.", "date": "2019.10.21", "title": "ГД \"Гранична полиция\": Трафикът на ГКПП \"Капитан Андреево\" е силно интензивен на изход за товарни автомобили, натоварено е движението на изход за камиони на \"Лесово\" и \"Дунав мост 2\""}
{"url": "http://www.focus-news.net/news/2019/10/21/2710506/ramzan-kadirov-shte-osigurim-mesta-v-grobishtata-na-izbyagalite-ot-siriya-teroristi.html", "text": "Главата на Чечня Рамзан Кадиров заяви, че неговата република има готовност да се противопостави на бойците от терористичната групировка „Ислямска държава“ (ИД) в случай, че те успеят да избягат в Северен Кавказ след плена си в Сирия. Заявлението на Кадиров бе направено на фона на постъпващите от Сирия съобщения за бягството на част от джиадистите от ИД с техните семейства от затворите в североизточната част на арабската република заради отказа на атакуваните от турската армия кюрдски формирования да охраняват намиращите се в плен терористи, предава руската агенция  EA Daily . \r\n„Чеченската република е готова да обезпечи сигурността в нашия регион, имаме подготвен спецподразделения. Ние не сме тези, които бяхме през 1999 година... Ще ги приемем с удоволствие, но в театъра или гробищата. Все още не е ясно за къде ще им дадем билети“, иронизира главата на Чечения в ефира на Первий канал. \r\nОсвен това той разкритикува остро политиката на западните страни, която, според него, способства съществуването на терористичните организации. Кадиров е убеден, че става въпрос не за обикновени ислямисти, „които са поискали да образуват своя държава“, а за хора, подготвени от западните спецслужби. \r\n„Да, те се разбягаха в Сирия, но така или иначе техните стопани ще ги съберат и ще ги използват срещу нас. Те са получили задача от Америка, Запада и Европа да развалят нашата суверенна държава“, уверен е главата на Чечня. \r\nКадиров предаде и думите на местните жители на севернокавказката република, които служат в Сирия. Както казват те, жителите на Арабската република „със сълзи на очи“ се приближават до руските войници и ги молят да не напускат страната.  \r\n \r\nПревод и редакция:", "date": "2019.10.21", "title": "Рамзан Кадиров: Ще осигурим места в гробищата на избягалите от Сирия терористи"}
{"url": "http://www.focus-news.net/news/2019/10/21/2710524/momiche-e-bilo-iznasileno-v-sofiya-izvarshitelite-sa-zadarzhani.html", "text": "Момиче е било изнасилено в София, извършителите са задържани. Това съобщиха за  Агенция „Фокус“  от  СДВР . Случаят е от края на миналата седмица. Има задържани двама непълнолетни младежи. Образувано е досъдебно производство, което в последствие е преобразувано в следствено дело, тъй като извършителите са непълнолетни. \r\n.", "date": "2019.10.21", "title": "Момиче е било изнасилено в София, извършителите са задържани"}
{"url": "http://www.focus-news.net/news/2019/10/21/2710522/sport-georgi-dermendzhiev-e-noviyat-trenyor-na-balgariya-po-futbol.html", "text": "Първият вицепрезидент на Българския футболен съюз в оставка Йордан Лечков заяви, че Георги Дерменджиев вече може да се счита за селекционер на националния отбор. „Георги Дерменджиев е новият старши треньор на България. Всичко е уточнено, той вече е селекционер. Утре ще довършим нещата документално“, заяви Лечков. Дерменджиев за последно", "date": "2019.10.21", "title": "Спорт: Георги Дерменджиев е новият треньор на България по футбол"}
{"url": "http://www.focus-news.net/news/2019/10/21/2710520/mestni-izbori-2019-kiril-vaklinov-sazdavaneto-na-elektronna-obshtina-e-edin-ot-osnovnite-ni-prioriteti-za-blagoevgrad.html", "text": "Основните приоритети, които сме си поставяли като жители на Община Благоевград и като сдружение са няколко. Това каза в интервю за  Радио „Фокус“ – Пирин  Кирил Ваклинов, кандидат за общински съветник от гражданската квота в листата на ПП АБВ. Той подчерта, че винаги са настоявали за създаването на Индустриална или Икономическа зона, която ще има за цел привличането на инвеститори, които ще могат да открият работни места. „Всички знаем и коментираме, че след затварянето на „Булкартабак“ – Благоевград се получи огромен вакуум не толкова в работата, колко във възнагражденията, тъй като там те бяха най-високи  за територията на нашата община. В момента, в който тази компания, това предприятие спря да работи, то нямаше как това да не се почувства чисто финансово в рамките на нашия град. Затова ѝ един от големите проблеми, който започна да се решава, бе свързан със създаването на голяма икономическа, а защо не и индустриална зона“, каза още Ваклинов. Той добави, че друг от приоритетите, който са си поставяли винаги, е създаването на електронна община. „На пръв поглед това изглежда елементарно казано, но всъщност е изключително сложен процес. Нашата основна идея е да може в Община Благоевград изцяло да се подават и получават документи по електронен път. Тоест да не бъде необходимо физическо присъствие на фирмата или на човек в самата община. Разбира се, това е свързано с вътрешна система за контрол. Това ще рече – един пореден номер да не може да превари друг. Тоест, никой общински служител да не може да задържи или забави една преписка за сметка на друга“, коментира Ваклинов. Той обясни, че ако тя не може да бъде приключена или трябва да бъде приключена с отрицателен отговор, то служителя първо трябва да обработи нея, а след това да дойде следващата поред. По думите на Ваклинов, това е изключително важно за гражданите, защото сме свидетели на едно недостатъчно бързо обслужване. „Да не кажа, че отделни случаи се бавят по няколко месеца. Служители в общинска администрация твърдят, че са затрупани с работа, а в същото време получаваме сигнали от граждани, че на някои хора преписките минават много бързо“, посочи Ваклинов. Той отбеляза, че имат и една специфична идея, която не знае дали ще получи разбиране да се реализира. Ваклинов уточни, че става дума за създаването на звено за насърчаване на дребния и среден бизнес, което може да се стори сложно за гражданите, но всъщност е елементарно. „Възможно най-опростения модел, който аз си представям е да се създаде една стая, едно помещение с трима души общински служители, които просто излизат сутрин и започват да питат собствениците на магазини, заведения, табаци и въобще на всичко, което може да си представите, от какво имат нужда. Това е една американска практика, чрез която общински и данъчни служби подпомагат в началото и в последствие бизнеса на конкретни хора. Например ако на едно място има климатик, който капе на входа на съответния магазин, то на друго място ще се наложи да се смени една плочка или да се посади един храст. Всички тези дребни  неща изключително много дразнят гражданите, а също така тормозят собствениците на дребен и среден бизнес. Това е нормално, защото на този етап общината не показва необходимото уважение и желание да помогне на тези хора. Тук въобще не коментираме данъчни облекчения, което може да бъде перифразирано в различни степени.  Тук говорим за едно елементарно, много човешко отношение към хората, които се занимават с дребен бизнес. Това са основните приоритети на цялата ни листа“, заяви Ваклинов. Той каза още, че имат и една точка, която „виси“ вече над 10 години. „Ще продължаваме да настояваме за намаляване такса смет за фирмите до 4 промила. В Република България под давление на Европейския съюз (ЕС) бе променен Закона за изчисляване на такса смет, но той не е реализиран, тоест ще се действа по старите нормативни норми. Според тези норми таксата смет зависи от стойността на имота. Всъщност навсякъде в нормалните държави, таксата смет зависи от количеството отпадъци, които изхвърляш. Тоест ако  в едно село или една махала няма кофа за боклук и не се е качвала сметосъбираща техника, то там не може да се дължат пари, защото услугата не е доставена“, коментира Ваклинов. Той заяви, че там, където има по-голямо количество боклук, което е събрано, то съвсем естествено е да се повиши такса смет. „Не е редно в централна градска част, един магазин, който генерира по-малко боклук от едно домакинство, да плаща 10 – 20 пъти по-висока такса, отколкото това, което плащат гражданите. Ако бъдем избрани за общински съветници, то ще настояваме тази несправедливост да бъде премахната“, подчерта Ваклинов.  \r\nЛивия НИНОВА", "date": "2019.10.21", "title": "Местни избори 2019: Кирил Ваклинов: Създаването на електронна община е един от основните ни приоритети за Благоевград"}
{"url": "http://www.focus-news.net/news/2019/10/21/2710525/tass-lavrov-prie-pokanata-na-balgarskiya-vanshen-ministar-da-poseti-stranata.html", "text": "Министърът на външните работи на Руската федерация Сергей Лавров прие поканата на вицепремиера и външен министър на България Екатерина Захариева да посети страната, предав  TACC . \r\n„Приемам тази покана с удоволствие и признателност\", заяви Лавров след разговори с българския си колега. \r\nМосква е благодарна на българските власти, които създават добри условия за изучаване на руския език, отбеляза Лавров. \r\n„Изразихме признателност към българското правителство за предприетите мерки за създаване на благоприятни условия за изучаване на руски език, който от около 10 години остава вторият най-популярен чужд език в България\", подчерта първият дипломат на Москва. \r\n„Радваме се, че българската младеж демонстрира висок интерес към получаване на висше образование в Русия. Тази учебна година 230 студенти от България бяха записани в руски университети и ще бъдат обучавани за сметка на федералния бюджет. От своя страна няколкостотин руски граждани учат в университети в България \", отбеляза още Лавров. \r\nОсвен това Лавров очаква държавната корпорация „Росатом\" да има добри шансове в търга за възобновяване на строителството на АЕЦ „Белене\" в България. \r\n„Росатом“ е готов да участва в процедурите за избор на изпълнител за възобновяване на строителството на атомната електроцентрала в Белене. Разчитаме на добрите шансове на нашата държавна корпорация, като се има предвид, че именно тя е производителят на ядрените реактори и авторът на технологиите в този проект“. \r\nПрез 2006 г. „Атомстройекспорт“ (част от групата на компаниите „Росатом“) спечели международен търг за изграждането на два енергийни реактора, оборудването бе доставено на обекта в Белене, но през 2009 г. той беше спрян и през март 2012 г. София отказа строителството му. През май 2018 г. обаче българският премиер Бойко Борисов обяви, че страната възнамерява да възобнови проекта и през 2019 г. бе обявен търг за изграждането на атомната електроцентрала. Процедурата за избор на стратегически инвеститор беше публикувана на 22 май 2019 г. в официалния вестник на Европейския съюз. Срокът на приключването на процедурата е 12 месеца от датата на публикуването. \r\n \r\n Тереза Герова", "date": "2019.10.21", "title": "ТАСС: Лавров прие поканата на българския външен министър да посети страната"}
{"url": "http://www.focus-news.net/news/2019/10/21/2710528/bivshiyat-makedonski-vanshen-ministar-antonio-miloshoski-v-intervyu-za-faz-ima-nachini-da-varnem-staroto-konstitutsionno-ime.html", "text": "В интервю за германския национален ежедневник  Die Frankfurter Allgemeine Zeitung  бившият министър на Македония в първото правителство на премиера Никола Груевски – Антонио Милошоски, подчерта, че процесът на разширяване на Европейския съюз е „клинично мъртъв“, надеждите на страната за членство в Общността отслабват и че съществуват – макар и сложни – начини за връщане на старото й конституционно име. \r\n \r\n Г-н Милошоски, Вие бяхте говорител на кампанията срещу промяната на името на Македония на Северна Македония миналата година. Тя предупреждаваше, че преименуването ще доведе до загуба на част от идентичността на страната, без при това да отвори пътя към Европейския съюз. Това бе потвърдено, поне засега, на срещата на върха на ЕС в Брюксел. Каква ще е реакцията в Северна Македония? \r\n \r\nПодписването на важно споразумение, без да обръщате внимание на силни гаранции, е като да приемете ампутация на крака, без първо да получите второ и трето мнение от други лекари. Ако направите тази грешка, кракът си отива - без значение колко дълго ще надвате вой след това. За съжаление, нашето правителство направи точно такава грешка. То подписа договор с Гърция, съгласно който Македония направи безпрецедентни отстъпки. Гражданите на страната ни бяха манипулирани: бяха убедени, че подобно споразумение ще гарантира членството ни в ЕС. Такава беше пропагандата преди референдума за смяна на името. Но реалността е, че Франция и някои други държави разглеждат разширяването на ЕС не като приоритет, а като тежест. При такива обстоятелства пълноправното членство в ЕС е изключено през следващото десетилетие - а може би и за по-дълго. \r\n \r\n Подобно на Вашата партия, ВМРО-ДПМНЕ, мнозина продължават последователно да използват старото държавно име на Македония. Трябва ли Вашата партия да спечели следващите избори и дори да състави правителство: ще се опитате ли да отмените промяната на името? \r\n \r\nИма начини да върнем старото конституционно име на държавата ни. Всички те обаче са много сложни. Една от възможностите е Конституционният ни съд да обяви споразумението с Гърция за нищожно. Това може да стане въз основа на миналогодишния референдум, в който нямаше мнозинство за премахването на старото име. Тогава членовете на нашия парламент гласуваха да за промяна на името под принуда, заплахи и изнудване, срещу тяхната свободна воля. Те са бяха заплашени от лишаване от свобода от Специализираната прокуратура и съдиите под контрола на правителството, в случай че не подкрепят за промяната на името. Ако намерят смелостта да свидетелстват за това публично и да се обърнат към прокурора след смяна на правителството, това може да промени настроенията и да позволи на мнозинството от две трети в парламента да въведе отново старото име в Конституцията. \r\n \r\n Но това са, както сам казвате, малко вероятни сценарии.  \r\n \r\nКаквото и да се случи, едно вече е ясно: нашите граждани наричат страната Македония и ще продължат да я наричат така, както са свикнали исторически и в съответствие с правото им на свобода на изразяване. Наложените решения няма да надживеят волята на гражданите.  \r\n \r\n В момента процесът на преговори за присъединяване към ЕС е пълен с възможности за вето и блокади. Не налага ли точно това той да бъде реформиран? \r\n \r\nПроцесът на разширяване е клинично мъртъв. Следващите две до три години ще покажат дали има политическа воля в ЕС да го активизират чрез реформи. Политиката за разширяване на ЕС няма стратегическа яснота. За Сърбия, Черна гора, Албания и Македония всяка година става все по-трудно да повярват в перспектива за пълноправно членство и съответно да приведат политиките си в съответствие. Следователно нашите държави трябва да призовават за яснота на една от следващите срещи на върха на ЕС по Западните Балкани. Наивните обещания не са достатъчни. Един от начините за подкрепа на необходимите реформи в Западните Балкани, а не само чрез използване на празни думи, е да се позволи на региона да участва, поне отчасти, в структурната помощ, предоставена от Кохезионния фонд на ЕС. \r\n \r\n \r\n Тереза Герова", "date": "2019.10.21", "title": "Бившият македонски външен министър Антонио Милошоски в интервю за FAZ: Има начини да върнем старото конституционно име"}
{"url": "http://www.focus-news.net/news/2019/10/21/2710526/ministarat-desislava-taneva-shte-uchastva-v-godishna-konferentsiya-na-tema-za-chisto-zemedelie-i-sigurna-okolna-sreda-na-22-oktomvri.html", "text": "Министърът на земеделието, храните и горите Десислава Танева ще участва в Годишна конференция на тема „За чисто земеделие и сигурна околна среда“ на 22 октомври. Това съобщиха от пресцентъра на  Министерството . Събитието ще се проведе от 10:00 ч. в зала „Голям Колегиум“. По време на конференцията ще бъдат представени резултатите от Системата за събиране и управление на опаковки от продукти за растителна защита на Асоциация растителнозащитна индустрия България /АРИБ/, както и ще бъде връчена специална награда “Най-отговорен земеделски стопанин” за 2019 г. \r\nКонференцията е организирана от АРИБ, като в нея ще вземат участие представители на научните среди, земеделски асоциации, както и членове на Европейската асоциация за растителна защита (ECPA).", "date": "2019.10.21", "title": "Министърът  Десислава Танева ще участва в Годишна конференция на тема „За чисто земеделие и сигурна околна среда“ на 22 октомври"}
{"url": "http://www.focus-news.net/news/2019/10/21/2710529/simeon-tsvetkov-vazhno-e-shofyorite-da-sa-nayasno-s-riskovete-i-situatsiite-koito-mogat-da-vazniknat-po-vreme-na-pat.html", "text": "Важно е шофьорите да са наясно с рисковете и ситуациите, които могат да възникнат по време на път. Това каза за дневния информационен блок „Добър ден“ на  Радио „Фокус“  Симеон Цветков, победител в първото международно състезание за млади шофьори, което се проведе в Любляна. Добре е хората да знаят как да реагират в тежки ситуации и инциденти поне на теория, затова е положително участието в кампании на БЧК, обясни той и уточни, че не трябва да забравяме, че няма нищо сигурно и е необходимо внимание и концентрация по време на шофиране. Според него движението по пътищата ще се подобрява след кампании като тези на Съюза на българските автомобилисти. Мерките за сигурност не бива да бъдат пренебрегвани, а изправността на автомобилите е задължителна, каза още той. Българският отбор спечели 1-во, 3-то и 5-то място на първото международно състезание за млади шофьори, припомни Цветков. Състезанието е включвало около 5 дисциплини, участниците са били разделени на отбори, във всеки от който е имало представител на страната, която представлява. Участниците са били 12 на брой и са представяли България, Полша, Словения и Сърбия. Подборът първоначално е бил с теоретичен текст, обясни Симеон Цветков. Той разказа, че от малък има страст към автомобилите и изрази увереност, че би продължил да се развива в тази сфера. \r\nВеселка ИВАНОВА", "date": "2019.10.21", "title": "Симеон Цветков: Важно е шофьорите да са наясно с рисковете и ситуациите, които могат да възникнат по време на път"}
{"url": "http://www.focus-news.net/news/2019/10/21/2710530/v-smolyan-be-otkrit-parviyat-funktsionirasht-oblasten-tsentar-za-obuchenie-po-bezopasnost-na-dvizhenieto-po-patishtata.html", "text": "В Смолян бе открит първият функциониращ Областен център за обучение по безопасност на движението по пътищата, предаде репортер на  Радио „Фокус“ – Смолян . На събитието присъстваха народният представител д-р Красимир Събев, областният управител на Смолян Недялко Славов, секретарят на община Смолян Момчил Николов, Анжелина Тотева – зам.-председател на Държавната агенция „Безопасност на движение по пътищата“, Мария Семерджиева –началник РУО – Смолян, директори на образователни институции и директора на ОД на МВР Николай Димов. \r\nДиректорът на ОУ „Проф. д-р Асен Златаров“ – Смолян Николай Колев заяви, че днес е празник на училището, защото се дава начало на първия Център за обучение по безопасност на движението по пътищата в страната. „Училището ни има твърде големи традиции в обучението по безопасност на движението и в участието във викторината „Да опазим децата на пътя“ и може би това е една от причините именно нашето училище да бъде избрано за израждането на такъв областен център. Мисля, че от придобивката ще се възползват учениците от 1 до 7 клас от цялата област, защото много важно е обучението да бъде изведено извън класните стаи и да е максимално интеркативно. Важно е да се създават практически навици на децата за безопасно поведение на пътя. Изграждайки навиците от ранна възраст, по-късно тези деца ще станат дисциплинирани водачи на МПС“, посочи Колев. \r\nНародният представител д-р Красимир Събев заяви, че такава инициатива дава сигурност, че нашите деца ще бъдат възпитани по начин, по който да имат инстинкт за самосъхранение. „Знаем, че травмите по пътищата са бич за цялата страна. Дано тази инициатива възпита децата ни в правилна посока, за да имам навици и да се пазят“, отбеляза д-р Събев и пожела Областният център да заработи в пълната си мощност и хората да не страдат по пътищата. \r\nОбластният управители на Смолян Недялко Славов благодари за откриването на Центъра и за инициативата и подкрепата на училищното ръководство, МОН , Държавната агенция „Безопасност на движение по пътищата“ и община Смолян. „Със съвместните си усилия те направиха реализацията на тази чудесна инициатива. В реална среда децата ни ще се обучават да спазват правилата за движение. Ако нарушаваме правилата на пътя това често води до инциденти с фатален край или тежки последици, а чрез тази площадка и центъра, нашите деца ще формират толерантно и отговорно поведение, което не създава опасности за учениците в движението. Инициативата е пример как образованието отговаря на актуалните изисквания на времето и как справянето с един сериозен обществен проблем кара всички институции да си взаимодействат . Това е пътят, но наистина образованието е в центъра и неслучайно то е наш управленски приоритет“, допълни Славов. \r\nСекретарят на община Смолян Момчил Николов заяви, че за община Смолян децата и младите хора са били винаги от първостепенно значение и това е още една стъпка в правилната посока. Той изказа своята благодарност към МОН и РУО – Смолян за това, което се случва и отбеляза, че когато институциите са заедно, нещата вървят в правилната посока. \r\nАнжелина Тотева – зам.-председател на Държавната агенция „Безопасност на движение по пътищата“ заяви пред присъстващите, че над 5000 деца ще могат са се обучават за безопасност на движението по пътищата. Тя изрази надежда, че в Центъра те ща бъдат подготвени за участието им в движението и ще има по-малко жертви на пътя. \r\nИзграждането на Центъра се осъществява с подкрепата на Община Смолян. Той  ще се използва от учениците от І – VІІ клас на територията на област Смолян. В него ще се провежда изнесено обучение по безопасност на движението по пътищата с цел създаване на трайни умения и предотвратяване на възникнали инциденти с участието на ученици. Центърът  се състои от площадка по безопасност на движението, с необходимите знаци и светофари. Закупени са електромобил, мотопеди и велосипеди. Оборудвани са три специализирани кабинета с компютърна техника и подходящи дидактични материали. \r\nИзграждането на Областния  център за обучение по безопасност на движението по пътищата – гр. Смолян е на стойност 154 779 лв.,  осигурени от Министерството на образованието и науката и е първият по рода си функциониращ такъв. \r\n \r\nНели ГЕРГЬОВСКА", "date": "2019.10.21", "title": "В Смолян бе открит първият функциониращ Областен център за обучение по безопасност на движението по пътищата"}
{"url": "http://www.focus-news.net/news/2019/10/21/2710533/66-godishen-mazh-ot-varshets-e-nastanen-s-komotsio-v-montanskata-bolnitsa-sled-sprechkvane-sas-saseda-si.html", "text": "На 20 октомври, в 10.00 ч. пред двор на къща в град Вършец е възникнал скандал между съседи на 62 г. и 66 г. Скандалът прераснал в побой, като 66-годишният мъж е нанесъл удари в областта на главата на съседа си. Това съобщиха от  ОДМВР-Монтана . Пострадалият е прегледан във Филиала за спешна медицинска помощ-Вършец и транспортиран в МБАЛ „Стамен Илиев“-Монтана, където е настанен в хирургично отделение с рана на главата и комоцио. По случая е образувано досъдебно производство по чл. 129, ал. 1 от НК. Извършителят е задържан за срок до 24 ч. Работа по случая продължава.", "date": "2019.10.21", "title": "66-годишен мъж от Вършец е настанен с комоцио в монтанската болница след спречкване със съседа си"}
{"url": "http://www.focus-news.net/news/2019/10/21/2710534/anzhelina-toteva-dabdp-okolo-5000-uchenitsi-ot-oblast-smolyan-shte-se-obuchavat-v-tsentara-za-obuchenie-po-bezopasnost-na-dvizhenieto-po-patishtata.html", "text": "За първи път днес в Смолян открихме функциониращ Областен център за обучение по безопасност на движението по пътищата. Това каза пред журналисти Анжелина Тотева – зам.-председател на Държавната агенция „Безопасност на движение по пътищата“, предаде репортер на  Радио „Фокус“ – Смолян . „Много се радвам, че за първи път имаме толкова модерен е интерактивен център. Той ще бъде за нуждите на цялата област Смолян. Около 5000 деца от 1 до 7 клас ще могат да се обучават в Центъра. Наша задача и отговорност на всички институции е да подготвим децата било то като участници в движението или като пешеходци и велосипедисти и по-нататък като шофьори на автомобили. Важно е от тази ранна възраст те да придобият умения и рефлекси, за да може колкото се може да ги подготвим за участието им в движението и да ги опазим живи, защото за съжалението статистиката е черна и недобра и трябва да полагаме още и още усилия“, поясни Тотева. Тя уточни, че в Смолян се открива първият център, но в цялата страна има подобни полигони на площадки в училища и детски гради. Според възможностите си повечето директори се стараят да създадат такива условия, колкото се може по-интерактивни, за да задържат вниманието на децата. „Ние като Агенция ще се постараем такъв тип центрове да бъдат предоставени на всички областни градове в страната“, подчерта Тотева. \r\n \r\nНели ГЕРГЬОВСКА", "date": "2019.10.21", "title": "Анжелина Тотева, ДАБДП: Около 5000 ученици от област Смолян ще се обучават в Центъра за обучение по безопасност на движението по пътищата"}
{"url": "http://www.focus-news.net/news/2019/10/21/2710536/nv-tsar-simeon-ii-preryaza-lentata-pri-otkrivane-na-novo-uchilishte-s-ispanski-ezik-v-stolitsata-na-imeto-na-kralitsa-sofiya.html", "text": "ЧСУ „Кралица София Испанска“ беше открито в столицата в присъствието на Царя, Н. Пр. Алехандро Поланко Мата, посланик на Кралство Испания, Н. Пр. Алберто А. М. Труеба, посланик на Република Аржентина, Апостолическия нунций Н. В. Пр. Монсеньор Анселмо Гуидо Пекорари, заместник-кмета на София по образование и култура д-р Тодор Чобанов, ученици, родители и преподаватели. Това съобщиха от пресофиса на  Н.В. Цар Симеон II . \r\nУчилището ще работи в България с лиценз от фондация „Ареналес“. То получи правото и високата чест да използва името на Кралица София, която изпрати чрез испанския посланик специално писмо. \r\nВ него тя поздрави отговорните за откриването на училището институции: българското Министерство на образованието, Столична община и испанската фондация „Ареналес“. Писмото на Нейно Кралско Височество завърши с поздравления  и до екипа от преподаватели на гимназията и техните ученици, „затова че направиха възможна тази инициатива, която да затвърди тесните културни и междучовешки връзки между Испания и България, които толкова много ценя.“ \r\nНегово Величество беше посрещнат в сградата на училището от Гонзало Санс, управител и от президента на фондация „Ареналес“ Алфонсо Агило. \r\nСлед като преряза лентата и откри ЧСУ „Кралица София Испанска“ Царят и другите гости се насладиха на чудесните музикални изпълнения на най-малките ученици. Като им пожела успехи в образователния процес, Негово Величество изтъкна, че винаги научаването на един език повече обогатява и отваря нови възможности. На тръгване, след като се снима с много от децата и преподавателите им за спомен, Царят им обеща да покаже снимки от тържеството на Кралица София и се надява някога и тя да има възможност да ги посети.", "date": "2019.10.21", "title": "Н.В. Цар Симеон II преряза лентата при откриване на ново училище с испански език в столицата на името на Кралица София"}
{"url": "http://www.focus-news.net/news/2019/10/21/2710535/inzh-iliyan-terziev-ksb-s-izlozhbata-vizh-sofiya-promenyame-ya-zaedno-pokazvame-postizheniyata-na-balgarskite-stroiteli.html", "text": "Шестата фотоизложба „Виж София – променяме я заедно“ беше открита от председателя на Управителния съвет на КСБ инж. Илиян Терзиев и зам.-кметът на Столичната община Дончо Барбалов, съобщиха от пресцентъра на  Камарата на строителите в България . Пред гостите на събитието инж. Терзиев сподели, че инициативата за изложбата е започнала  преди 6 години заедно с кмета Йорданка Фандъкова. „Тогава не смятахме, че тя ще придобие такъв голям отзвук не само в строителните среди, но и сред гражданите на столицата. Надяваме се инициативата да продължи и занапред, за да може да показваме постиженията на българските строители, както и това, което се случва в София, и с какви темпове тя се променя”, каза председателят на УС на КСБ. Той обясни, че в изложбата са  представени обекти от целия строителен спектър – метро, ремонтирани улици и булеварди, нови сгради, обновени площади, санирани училища и детски градини. Инж. Терзиев посочи, че в изложбата са включени обекти, реализирани  както с публични, така и с частни инвестиции. „Изборът не беше лесен - от над 100 обекта избрахме 60, които са на паната.  Опитали сме се да представим най-доброто, което сме направили през годината. Всеки уважаващ себе си строител влага душата си в нещата, които прави. Във всеки един представен в изложбата обект са вложени душата и сърцето на изпълнителите”, подчерта инж. Терзиев. \r\nЗам.-кметът Дончо Барбалов благодари  на КСБ и на в. „Строител” за осъществяването на изложбата. „Ние виждаме едни  прекрасни нови сгради, реновирани здания, производствени халета, паркове. Трябва да отдадем дължимото на строителите в навечерието на техния празник - Димитровден. Надявам се тази инициатива да продължи, за да може всички да видят какво се случва в нашия град и да знаят, че зад това стои  много усилен труд от страна на общината и на строителите“,  каза Барбалов и подчерта, че ако се експонират снимки на всички обекти, изпълнени от строителите през годините, експозицията ще стигне до Софийския околовръстен път. \r\nИзложбата „Виж София - променяме я заедно“ е организирана от Камарата на строителите в България (КСБ) и вестник „Строител“, със съдействието на Столичната община. Традиционно тя е посветена на Деня на строителя – Димитровден. Изложбата е съставена от 60 пана с авторски творби на екипа на в. „Строител“ и въздушно заснети снимки с квадрокоптер (дрон) на знакови обекти, изградени в столицата. До 2 ноември включително гражданите и гостите на София ще могат да видят как градът се променя благодарение на реализацията на различните строителни проекти и съхраняването на културно-историческото ни наследство. И през тази година 60-те пана представят редица обновени улици и булеварди, санирани детски градини и училища, столичното метро, нови сгради, цветни мозайки, изградени или рехабилитирани паркове и зони за отдих, храмове и други красиви обекти в София.  \r\n  \r\nИзложбата е осъществена с подкрепата на „Геострой” АД, „Джи Пи Груп” АД „Главболгарстрой Холдинг” АД, „Пайп Систем” АД и „Катрагруп” ЕООД.", "date": "2019.10.21", "title": "Инж. Илиян Терзиев, КСБ: С изложбата \"Виж София - променяме я заедно\"  показваме постиженията на българските строители"}
{"url": "http://www.focus-news.net/news/2019/10/21/2710532/afp-izticha-srokat-za-izteglyane-na-kyurdskite-sili-ot-rayonite-v-severoiztochna-siriya.html", "text": "Крайният срок за изтегляне на кюрдските сили от районите в Североизточна Сирия изтича в 21:00 часа българско време във вторник. Това предупреди турски военен източник като част по повод договореното между Анкара и Вашингтон 120-часово прекратяване на огъня, предава  AFP . \r\n„Той започна в 21:00 в четвъртък... така че приключва в 21:00 във вторник\", обясни източникът. След оттеглянето Турция иска да създаде 120-километрова „зона за сигурност“ между Тал Абияд и Рас ал Айн. След това Анкара планира разширяването на зоната до 444 километра.  \r\n \r\n Тереза Герова", "date": "2019.10.21", "title": "AFP: Изтича срокът за изтегляне на кюрдските сили от районите в Североизточна Сирия"}
{"url": "http://www.focus-news.net/news/2019/10/21/2710527/okrazhnata-prokuratura-v-lovech-shte-poiska-zadarzhane-pod-strazha-na-59-godishniya-mazh-obvinen-v-ubiystvoto-na-svoya-sased-v-s-lisets.html", "text": "Окръжна прокуратура-Ловеч ще внесе в съда искане за вземане на мярка за неотклонение задържане под стража по отношение на обвиняемия за убийството в с. Лисец Това съобщиха от пресцентъра на  Апелативна прокуратура – Велико Търново . \r\nОкръжна прокуратура-Ловеч ще внесе в съда искане за вземане на мярка за неотклонение задържане под стража по отношение на 59-годишен мъж за убийството в с. Лисец.  В.В. е привлечен като обвиняем за това, че на 18.10.2019 г. около 21.30 часа, в с. Лисец, обл. Ловеч, на ул. „Централна“, умишлено умъртвил  Б. Б., на 41 г., след като го прострелял в гърдите с пистолет марка „Глок“  - престъпление по чл. 115 от НК. \r\nВ РУМВР – Ловеч е образувано досъдебно производство за извършено убийство в с.Лисец, Ловешка област. На 18.10.2019 г. вечерта в дома на родителите на пострадалия, на 41г. от с. Баховица, имало семейно тържество, на което присъствали роднини и техни познати. Имало пусната музика. Около 21:30 ч. на портата на дома отишъл съсед на семейството, който извикал да спрат музиката. Родителите на пострадалия излезли на портата и започнали да се карат със съседа. Излязъл и пострадалият. Съседът ударил бащата на пострадалия и той паднал на земята. Близките се насочили към съседа и той извадил законно притежаван пистолет, като започнал да заплашва, че ще стреля. Произвел три изстрела, единият от които попаднал в гърдите на пострадалия. Последният бил откаран в МБАЛ-Ловеч, където около 22:00ч. починал.  \r\nИзвършителят е привлечен като обвиняем и му е взета мярка за неотклонение задържане за срок от 72 часа до довеждането му пред съда. \r\nРазследването се ръководи от Окръжна прокуратура-Ловеч.", "date": "2019.10.21", "title": "Окръжната прокуратура в Ловеч ще поиска задържане под стража на 59-годишния мъж, обвинен в убийството на своя съсед в с. Лисец"}
{"url": "http://www.focus-news.net/news/2019/10/21/2710537/api-vazstanoveno-e-dvizhenieto-po-pat-i-6-zlatitsa-pirdop.html", "text": "Възстановено е движението по път I-6 Златица – Пирдоп. Това съобщиха от пресцентъра на  Агенция „Пътна инфраструктура“ .", "date": "2019.10.21", "title": "АПИ: Възстановено е движението по път I-6 Златица – Пирдоп"}
{"url": "http://www.focus-news.net/news/2019/10/21/2710538/riosv-smolyan-obyavyava-konkurs-za-literaturno-proizvedenie-na-tema-moite-dobri-navitsi-za-namalyavane-na-otpadatsite.html", "text": "Регионалната инспекция по околната среда и водите (РИОСВ)– Смолян обявява конкурс за литературно произведение (есе, стихотворение, разказ и др.) на тема „Моите добри навици за намаляване на отпадъците“. Това съобщиха от  РИОСВ – Смолян . Конкурсът  е част от инициативите на инспекцията по повод „Европейската седмица за намаляване на отпадъците“, която тази година ще се проведе в периода 16-24 ноември. \r\nРИОСВ – Смолян кани всички млади хора на възраст между 10 и 20 години с интерес към литературата и околната среда да споделят своите „добри навици“, допринасящи  за намаляване на отпадъците.  Участниците ще бъдат разделени в две възрастови групи – от 10 до 15 години и от 15- до 20-годишна възраст, като от  всяка група ще бъдат излъчени трима победители, класирани на първо, второ и трето място. \r\nЗа участие в конкурса е необходимо да изпратите своите литературни  произведения на e-mail адрес:  infocenter@mbox.contact.bg в срок от 22 октомври до 15 ноември 2019 г. включително. Пълният регламент на конкурса можете да намерите на адрес: https://smolyan.riosv.com/main.php.", "date": "2019.10.21", "title": "РИОСВ – Смолян обявява конкурс за литературно произведение на тема „Моите добри навици за намаляване на отпадъците“"}
{"url": "http://www.focus-news.net/news/2019/10/21/2710541/okrazhniyat-sad-v-kyustendil-otlozhi-deloto-za-konfiskuvane-na-imushtestvo-na-plamen-galev-i-angel-hristov.html", "text": "Окръжният съд в Кюстендил отложи делото за конфискуване на имущество на Пламен Галев и Ангел Христов, предаде репортер на  Радио „Фокус” -  Кюстендил . Причина за отлагането станаха молби на особените представители - адвокатите на Ангел Христов, Радмила Христова и Емилия Галева. С тях те представят доказателства, че са ангажирани като членове на общински избирателни комисии за провеждането на местните избори в област Кюстендил на 27 октомври и като кандидат за общински съветник. Молба за отлагане на делото бе изпратило и едно от вещите лица, които изготвят съдебно-икономическата експертиза по делото. Поради това съдия Татяна Костадинова отложи и насрочи за 2 декември делото, което Комисията за противодействие на корупцията и отнемане на незаконно придобито имущество (КПКОНПИ) води срещу Ангел Христов и Пламен Галев за отнемане на престъпно придобито имущество.  \r\nВенцеслав ИЛЧЕВ", "date": "2019.10.21", "title": "Окръжният съд в Кюстендил отложи делото за конфискуване на имущество на Пламен Галев и Ангел Христов"}
{"url": "http://www.focus-news.net/news/2019/10/21/2710539/sport-dnes-shte-nauchim-nominiranite-za-zlatnata-topka.html", "text": "В близките часове ще бъдат обявени 30-имата номинирани за най-престижното индивидуално отличие във футбола - “Златната топка”. Френското списание France Football ще разкрие поетапно имената на кандидатите днес между 18:30 и 23:00 часа наше време. Ще научим също номинираните за “Златната топка” при жените, най-добрите млади таланти до 21 години и най-добрите вратари. Победителите ще бъдат определени след гласуване на специално жури от 180 журналисти от целия свят. Церемонията по награждане ще се състои на 2 декември в Париж.", "date": "2019.10.21", "title": "Спорт: Днес ще научим номинираните за \"Златната топка\""}
{"url": "http://www.focus-news.net/news/2019/10/21/2710501/the-drive-korab-ot-vms-na-sasht-shte-bade-oborudvan-s-parviya-boen-lazer-video.html", "text": "САЩ възнамеряват в най-близко време да оборудват кораба от Военноморските си сили USS Portland (LPD-27) с първия бойна лазерна система, съобщава американският портал  The Drive . \r\nУточнява се, че той вече е доставен на военната база в Сан Диего. \r\nСпоред информацията на изданието, лазерът е разработен от американската военно-промишлена компания Northman Grumman, която е спечели договора за производство през 2015 година. \r\nМощността на лъча ще достига 150 кВт, която ще позволи ефективно да се поразяват неголеми кораби и безпилотни летателни апарати. \r\nИзпитанията са планирани за четвъртото тримесечие на 2019-та финансова година, но, вероятно, това ще се случи след планираните срокове. \r\nПрез април 2018 година бе съобщено, че USS Portland е въведен в експлоатация. Той е 11-тия десантен кораб от клас „Сан Антонио“. Корабът е предназначен за транспортиране и поддръжка на сили от повече от 800 морски пехотинци. Освен това той може да бъде използван за пускане и възстановяване на десантни кораби, транспортни средства-амфибии, както и да носи вертолети и конвертоплани MV-22 Osprey. \r\n \r\n \r\n \r\nПревод и редакция:", "date": "2019.10.21", "title": "The Drive: Кораб от ВМС на САЩ ще бъде оборудван с първия боен лазер (Видео)"}
{"url": "http://www.focus-news.net/news/2019/10/21/2710543/premierat-boyko-borisov-byudzhetniyat-izlishak-za-2018-g-e-1921-mlrd-lv.html", "text": "Бюджетният излишък за 2018 г. е 1,921 млрд. лв. според данни на Националния статистически институт. Това написа премиерът Бойко Борисов във  \"Фейсбук\"  страницата си. \"Отнасяме се като добри стопани към България – не задлъжняваме и не оставяме дългове на следващите поколения. Според окончателните данни на НСИ - Национален статистически институт за 2018 година отчитаме бюджетен излишък от 1,921 млрд. лв., което е 1.8% от БВП. Продължава и положителната тенденция дългът на сектор „Държавно управление“ да намалява като достига 22,3% от БВП\", пише още премиерът.", "date": "2019.10.21", "title": "Премиерът Бойко Борисов: Бюджетният излишък за 2018 г. е 1,921 млрд. лв."}
{"url": "http://www.focus-news.net/news/2019/10/21/2710531/albin-kurti-evropa-se-uplashi-ot-fashizma-i-zabravi-urotsite-ot-dvete-svetovni-voyni.html", "text": "Албин Курти, левичарят, който трябва да стане изненадващият нов премиер на Косово, осъди решението на Европейския съюз да спре по-нататъшното разширение в Балканите, като заяви, че това е показало, че западните лидери са забравили уроците от двете световни войни и сега отстъпват в лицето на фашизма и популизма, предава обществената  „Радио и телевизия Косово“ (RTK) . \r\nСпоред лидера на Движение „Ветевендосие“ тази позиция на Брюксел може да намали шансовете за постигане на споразумение между Косово и Сърбия, която отказва да признае независимостта му след края на войната от 1998-1999 година, тъй като сега Белград няма голям стимул да действа без перспективата за членство в ЕС. \r\nФранция предизвика разочарование в региона на срещата на върха на ЕС миналата седмица, като блокира започването на преговори за присъединяване между Съюза и Северна Македония и Албания, то по този начин унищожи шансовете на Сърбия за членство в ЕС в обозримо бъдеще. Френският президент Еманюел Макрон настоя, че Европа трябва да се съсредоточи върху вътрешните си реформи. \r\n„ЕС беше създаден като отговор на фашизма, но сега е изплашен пред лицето на популистите и фашистите“, заяви Курти в интервю пред британското издание The Guardian. \r\nКритикувайки Макрон, той каза: „Не можете да кажете, че първо трябва да се направи вътрешна реформа в ЕС и след това ще дойде външното разширение – те вървят ръка за ръка. Европа е толкова важен исторически проект, че никой не може да бъде негов автор, да го ръководи или да го води. Видяхме, че, когато Жан-Клод Юнкер заяви, че няма да има разширяване в следващите пет години, ситуацията на Балканите стана много по-лоша. Да, ЕС е важен за Балканите, но Балканите са много важни за ЕС. Берлин и Париж трябва да знаят и това и е наистина тъжно, за всички ни, че те го забравят. След няколко десетилетия историците ще пишат, че не е имало две световни войни, а само една с два епизода и всичко е започнало в Сараево“. \r\nЛяво-националистическото Движение „Самоопреление“ (Ветевендосие (ВВ)) се превърна в най-голямата партия в Косово след предсрочните избори миналия месец. Затворен за 18 месеца от сръбската полиция в разгара на военния конфликт в Косово през 1999 година, 44-годошният Курти се оказа много близо до това да вземе властта, обещавайки да сложи край на продължилия две десетилетия нео-либерализъм в Косово. \r\nВ момента той води преговори с дясноцентристката партия ЛДК, която остана на второ място, за формиране на администрация, в която минимум 30% ще бъдат жени. Курти прогнозира споразумение в рамките на месец и казва, че неговият приоритет са работни места и правосъдие, а не постигане на споразумение със Сърбия. \r\nСлед години провалени съдебни преследвания срещу корупцията, той обеща да прекрати това, което смята за заробване на съдебната система от държавата. \r\n„Трябва да произведем собствения си домашен Елиът Нес и той трябва да стане най-известният човек в страната“, каза той. „Имаме почти 200 прокурори, но на някои им липсва знание, на някои липсва смелост, а на други им липсват и двете. Те трябва да бъдат освободени от държавата“. \r\nИзправен пред нарастващия дълг и емиграцията, Курти каза, че също е решен да преодолее огромната разлика в уменията в работната сила, да се съсредоточи върху техническото образование и да намали зависимостта на индустрията от осакатяващите лихвени проценти на банките с чуждестранна собственост: „Трябва да направим страната си жизнеспособна и да убедим повече хора да останат в нашата държава“. \r\nНо Курти ще бъде под международен натиск да постигне споразумение със Сърбия. САЩ току-що назначиха нов специален пратеник, който да съживи диалога между двете страни. \r\nПолитикът предупреди, че 100-процентовите мита върху сръбските стоки, които бяха наложени от предшественика му, ще бъдат отменени само ако има пълни реципрочни мерки за освобождаване на търговията на Косово в Сърбия. „Ако искат да започнат диалог, те трябва изрично да спрат да клеветят за правото ни на държава“, заяви Курти. \r\nСърбия например се противопостави на членството на Косово в Интерпол, Юнеско и Съвета на Европа. „Сърбия трябва да се изправи пред собственото си минало, вместо да гледа на Косово и Албания чрез военни бинокли. Сърбия има нужда от известна интроспекция“. \r\nЛидерът на ВВ заяви, че има триетапна програма, която ще започне диалога от долу нагоре, със сърбите в Косово за практическо сътрудничество, например, в селското стопанство, последван от преглед на реалното въздействие на 33-те споразумения, подписани със Сърбия под егидата на ЕС след 2012 година и най-накрая среща с Джозеп Борел, новият началник на европейската външна политика. „Не можем да си позволим още един провален диалог. Трябва да имаме ясни принципи“, категоричен е Курти. Борел обеща да отиде в Косово на първата си визита извън Съюза. \r\nКурти се обявява категорично срещу обмена на територии с Белград, идея, която бе насърчавана от президентите на Сърбия и Косово Александър Вучич и Хапим Тачи. „Каквато и нова граница да формирате, от другата страна ще има сърби или албанци и те се преструват, че можете да го направите спокойно“. \r\nСърбите се опасяват, че истинската му програма ще бъде да търси някаква конфедерация с Албания, така че да маргинализира сръбското малцинство в Северно Косово. \r\nСърбия вече осъди като провокативно решението  на Курти да се срещне с чужди дипломати в партийния си щаб с албански флаг зад него. По думите на лидера на ВВ, официалният флаг на Косово е наложен на страната с решение и не съдържа нито червен, нито черен и орел, „сякаш обявяваме независимост от Албания, а не от Сърбия“. \r\nНо той обеща в официалното си качество на министър-председател, че ще запази и уважава официалното знаме на Косово: „Имам по-важни задачи от пренареждането на мебелите в премиерския кабинет“. \r\n \r\nПревод и редакция:", "date": "2019.10.21", "title": "Албин Курти: Европа се уплаши от фашизма и забрави уроците от двете световни войни"}
{"url": "http://www.focus-news.net/news/2019/10/21/2710546/vav-vidin-se-provede-xvi-izdanie-na-dimitrovdenskoto-matematichesko-sastezanie.html", "text": "Във Видин се проведе XVI издание на Димитровденското математическо състезание, съобщиха за  Радио „Фокус“ – Видин  от общината. Официалното начало бе дадено в Природо-математическата гимназия „Екзарх Антим I“. Събитието откри заместник-кметът на Общината инж. Цветан Асенов, като пожела успех на всички участници. Той поздрави видинската секция на Съюза на математиците в България и Регионалното управление на образованието в града за положените усилия в подготовката на традиционната инициатива. „Убеден съм, че и занапред Димитровденското математическо състезание ще се радва на голяма популярност. Заслугата за това е на всички вас, като в лицето на Община Видин винаги ще имате подкрепа“, каза инж. Асенов. \r\nПредседателят на видинската секция на съюза на математиците в България Камелия Иванова изказа удовлетворението си от интереса към традиционната проява. Директорът на ППМГ „Екзарх Антим I“ Румяна Петрова поздрави участниците, които тази година са над 400 от цялата страна, както и 80 любители на матемаатиката от съседните Сърбия и Румъния. Най-много заявки има от по-малките ученици, каза Камелия Иванова. \r\nПрестижната надпревара е за ученици от III до XII клас и се проведе паралелно в ППМГ „Екзарх Антим I“ и ОУ „Иван Вазов“, където знания и логическо мислене в най-точната наука премериха 230 деца. За седма година в Димитровденското математическо състезание се включиха и възрастни. \r\nСъбитието, на което присъства и бившият дългогодишен директор математическата гимназия и един от организаторите на състезанието Георги Иванчев, се реализира по повод 26 октомври, като награждаването на първенците ще се проведе на тържествена церемония в навечерието на духовния празник на Видин -Димитровден.", "date": "2019.10.21", "title": "Във Видин се проведе XVI издание на Димитровденското математическо състезание"}
{"url": "http://www.focus-news.net/news/2019/10/21/2710540/spetsializiraniyat-sad-reshi-da-ostavi-v-aresta-nikolay-banev.html", "text": "Специализираният съд реши да остави в ареста Николай Банев, предаде репортер на  Агенция \"Фокус . Според правосъдния орган все още е налице опасност от укриване и извършване на нови престъпни деяния, предвид тежестта на извършените престъпления от подсъдимия. Делото е в начална фаза и според съда съществува опасност от повлияване на свидетелите, ако Банев e на свобода. Съдът подчерта, че той е намерил начин и да вкара мобилен телефон в ареста, което е в разрез със закона. На база на всичко това съдът постанови, че към момента няма налични причини за изменение на мярката за неотклонение \"Задържане под стража\". \r\nЗорница КОСТАДИНОВА", "date": "2019.10.21", "title": "Специализираният съд реши да остави в ареста Николай Банев"}
{"url": "http://www.focus-news.net/news/2019/10/21/2710547/ivan-ivanov-kevr-balgariya-varvi-kam-realizirane-na-gazov-hab-balkan-v-palna-stepen-na-targovski-tsentar-na-priroden-gaz-v-yugoiztochna-evropa.html", "text": "България върви не само към създаване на газова борса, но и към реализиране на газов хъб „Балкан“ в пълна степен на търговски център на природен газ в Югоизточна Европа. Това каза председателят на КЕВР Иван Иванов пред журналисти в Кнежа, където беше извършена проверка на строителните дейности по разширяване на газопреносната мрежа на „Булгартрансгаз“ ЕАС, предаде репортер на  Агенция „Фокус” . Екипите на КЕВР работят с оглед преглед, получаване на допълнителна информация и накрая в предвидените срокове ще се произнесем. Считам, че няма да има закъснения, защото КЕВР работи с пълна мобилизация. Само преди месец при такава мобилизация ние изготвихме всички документи свързани с българо-гръцката газова връзка и там утвърдихме и мрежовия, и тарифния план, както и споразумението за пренос. Тоест КЕВР върши своята дейност така, както е предвидено”, посочи той.  \r\nСпоред мениджъра на „Аркад Консорциум“ в България затруднения в процеса не се очакват и сроковете ще бъдат изпълнени. „Не очакваме никакви проблеми. Има два основни момента: на 15 април се очаква да завърши първият етап и през ноември 2020 година да завърши и вторият етап“, посочи той.  \r\nТеодора ПАВЛОВА", "date": "2019.10.21", "title": "Иван Иванов, КЕВР: България върви към реализиране на газов хъб „Балкан“ в пълна степен на търговски център на природен газ в Югоизточна Европа"}
{"url": "http://www.focus-news.net/news/2019/10/21/2710551/dve-zheni-sa-zadarzhani-vav-varna-za-krazhba-na-350-leva.html", "text": "Две жени са задържани във Варна за кражба на 350 лева на бул. „Владислав Варненчик“. Сигналът за грабежа е подаден на 18 октомври. Това съобщават от  Областната дирекция на МВР", "date": "2019.10.21", "title": "Две жени са задържани във Варна за кражба на 350 лева"}
{"url": "http://www.focus-news.net/news/2019/10/21/2710545/makfaks-makedoniya-obir-kato-na-kino-otkradnaha-100-000-evro-ot-letishteto-v-dubrovnik.html", "text": "100 000 евро са откраднати от микробус на летището в Дубровник, докато охраната е прехвърляла пари за магазин на територията му, предава македонската информационна агенция  „Макфакс“ . \r\nГрабежът е станал около 7:30 часа местно време (8:30 часа българско време). Според съобщения в медиите, преследването на отговорните продължава. Уточнява се, че нападателите са били въоръжени с пушки и са избягали с мотоциклет.   \r\nЛетището в Дубровник се охранява от полицейски служители. Крадците явно са знаели кога микробусът ще мине и са го причакали пред сградата на администрацията на летището, пояснява агенцията. \r\n \r\n \r\n \r\n Тереза Герова", "date": "2019.10.21", "title": "„Макфакс“ (Македония): Обир като на кино – откраднаха 100 000 евро от летището в Дубровник"}
{"url": "http://www.focus-news.net/news/2019/10/21/2710542/hayko-maas-germaniya-e-otvorena-za-kratko-tehnichesko-otlagane-na-brekzit.html", "text": "Министърът на външните работи на ФРГ Хайко Маас заяви, че Берлин ще бъде готов да подкрепи кратко удължаване на срока за Брекзит, в случай че правителство в Лондон се нуждае от повече време, за да спечели одобрението на парламента за новото споразумение, предава  AFP . \r\n„Ако във Великобритания има проблеми със стъпките за ратификация (за споразумението за Брекзит с Европейския съюз), тогава не бих изключил кратко техническо удължаване на срока\", подчерта първият дипломат на Берлин пред репортери. \r\n \r\n Тереза Герова", "date": "2019.10.21", "title": "Хайко Маас: Германия е отворена за „кратко техническо“ отлагане на Брекзит"}
{"url": "http://www.focus-news.net/news/2019/10/21/2710544/ria-novosti-rusiya-razchita-na-pomoshtta-na-balgariya-po-vaprosa-za-darzhavnata-sobstvenost.html", "text": "Москва разчита на помощта на София в решаването на въпроси на руската държавна собственост в България. Това подчерта министърът на външните работи на Руската федерация  Сергей Лавров след разговори в Москва с вицепремиера и министър на външните работи на Република България Екатерина Захариева, предава  РИА Новости . \r\n„Предадох на колегата си документите за държавна регистрация на правото за постоянно използване на земята, върху която е построено българското посолство в Русия, за непрекъснат период. Разчитаме на партньорите да съдействат за решаването на съответните въпроси, свързани с руската държавна собственост в България\", заяви Лавров. \r\n \r\n Тереза Герова", "date": "2019.10.21", "title": "РИА Новости: Русия разчита на помощта на България по въпроса за държавната собственост"}
{"url": "http://www.focus-news.net/news/2019/10/21/2710552/biznesmen-ot-blagoevgrad-poluchi-uslovna-prisada-za-ukrivane-na-danatsi-v-osobeno-golemi-razmeri.html", "text": "Три години условно, с пет години изпитателен срок, глоба от 2 хил.лв. и конфискация на 1/4 (една четвърт)  идеална част от поземлен имот получи собственик на фирма в Благоевград. Това съобщиха от пресцентъра на  Окръжен съд – Благоевград .  \r\nНа 21 октомври, по наказателно общ характер дело № 592/2017, Окръжният съдия Атанаска Китипова призна С.К.И. за виновен за Укриване и неплащане на данъчни задължения на две дъщерни  фирми  в качеството му на техен едноличен собственик и управител.  \r\n- за периода от 13.03.2008г. до 27.01.2015г., при условията на продължавано престъпление мъжът е избегнал установяване и плащане на данъчни задължения по една от фирмите си в особено големи размери – 26 993.98 лв. /от които 18 020 лв. данъчни задължения – ДДС за внасяне и 8 973.98 лв. дължим данък по ЗКПО, престъпление по чл. 255, ал.3 вр. ал.1, т.2, пр.2 вр.чл.26, ал.1 НК: \r\n- за периода от 08.08.2013 г. до 18.01.2016 г. отново при условията на продължавано престъпление, по другата си фирма, С.К.И. е избегнал установяване и плащане на данъчни задължения в големи размери – 10 049.70 лв./от които 6 689.80 лв. данъчни задължения – ДДС за внасяне и 3 359.90 лв. дължим данък по ЗКПО, престъпление по чл. 255, ал.1, т.2, пр.2 във вр. с чл.26, ал.1 от НК. \r\nПрисъдата може да се обжалва или протестира в 15-дневен срок от днес пред САС.", "date": "2019.10.21", "title": "Бизнесмен от Благоевград получи условна присъда за укриване на данъци в особено големи размери"}
{"url": "http://www.focus-news.net/news/2019/10/21/2710550/35-godishna-zhena-e-postradala-pri-paten-intsident-vav-varna.html", "text": "Жена на 35 години е с контузии след катастрофа във Варна, предизвикана от 34-годишен водач от Велико Търново, шофирал с несъобразена скорост. Това съобщават от  Областната дирекция на МВР . Инцидентът е станал около 05.50 часа вчера на бул. „Св. св. Константин и Елена“. 34-годишният водач, по време на движение, губи контрол над превозното средство и се блъска в леки автомобили, паркирани отляво. Вследствие на инцидента пътничка от автомобила получава фрактура на дясна орбита на око и контузни наранявания. Жената е прегледана е и е напуснала болничното заведение, няма опасност за живота ѝ. По случая има образувано досъдебно производство.", "date": "2019.10.21", "title": "35-годишна жена е пострадала при пътен инцидент във Варна"}
{"url": "http://www.focus-news.net/news/2019/10/21/2710553/premierat-boyko-borisov-hab-balkan-shte-dava-vazmozhnost-na-borsata-vseki-da-si-prekara-evtin-gaz.html", "text": "Газовият хъб „Балкан“ ще дава възможност на борсата всеки да си прекара евтин газ. Това каза премиерът Бойко Борисов пред журналисти в Кнежа по време на проверка на напредъка по строителните дейности по разширяване на газопреносната инфраструктура на \"Булгартрансгаз\" ЕАД, предаде репортер на  Агенция \"Фокус\" . Премиерът посочи, че по този потребителите и икономиките на Балканите ще имат възможност да използват най-евтиния газ. „Като на гола поляна видиш какво се прави, еколозите да са сигурни, сутринта неслучайно обърнах внимание на готовата част на Странджа, догодина тук пак ще има жито. По никакъв начин не разваляме екологията“, допълни Борисов. Премиерът посочи, че това е един проект, който е важен за Балканите и неслучайно го наричаме „Балкански хъб“. „24 вагона на ден докарват тръби тук и над 60-70 тира. Огромен строеж, огромно съоръжение – 1 милиард и 200 милиона долара, 1 милиард по-евтин от „Южен поток“. Сега процедурите се изиграха, спечели я „Аркад“. Виждате консорциумът колко е голям: италианци, руснаци и в момента се работят 10 лота. Докато сега сме тук, не спират, защото искаме да стараем готови едновременно със сърбите. България вложи около половин милиард лева за интерконектора с Гърция, за да може до 5 милиарда кубически метра газ и втечнен газ да вкарваме в газопроводи в сегашния, и в новия – това е диверсификация“, добави още министър-председателят.  \r\nТеодора ПАВЛОВА", "date": "2019.10.21", "title": "Премиерът Бойко Борисов: Хъб „Балкан“ ще дава възможност на борсата всеки да си прекара евтин газ"}
{"url": "http://www.focus-news.net/news/2019/10/21/2710549/afp-zapochnaha-parlamentarnite-izbori-v-kanada.html", "text": "Гласуването започна на общите избори в Канада, като проучванията предвиждат правителство на малцинството, като Либералната партия на премиера Джъстин Трюдо рискува да загуби мнозинството си или дори да бъде свален от длъжност, предава  AFP . \r\nИзборните секции отвориха в 13:00 часа българско време в провинциите Лабрадор и Нюфаундленд, Източна Канада, първата от шестте часови зони в страната. Първите резултати се очакват в около 01:00 часа във вторник. \r\n \r\nПревод и редакция:", "date": "2019.10.21", "title": "AFP: Започнаха парламентарните избори в Канада"}
{"url": "http://www.focus-news.net/news/2019/10/21/2710548/reuters-boris-dzhonsan-nyama-da-dopusne-vnasyane-na-promeni-v-sporazumenieto-mu-za-brekzit.html", "text": "Министър-председателят на Обединеното кралство Борис Джонсън иска споразумението му за Брекзит да бъде прието от парламента. Негов говорител предупреди депутатите, че правителството няма да проведе гласуване, ако се опитат да внесат промени в сделката, предава  Reuters . \r\nГласуването в парламента може да се проведе само със съгласието на председателя му Джон Бъркоу. Той обаче може да прецени, че новият вот е в противоречие с правилата, тъй като парламентът вече разгледа предложението за одобрение на сделката – при това само преди два дни.  \r\n„Гласуването ще се състои, ако председателят позволи и ако не бъдат внесени изменения, които биха направили вота безсмислен. Няма смисъл да се гласува така, правителството ще изтегли предложението си“, заяви говорителят на Джонсън пред репортери в Лондон. \r\n„Обществото иска Брекзит. Правителството е решено да приеме новата сделка на премиера и да ни изведе от ЕС на 31 октомври... Споразумението с ЕС току-що беше договорено, готово е, затворено е“, допълни говорителят.  \r\n„Преговорите с ЕС вече продължават твърде дълго. Премиерът постигна много добра сделка и ще се съсредоточи върху постигането на тази сделка чрез парламента\". \r\nВъв вторник правителството в Лондон ще предложи закон, необходим за излизането на страната от структурите на Общността. Очаква се депутатите отново да се опитат да наложат фундаментални промени в сделката, включително за оставане в митническия съюз на ЕС или за провеждането на втори референдум. \r\n \r\n Тереза Герова", "date": "2019.10.21", "title": "Reuters: Борис Джонсън няма да допусне внасяне на промени в споразумението му за Брекзит"}
{"url": "http://www.focus-news.net/news/2019/10/21/2710554/ofitsialno-be-otkrito-razshirenie-na-gazoprenosnata-mrezha-po-traseto-na-balkanski-potok-do-kompresorna-stantsiya-strandzha-obzor.html", "text": "Бургас. Официално бе открито разширение на газопреносната мрежа по трасето на „Балкански поток“ до компресорна станция „Странджа“, предаде репортер на  Радио „Фокус“-Бургас . „С разширението на газопреносната инфраструктура на България ние ще запазим своето стратегическо място на газовата карта на Европа“, каза министърът на енергетиката Теменужка Петкова. По думите ѝ това е проект, който е изключително важен не само за България, но и за целия регион на Югоизточна Европа, защото този проект ще даде възможност за диверсифициране на маршрутите за доставка на природен газ. „Ще създаде условия за по-голяма енергийна сигурност в региона и за развитие на пазара. За България този проект е реализиран при стриктно спазване на всички европейски правила. Тази инфраструктура, като част от структурата, свързана с реализацията на концепцията за газоразпределителен център на територията на България е изключително важна за нас“, допълни още министър Петкова. „Под тези плодородни ниви са тръби, които могат да превозват огромни количества газ, изпитани на над 80 атмосфери налягане. Перфектна работа на заварчици, на монтажисти. Денонощна работа, трудна работа“, каза премиерът Бойко Борисов. „Така че докато другите говорят, ние строим и даваме възможност за България да възвърне мястото си като основен газоразпределителен център. Именно затова ние подложихме на нашите партньори и в Сърбия, и в Унгария този поток да се нарича „Балкански поток“, допълни още премиерът Борисов и уточни, че Балканите са обединяващо име. „Газовият хъб се казва „Балкан“ и така една от най-лошите черти на балканските държави да се съревновават коя е по-силна, по-голяма и накрая се сбият, Балканите ни обединяват, така че предлагам „Балкански поток“ е едно много добро име“, каза още Борисов. „В същото време другата седмица ще ви покажа как строим интерконектора с Гърция. Така че България ще бъде с две газови магистрали. Българската икономика ще има възможност да си купи най-евтиния газ, който се предлага и се доставя, а нашите съседи Сърбия, Македония, Унгария, Австрия ще могат също да си доставят по тези газопроводи газ“, заяви министър-председателят. По думите на Томаш Менцер, държавен секретар по информационните и международните въпроси на Унгария, развитието на южния газов коридор осигурява благоденствието на целия регион. „Сътрудничеството между нашите две държави е в множество области, като енергийното сътрудничество е от основно значение. Поставката на газ е от изключително национално значение, затова ние в Унгария, както и българските ни приятели, се стараем да осигурим максимален брой маршрути и източници на доставка на газ“, отбеляза Томаш Менцер. По думите му разработването на южния газов коридор е проект, който осигурява диверсификация както на източниците на доставките, така и на маршрутите.“Диверсификация определено означава не само национална сигурност, но и намаляване на разходите както за индустрията, така и за крайните потребители и увеличаване на конкурентоспособността. В една по-добра и по-силна конкурентоспособност, която е изключително важна в конкурентния сват, в който живеем. Завършването на проекта ще направи както България, така и Унгария по-силни държави и ще допринесе за целия регион“, посочи още Менцер. „Свързването на вашата страна към „Турски поток“ ще позволи да получавате синьо гориво по нов надежден маршрут и да станете един от най-големите газови разпределителни центрове“, каза негово превъзходителство Анаталий Макаров, посланик на Русия в България. По думите на Владимир Малинов, шеф на „Булгартрансгаз“, са инвестирани 75 млн.лв. за шест месеца в разширението на газопреносната мрежа и компресорна станция „Странджа“. Тази инвестиция, беше финансирана изцяло от „Булгартрансгаз“, каза още той.", "date": "2019.10.21", "title": "Официално бе открито разширение на газопреносната мрежа по трасето на „Балкански поток“ до компресорна станция „Странджа\" (ОБЗОР)"}
{"url": "http://www.focus-news.net/news/2019/10/21/2710557/mestni-izbori-2019-kiril-vaklinov-pred-transportnata-komisiya-kam-obshtinski-savet-blagoevgrad-shte-nastoyavam-za-sazdavaneto-na-ustoychiva-patna-markirovka.html", "text": "Пред транспортната комисия към Общински съвет – Благоевград ще настоявам за създаването на устойчива пътна маркировка. Това каза в интервю за  Радио „Фокус“ – Пирин  Кирил Ваклинов, кандидат за общински съветник от гражданската квота в листата на ПП АБВ. Той обясни, че ако бъде избран от обществеността ще работи и в посока на това  Община Благоевград „да влезе в следващия век“ чрез въвеждането на електронното обслужване. „Ще настоявам също така да се получи контрол върху служителите от страна на обществеността. В моята лична програма съм включил съвсем дребни, елементарни неща, на пръв поглед. Едно от нещата, които искам да се случат е всички зелени площи в Община Благоевград да бъдат поливани капково. Към момента ние продължаваме да поливаме зелените площи с маркучи и водоноски. За мен това е нещо, което е недопустимо към днешна дата и година. Смятам да наложа мнението си в комисията по транспорт, която се събира заедно с представители на КАТ, с представители на администрацията, да започнем поетапното махане на всички така наречени „легнали полицаи“ от стар тип“, каза още Ваклинов. Според него съществуването на „легнали полицаи“ на улицата е обида за шофьорите. По думите на Ваклинов, има много нови, съвременни технологии, които могат да се използват. „Веднага ще Ви дам и конкретен пример с улица „Марица“ в Благоевград, където са поставени нещо като шапки или малки „легнали полицаи“, които вършат много добра работа. При преминаването през тях на по-висока скорост, джантата на автомобила пада или се изкривява. Тоест, шофьорът получава наказание, за това, че е преминал с по-висока скорост. Сегашните „легнали полицаи“, през които, за да минеш трябва да намалиш с 10 км. скоростта, с която са движиш, са нищо повече от препятствия. В този ред на мисли ще работа и за това да се създаде устойчива пътна маркировка“, подчерта Ваклинов. Той отбеляза, че има много такива, които са по-скъпи, но гаранцията при тях е между 3 и 5 години. „Тоест, когато се направи една пътна маркировка, изпълнителя дава гаранция, че няма да има нужда да се прави на ново в гореспоменатия срок. А в момента се получава така, че поне два пъти в годината боядисваме пешеходните пътеки и пътната маркировка. Причината за това е, че боята много бързо се заличава, затова на места понякога липсва, но реално физически не е възможно постоянно да се пребоядисва“, заяви Ваклинов. Той допълни, че друга негова идея е да събере консенсус по отношение програма, било то общинска, а защо не национална или по европейските фондове, за безплатно монтиране на климатици на семейства, които са социално слаби. „Виждането ми е, че точно от този фрагмент на обществото се получава едно от най-големите замърсявания на въздуха с твърди частици. Подобна програма е реализирана в град Варна. Абсолютно безплатно се монтират климатици на семействата, които отговарят на определени критерии. Така те минават на отопление с ток, което е по-евтиния и по-екологичния вариант. Освен това по този начин се улесняват самите домакинства, които няма да се налага да носят дърва и въглища. Лично аз не виждам никакъв проблем това да се случи, особено след като бе реализирана програмата за саниране“, посочи Ваклинов. Той допълни, че това трябва да се направи, защото, въпреки че Благоевград е един от най-зелените градове, непрекъснато се повдига въпросът за замърсяване на въздуха и хората са абсолютно прави да се оплакват. „Реално имаме комини, които димят, но не произвеждат. Тоест, те димят, защото се горят някакви отпадъци, а не, защото има производство.  Смятам, че по отношение екологията и чистота има още какво да се направи за Благоевград“, коментира Ваклинов. \r\nЛивия НИНОВА", "date": "2019.10.21", "title": "Местни избори 2019: Кирил Ваклинов: Пред транспортната комисия към Общински съвет – Благоевград ще настоявам за създаването на устойчива пътна маркировка"}
{"url": "http://www.focus-news.net/news/2019/10/21/2710558/100-mladezhi-ot-sliven-se-vklyuchiha-v-pohod-za-svoboda-v-podkrepa-na-zhertvite-na-trafika-na-hora.html", "text": "100 младежи от Сливен се включиха в „Поход за Свобода” в подкрепа на жертвите на трафика на хора. Това съобщиха от пресцентъра на  Община Сливен . За поредна година Фондация “А21 България”, в партньорство с Националната комисия за борба с трафика на хора и Местната комисия за борба с трафика на хора, гр. Сливен, организираха най-мащабната информационна кампания против трафика на хора „Поход за Свобода”, по повод 18 октомври – Европейския ден за борба с трафика на хора. \r\n100 младежи от Сливен взеха участие в глобалното събитие, което се проведе на 19 октомври  в целия свят и хиляди хора застанаха зад каузата за борба с трафика на хора. Целта на инициативата е да привлече общественото и медийно внимание върху проблема със съвременното робство и да подкрепи жертвите на това тежко престъпление. \r\nПоходът е глобално събитие, което се провежда в един конкретен ден и час в повече от 450 града в над 50 държави по цял свят и с това се превръща в най-голямата и значима инициатива в подкрепа на жертвите на трафик на хора в света. В рамките на събитието се популяризира Националната телефонна линия за борба с трафика на хора – 080020100. \r\nТази година 25 български градове осъществиха инициативата, включително и гр. Сливен, благодарение на ефективното партньорство и взаимодействие между Фондация “А21 България”, Община Сливен, Местната комисия за борба с трафика на хора, гр. Сливен, Професионална гимназия по хотелиерство и туризъм „Акад. Неделчо Неделчев” и Български младежки Червен кръст – Сливен. \r\nТрафикът на хора е престъпление срещу личността и човешките права, нарушение на общочовешките етични норми и ценности. Престъплението трафик на хора е набирането, транспортирането, укриването на хора чрез заплахи, използване на сила или друга форма на принуда, с цел експлоатацията им. Включва насилствена проституция, принудителен труд, държане в принудително подчинение, експлоатация с цел просия и джебчийство, отнемане на телесни органи и трафик на бременни жени с цел продажба на новородените им. Трафикът на хора в голяма степен засяга жените и момичетата.", "date": "2019.10.21", "title": "100 младежи от Сливен се включиха в „Поход за Свобода” в подкрепа на жертвите на трафика на хора"}
{"url": "http://www.focus-news.net/news/2019/10/21/2710556/vavezhda-se-vremenna-organizatsiya-na-dvizhenieto-v-sofiya-za-provezhdaneto-na-mestnite-izbori-na-27-oktomvri.html", "text": "Въвежда се временна организация на движението в София за провеждането на местните избори. Това съобщиха от пресцентъра на  Столична община . Във връзка с провеждането на избори за общински съветници и кметове на 27 октомври 2019 г., включително и при провеждане на втори тур на 3 ноември 2019 г., ще се въведат следните промени: \r\n- от 19.00 часа на 26 октомври 2019 г. (при провеждане на втори тур на 2 ноември 2019 г.) до приключване на транспортирането и предаването на изборните книжа и материали от районните избирателни комисии в страната в ЦИК, поетапно ще се ограничава движението по бул. „Цар Освободител” между ул. „Г. С. Раковски” и бул. „Княз Ал. Дондуков”. \r\n- от 07.00 часа на 27 октомври 2019 г. (при провеждане на втори тур на 3 ноември 2019 г.) до приключване на транспортирането и предаването в ЦИК на изборните книжа ще се забрани престоят и паркирането на пътни превозни средства на ул. „Княз Александър І” между ул. „Московска” и бул. „Цар Освободител”.", "date": "2019.10.21", "title": "Въвежда се временна организация на движението в София за провеждането на местните избори на 27 октомври"}
{"url": "http://www.focus-news.net/news/2019/10/21/2710523/bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП \"Малко Търново\". Това съобщи за  Радио \"Фокус\" - Бургас  дежурният на пункта. Към момента няма образувани колони от автомобили по пунктовете на българо-турската граница, преминаването се осъществява безпроблемно.  \r\nМария ПОПЧЕВА", "date": "2019.10.21", "title": "Без забавяне се осъществява преминаването през ГКПП \"Малко Търново\""}
{"url": "http://www.focus-news.net/news/2019/10/21/2710564/tass-balgariya-i-rusiya-ne-podpisaha-programa-za-satrudnichestvo-v-oblastta-na-kulturata-i-obrazovanieto.html", "text": "Вицепремиерът и министър на външните работи на България Екатерина Захариева изрази съжаление, че София не успя да подпише с Москва програма за сътрудничество в областта на културата и образованието, предава  TACC . \r\n„Наистина съжалявам, че не успяхме да подпишем програма за сътрудничество в областта на образованието, културата", "date": "2019.10.21", "title": "ТАСС: България и Русия не подписаха програма за сътрудничество в областта на културата и образованието"}
{"url": "http://www.focus-news.net/news/2019/10/21/2710563/blizo-40-izpalniteli-sred-koito-i-dueti-se-vklyuchiha-v-shestiya-festival-na-starata-gradska-pesen-georgi-beykov-v-svishtov.html", "text": "Близо 40 изпълнители, сред които и дуети, се включиха в Шестия фестивал на старата градска песен „Георги Бейков“ в Свищов. Събитието има конкурсен характер и се организира от Първо българско народно читалище „Еленка и Кирил Д. Аврамови“, Община Свищов и семейство Бейкови, каза за  Радио „Фокус“ – Велико Търново  Росен Маринов, директор на Дирекция „Култура и културно наследство“ в Община Свищов. Проявата се проведе в два поредни дни (събота и неделя), а участие в нея взеха 39 певчески групи от всички части на страната. Тя има конкурсен характер, а председател на прецизното жури бе синът на Георги Бейков – известният оперен певец Пламен Бейков. „Имахме изпълнители и групи от различни краища – Дряново, Габрово, Русе, Троян, Кнежа, Пирдоп и други места. Изпълнителите и изпълненията, съвсем в духа на епохата, към която принадлежат тези песни, бяха изключително атрактивни и в двата дни, но журито трябваше да отличи най-добрите сред тях, и го направи. Категориите бяха няколко – за колектив, за индивидуално участие, за дуети, за атрактивно присъствия, за костюм, за акомпанимент, на основния организатор – Община Свищов, на семейство Бейкови и други. Всички призове отидоха при най-заслужилите“, допълни Росен Маринов. \r\nПо традиция Фестивалът се организира под патронажа на кмета на община Свищов и тази година премина под знака на 150 години от отпечатването на „Устав на Българското читалище в Свищов“, и 115 години от дарителския акт на Кирил Д. Аврамов за построяване сградата на читалището в Свищов. \r\nЛуиза ТРАНЧЕВА", "date": "2019.10.21", "title": "Близо 40 изпълнители, сред които и дуети, се включиха в Шестия фестивал на старата градска песен „Георги Бейков“ в Свищов"}
{"url": "http://www.focus-news.net/news/2019/10/21/2710560/sport-alfa-romeo-mozhe-bi-shte-napusnat-f1.html", "text": "Алфа Ромео може би ще напуснат партньорството си със Заубер, както и Формула 1 като цяло след 2020. Твърдението е на Ф1 журналиста Джо Сауърд, цитиран от италианската преса. Компанията навлезе през 2019 като основен спонсор на швейцарския тим, само че съвместната им работа може да приключи твърде скоро. По неговите думи, резултатите на отбора са разочароващи, а вътре нещата не вървят добре. Той добави, че Заубер не са склонни да бъдат сателит на Ферари. Още повече, тимът преговаря и с Хонда, които задвижват Ред Бул и Торо Росо през настоящия сезон. Японците може и да се съгласят на партньорство, ако Алфа Ромео се оттеглят, но то ще бъде по-различно.", "date": "2019.10.21", "title": "Спорт: Алфа Ромео може би ще напуснат Ф1"}
{"url": "http://www.focus-news.net/news/2019/10/21/2710562/bibliotechnata-obshtnost-otbelyazva-150-godini-bibliotechno-delo-v-kyustendil.html", "text": "Библиотечната общност отбелязва 150 години библиотечно дело в Кюстендил, предаде репортер на  Радио „Фокус” – Кюстендил . В залата на Парк-хотел – „Кюстендил” се събраха представители на научни институти, които участват в кръгла маса на тема:  „Регионални културни политики за опазване на книжовно-документалното наследство в институциите на паметта – библиотеки, архиви, музеи”. Това е една от инициативите, посветени на 150 години от началото на библиотечното дело в града, както и на 60 години от обявяването на библиотеката за регионален културен институт. Официални гости на събитието са областният управител на Кюстендил Виктор Янев, целият академичен състав на катедра „Библиотекознание, научна информация и културна политика” при Философски факултет на СУ „Св. Климент Охридски” с ръководител доцент Милена Миланова, директорът на Регионален исторически музей – Кюстендил Валентин Дебочички, представители на регионалните културни институти в Кюстендил, представители на регионалните библиотеки.  \r\n„През далечната 1869 година, когато по предложение на Георги Ангелов Друмухарски – първи председател на кюстендилското читалище, то било основано, още в първия му правилник залягат принципите за демократичност, общодостъпност и общополезност. Принципи които ние – последователите на първите, се опитваме да спазваме и да продължаваме да прилагаме в нашата неуморна възрожденска дейност”, каза директорът на Регионална библиотека „Емануил Попдимитров” – Кюстендил, София Пейчева. В своето изказване областният управител Виктор Янев посочи, че за него е голяма чест и удоволствие да приветства гостите и да открие събитието.  \r\n„Кръглата маса, посветена на темата: „Регионални културни политики за опазване на книжовно-документалното наследство в институциите на паметта – библиотеки, архиви, музеи”. Поводът е наистина специален – през настоящата година Регионална библиотека „Емануил Попдимитров“ отбелязва два забележителни юбилея – 60 години от обявяването й за регионален културен институт и 150 години от началото на библиотечното дело в град Кюстендил. Позволявам си да определя като забележителен факта, че на територията на нашия град ще се състои научен форум, с респектиращото участие на водещи имена в библиотечните и информационни науки. С темата си настоящата Кръгла маса се вписва в най-актуалните проблеми, свързани с културното наследство – най-ценния ресурс за развитието на общностите и нашия град включително. Желая ползотворна работа на всички и се надявам предложените теоретични разработки да имат практическа приложимост при реализацията на политиките за опазване на културното ни наследство!\", каза Виктор Янев.  \r\nВ рамките на събитието беше представена и фотодокументална изложба с името „Памет за миналото – послание към бъдещето”. Таблата са свързани с поглед към историята, първите библиотекари, приносът към опазване на книжовното и документално наследство, дарителството, патронът на библиотеката и отделите на културния институт. Представят се издателската дейност, партньорите и приятелите, както и библиотеката и модерните технологии. \r\nВенцеслав ИЛЧЕВ", "date": "2019.10.21", "title": "Библиотечната общност отбелязва 150 години библиотечно дело в Кюстендил"}
{"url": "http://www.focus-news.net/news/2019/10/21/2710561/mosv-vratsa-i-stara-zagora-izpalnyavat-merki-za-ekologichen-transport-sas-sredstva-po-opos.html", "text": "Министърът на околната среда и водите Нено Димов, изпълняващият длъжността кмет на Община Враца Мария Попова и управителят на „Тролейбусен транспорт - Враца“ ЕООД Виктория Начева подписаха договор за модернизиране на градския транспорт в Общината. По проекта ще бъдат закупени 13 нови електрически автобуса и 9 нови тролейбуса за нуждите на обществения транспорт на община Враца. Предвижда се доставка и монтаж на 13 станции за бавно зареждане на автобусите и една станция за бързо зареждане. Експлоатацията на новите превозни средства ще се оптимизира чрез внедряване на интегрирана система за управление на транспорта за електронно таксуване и за информация на пътниците в реално време. Това съобщиха от пресцентъра на  Министерство на околната среда и водите . \r\nПроектът е финансиран по Оперативна програма „Околна среда 2014-2020 г.“ (ОПОС). Общият размер на инвестицията е 32 млн. лв. ОПОС осигурява 26 млн. лв. С изпълнението на проекта ще се намали количеството емисии на фини прахови частици (ФПЧ10) с източник транспорта – от 0,37 на 0,18 тона на година. Реализирането на дейностите ще допринесе за подобряване качеството на атмосферния въздух за близо 51 000 жители на община Враца. Срокът за изпълнение на дейностите е 30 месеца. \r\nМинистър Димов подписа и договор за подобряване качеството на обществения транспорт в Стара Загора с изпълняващия длъжността кмет на общината инж. Янчо Калоянов и управителя на „Тролейбусни и автобусни превози“ ЕООД инж. Димитър Авджиев. По проекта ще бъдат доставени нови 33 електрически автобуса и 18 двойни зарядни станции. На територията на тролейбусното депо ще бъдат изградени две комплектни трансформаторни станции с прилежащата към тях закрита разпределителна за захранване на зарядните станции. \r\nС изпълнението на мерките по този проект количеството ФПЧ10 ще се намали с 0,72 тона годишно, което ще подобри екологичните характеристики за над 130 000 жители на Стара Загора. Общата инвестиция е близо 53,8 млн. лв., като ОПОС осигурява безвъзмездно 44,9 млн. лв. Срокът за изпълнение на дейностите е 40 месеца.", "date": "2019.10.21", "title": "МОСВ: Враца и Стара Загора изпълняват мерки за екологичен транспорт със средства по ОПОС"}
{"url": "http://www.focus-news.net/news/2019/10/21/2710566/sky-news-nay-golyamoto-britansko-semeystvo-ochakva-22-riya-si-chlen.html", "text": "Най-голямото британско семейство очаква 22-рия си член: 44-годишната Сю Радфорд обяви, че отново е бременна, предава телевизионният канал  Sky News . \r\nПотвърждавайки новината чрез снимка с ултразвуково изображение, Радфорд, която е родила 21 деца, се обърна към своите последователи: „Значи сега знаете, момчета, ще имаме бебе“. Тя добави, че то е чакано през април догодина и разкри, че се надява на момче. „Чудя се дали ще имаме по 11 деца от всеки пол“.  \r\nОсвен двете най-големи деца, които са напуснали дома си, семейството живее в къща с 10 спални и до голяма степен разчита на хлебния бизнес на бащата, за да се справи с финансовото предизвикателство на голямото семейство.  \r\nСемейството за първи път попадна в обсега на общественото внимание през 2012 г., когато „Канал 4“ направи за него документален филм. Тогава двойката имаше 15 деца, припомня медията.  \r\n \r\n Тереза Герова", "date": "2019.10.21", "title": "Sky News: Най-голямото британско семейство очаква 22-рия си член"}
{"url": "http://www.focus-news.net/news/2019/10/21/2710568/obshtina-burgas-postavi-novi-stoyanki-za-elektricheski-velosipedi-pod-naem.html", "text": "Общината постави 11 нови колонки за паркиране на електровелосипеди под наем на няколко места в града. Това съобщиха от пресцентъра на  Община Бургас.   Устройствата вече работят на велостоянките \"Двете брези\", на ул. \"Никола Петков\", в комплекс \"Славейков\", при Бургаския свободен университет и спортна зала \"Бойчо Брънзов\". В момента колонките за паркиране от този тип са 26, а на разположение на гражданите има 20 електровелосипеда. Когато не са в движение, те се зареждат на устройствата за паркиране. При нормален режим на работа и пълна батерия, велосипедите могат да изминат 35-40 километра. Наемането на електрически велосипед става само чрез велокарта, която се издава в Транспортната къща на ул. \"Александровска\" 106. В Бургас електровелосипеди под наем се предлагат от 2016 година. Практиката показва, че интересът към тях е много висок. Идеята на Община Бургас е чрез предлагането на този нов вид велосипед под наем да осигури на гражданите възможност за бързо и лесно придвижване в града с транспорт, който не замърсява околната среда.", "date": "2019.10.21", "title": "Община Бургас постави нови стоянки за електрически велосипеди под наем"}
{"url": "http://www.focus-news.net/news/2019/10/21/2710559/komisar-mariya-gabriel-zashtitata-na-choveshkoto-dostoynstvo-tryabva-da-ostane-vodeshta-v-politikite-za-izkustveniya-intelekt-i-borbata-s-dezinformatsiyata.html", "text": "Българският еврокомисар за цифровата икономика и общество Мария Габриел участва в Годишния политически диалог 2019 на Световния алианс за лидерство-клуб Мадрид. В испанската столица се събраха членове на алианса и представители на правителствата, гражданското общество, академичните среди и технологичните компании, за да обсъдят политически решения, които да посрещнат предизвикателствата на цифровата трансформация и изкуствения интелект, съобщават от  Отдел \"Преса и медии\" на Представителството на ЕК в България . \r\nМария Габриел представи действията на Европейската комисия за развитието на етичен изкуствен интелект, ориентиран към човека. Друг акцент, който тя постави в дебата, е важността на защитата на демократичните процеси и институции от дезинформация и съответните действия на ЕС.  \r\nПо отношение на изкуствения интелект, българският еврокомисар очерта две червени линии. „Първо, трябва да защитаваме нашите ценности, които се основават на концепцията за човешкото достойнство. Второ, ако изкуственият интелект се възприеме като неетичен, гражданите няма да му се доверят и няма да го използват, а така ще пропуснем многобройните предимства на тази технология. Ето защо са толкова важни етичните насоки, които бяха представени през април от създадената от нас експертна група на високо ниво. При изготвянето на следващите стъпки ще разгледаме минимизирането на бюрокрацията и негативното въздействие върху бизнеса. Успоредно с нашите собствени политически процеси, ние се ангажираме да работим за възможно най-широко международно споразумение за етичен изкуствен интелект“, заяви Мария Габриел.  \r\nПо отношение въздействието на дезинформацията върху демократичните процеси, комисарят наблегна, че медийната грамотност, достъпът до качествена информация, критичното разбиране и взаимодействие с медиите никога не са били толкова важни, колкото днес. „Развиването на цифрови умения е от решаващо значение за засилване на устойчивостта на нашите общества към дезинформация. Нивото на медийната грамотност в Европа се характеризира с големи разлики между държавите-членки. В отговор на това инициирах през март тази година първата Европейска седмица на медийната грамотност. Тя предлага изключителна възможност за споделяне на най-добри практики в цяла Европа. Тазгодишното първо издание регистрира повече от 300 събития на европейско и национално ниво и имаме амбицията да надграждаме“, отбеляза българският еврокомисар.  \r\nЩо се отнася до изпълнението на Кодекса за добри практики срещу дезинформацията от страна на онлайн платформите и рекламната индустрия, Мария Габриел информира, че понастоящем се оценява ефективността на кодекса след първата му година на действие. „Ако оценката на изпълнение покаже, че кодексът не е достатъчно ефективен, Европейската комисия трябва да разгледа следващи стъпки, включително регулаторна намеса при необходимост. Защитата на свободата на изразяване и правото на гражданите да получават качествена и достоверна информация трябва да продължат да ръководят действията ни“, заключи българският еврокомисар за цифровата икономика и общество Мария Габриел.", "date": "2019.10.21", "title": "Комисар Мария Габриел: Защитата на човешкото достойнство трябва да остане водеща в политиките за изкуствения интелект и борбата с дезинформацията"}
{"url": "http://www.focus-news.net/news/2019/10/21/2710571/okrazhen-sad-burgas-zadarzha-pod-strazha-britanets-izdirvan-s-evropeyska-zapoved-za-arest-ot-rodinata-si.html", "text": "Окръжен съд – Бургас наложи мярка за неотклонение „задържане под стража“ спрямо британски поданик, издирван с Европейска заповед за арест от родината си. Това съобщиха от пресцентъра на  Окръжна прокуратура - Бургас .  Гавин Ф. е обявен за международно издирване от властите във Великобритания въз основа на Европейска заповед за арест (ЕЗА), издадена от съда в град Плимут, Великобритания. В заповедта е посочено, че Гавин Ф. се издирва по заповед за арест от 15 юни 2016 г., издадена в Кралския съд в Норт Ййст Девън за престъплението заговор за кражба от магазин, осъществено заедно с други лица между 28 октомври 2014 г. и 19 април 2015 г., извършено в нарушение на британския наказателен закон. Отразено е конкретно, че исканото лице с още четири лица са откраднали различни вещи от верига магазини за домашни потреби. Посочено е, че другите лица са осъдени и са получили наказания между 20 и 28 месеца „лишаване от свобода“, а Гавин Ф. не се е явил в полицейския участък, когато това е искано от него, а е избягал. Според законите в искащата държава на Гавин Ф. може да бъде наложено наказание до 7 години „лишаване от свобода“. Посоченото престъпление има аналог в българския наказателен закон – деяние по чл.195, ал.1, т.4 и т.5 от НК. Въз основа на гореизложеното Окръжна прокуратура – Бургас е мотивирала искането си Гавин Ф. да бъде задържан под стража. Съдът е приел мотивите на прокурора и е наложил мярка за неотклонение „задържане под стража“ спрямо исканото лице. Определението на Окръжен съд – Бургас може да бъде обжалвано пред Апелативния съд в града.", "date": "2019.10.21", "title": "Окръжен съд – Бургас задържа под стража британец, издирван с Европейска заповед за арест от родината си"}
{"url": "http://www.focus-news.net/news/2019/10/21/2710555/tass-podarenite-na-ukrayna-dva-amerikanski-patrulni-katera-pristignaha-v-odesa.html", "text": "Два американски патрулни катера от клас Island пристигнаха в пристанището на Одеса, където ще бъдат използвани от Военноморските сили (ВМС) на Украйна, съобщи министърът на отбраната на страната Андрей Загороднюк, цитиран от  ТАСС . \r\n„Вече започна разтоварването им, след това ще бъдат подготвени за експлоатация след транспортирането и зачисляването им в бойния състав на ВМС на Въоръжените сили на Украйна“, написа министърът във „Фейсбук“. „Наличието на такива катери във флота ще позволи ефективното патрулиране на акваторията, провеждането на противодиверсионна отбрана, както и участието в операции по търсене и спасяване“. \r\nПрез септември 2018 година на Киев бяха предадени два американски патрулни катера от клас Island, които преди това бяха на въоръжение в бреговата охрана на САЩ. Тържественото подписване на споразумението по предаването на катерите на базата на Бреговата охрана на САЩ в Балтомор се състоя с участието на бившия президент на Украйна Петро Порошенко. Тяхната модернизация и транспортиране вече струваше на Киев 9 милиона долара. \r\n \r\nПревод и редакция:", "date": "2019.10.21", "title": "ТАСС: Подарените на Украйна два американски патрулни катера пристигнаха в Одеса"}
{"url": "http://www.focus-news.net/news/2019/10/21/2710572/taksite-za-detska-gradina-v-sliven-ne-sa-uvelicheni.html", "text": "Таксите за детска градина в Сливен не са увеличени. Това съобщиха от пресцентъра на  Община Сливен . Заради твърдения, тиражирани в местни медии, Община Сливен е длъжна да внесе яснота по отношение на таксите за детските градини. Сумите категорично не са увеличавани от 35 на 45 лева. Таксата продължава да е в размер на 35 лева на месец и се заплаща, ако детето е посещавало градината всеки ден. Има и различни варианти за намаление и освобождаване от такса. Сумите продължават да са едни от ниските в страната и към момента остават непроменени. \r\nНа последните сесии на Общинския съвет не е правено предложение за увеличаване на таксите и не е гласувано подобно решение. \r\nВсеки гражданин може да направи справка с Наредбата за определянето и администрирането на местните такси и цени на услуги и предоставянето на права на територията на Община Сливен като посети https://obs.sliven.bg/uploads \r\nРазпространяването на невярна и манипулативна информация е недопустимо.  \r\nОбщина Сливен не участва в предизборната агитация на когото и да е от кандидатите и не приема насаждането на негативно отношение към администрацията чрез фалшиви новини.", "date": "2019.10.21", "title": "Таксите за детска градина в Сливен не са увеличени"}
{"url": "http://www.focus-news.net/news/2019/10/21/2710574/okrazhna-prokuratura-burgas-predade-na-sad-mazh-obvinen-v-razprostranyavane-na-narkotitsi.html", "text": "Окръжна прокуратура – Бургас предаде на съд мъж, обвинен в разпространяване на високорискови наркотични вещества, в държане на боеприпаси и в създаване на условия на извършване на престъпления. Това съобщиха от пресцентъра на   Окръжна прокуратура - Бургас . Антоан П. е обвинен за това, че на 10 януари 2019 г. в дома си в село Каменар, община Поморие, без надлежно разрешително разпространил, като предоставил лично на Й. М. високорисково наркотично вещество – близо 4 грама коноп, под формата на четири топчета с неправилна форма, поставени в кутия от цигари – престъпление по чл.354а, ал.1, изр.1, пр.4 от НК. Той е обвинен и за това, че на 10 януари 2019 г. в дома си, в условията на реална съвкупност с горепосоченото деяние държал боеприпаси за огнестрелни оръжия – 50 ловни патрона, без да има за това надлежно разрешително – престъпление по чл.339, ал.1, вр. чл.23, ал.1 от НК. \r\nТой е обвинен и за това, че в условията на реална съвкупност с горепосочените деяния, за времето от 24 септември 2018 г. до 12 октомври 2018 г. извършил приготовление със свои действия, чрез които създал условия за извършване на намислено престъпление – придобиване с цел разпространение и последващо разпространение на високорисково наркотично вещество – 991 грама коноп (на обща стойност 5946 лева), като поръчал и давал указания в телефонни разговори на Н.Г. да го снабди с посочения коноп, които да вземе от Петрич и София и да ги пренесе от с. Каменар, община Поморие (като посоченото наркотично вещество е открито на предната седалка в управлявания от Н.Г. лек автомобил, който е бил проверен на автомагистрала „Тракия“ на територията на общ. Карнобат – престъпление по чл.356а, вр. чл.354а, ал.1, изр.1, пр.3 и 4, вр.чл.17, ал.1, вр.23 от НК. Окръжен съд – Бургас е насрочил заседанието си за 22.10.2019 г.", "date": "2019.10.21", "title": "Окръжна прокуратура – Бургас предаде на съд мъж, обвинен в разпространяване на наркотици"}
{"url": "http://www.focus-news.net/news/2019/10/21/2710573/institutat-po-okeanologiya-vav-varna-organizira-den-na-otvorenite-vrati.html", "text": "Институтът по океанология \"Проф. Фритьоф Нансен\" във Варна организира Ден на отворените врати, в който посетителите ще могат да се запознаят с дейността и историята на институцията, предаде репортер на  Радио „Фокус“ – Варна . Събитието ще се проведе на 31 октомври, а гостите ще имат възможност от 11.00 до 13.00 часа да разгледат изследователската миниподводница. В програмата е планирано също от 10.30 до 11.30 часа мултимедийно представяне на научноизследователски филми за морската и подводната експедиционна дейност на института, както и възможност за разглеждане на лабораториите по \"Биология и екология на морето\" и \"Химия на морето\" между 13.00 и 15.00 часа.Денят на отворените врати се организира по случай Международния ден на Черно море и 150-ата годишнината от основаването на Българската академия на науките (БАН). \r\nДесислава ВАСИЛЕВА", "date": "2019.10.21", "title": "Институтът по океанология във Варна организира Ден на отворените врати"}
{"url": "http://www.focus-news.net/news/2019/10/21/2710570/moldpres-moldova-v-kishinev-shte-se-provede-balotazh-na-izborite-za-kmet.html", "text": "Кандидатът от Партията на социалистите на Република Молдова за кмет на община Кишинев Йон Чебан след обработка на 305 от 307 протокола, печели 40,3% от гласовете на местните избори в неделя, докато Андрей Настасе, кандидат от блока на АКУМ, получава 31.01 %. Така в столицата ще се проведе втори тур на местните избори, предава  Moldpres . \r\nСпоред предварителните резултати 10,1% от гласоподавателите са гласували за Дорин Чиртоака, 4,74% за Октавиан Цику и 3% за Валери Клименко.  \r\nСпоред Изборния кодекс кандидат за кмет се счита за избран, ако получи повече от половината подадени гласове. Ако никой от кандидатите не спечели повече от половината от гласовете, в рамките на две седмици се провежда втори тур, с участието на двамата кандидати, спечелили най-много гласове в първия тур. \r\n \r\n  Юлиян Марков", "date": "2019.10.21", "title": "Moldpres (Молдова): В Кишинев ще се проведе балотаж на изборите за кмет"}
{"url": "http://www.focus-news.net/news/2019/10/21/2710569/obshtina-dupnitsa-zapochva-izpalnenieto-na-proekt-za-podobryavane-na-rechnite-vodi-i-pochvi.html", "text": "Община Дупница започва изпълнението на проект за подобряване на речните води и почви. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му първата копка е направена от временно изпълняващия длъжността кмет на Община Дупница Олга Китанова. Основните дейности по проекта ще се изпълняват в село Бистрица. Самият проект носи името „Консервация и възстановяване на трансграничните екосистеми чрез подобряване на качеството на речните води и почви” и е съвместен с Община Търговище от Република Сърбия. Общата стойност на договора по Програмата за трансгранично сътрудничество е 590 754 евро, от които 293 790 евро са за Община Дупница. „Спечелването на проекта бе много важен за селото, тъй като пътят, който е главен за селото пропада, и уличното платно е вече сериозно хлътнало в коритото на реката”, каза Христо Апостолов. По думите му е предвидено и проучване на съществуващото оборудване в двете общини и действащите мерки за устойчива дренажна система. Това проучване ще помогне на местните власти и институции да се погрижат за състоянието на реките и да защитят екосистемите на градовете от причинени от човека бедствия, като им предоставят актуална картина на текущото състояние на съществуващото оборудване в двете общини и действащите мерки за устойчива дренажна система.  \r\nВенцеслав ИЛЧЕВ", "date": "2019.10.21", "title": "Община Дупница започва изпълнението на проект за подобряване на речните води и почви"}
{"url": "http://www.focus-news.net/news/2019/10/21/2710575/ministar-desislava-taneva-v-dobrich-po-dobro-veterinarnomeditsinsko-obsluzhvane-po-dobri-kontrolni-i-preventsionni-deynosti-sa-sred-tselite-s-iskanite-zakonodatelni-promeni.html", "text": "По-добро ветеринарномедицинско обслужване, по-добри контролни и превенционни дейности, укрепване на системата от ветеринарномедицински дейности на Българската агенция по храните са сред целите с исканите законодателни промени. Това заяви министърът на земеделието, горите и храните Десислава Танева, която е на посещение в Добрич за среща с представители на бранша и заинтересовани страни, предаде кореспондентът на  Радио „Фокус” – Варна .  Министър Танева анонсира няколко неща в областта на законодателните инициативи, като ще се разчита и на народните представители. „Приключваме в работен порядък пакета от законодателни изменения в подзаконовата нормативна база в областта на ветеринарномедицинското обслужване, дейности, наредбата за обезщетения по повод на епизоотии“, отбеляза Десислава Танева. Тези изменения по думите на министъра ще доведат до срещи с браншови организации и съсловия, ще бъде инициирано обществено обсъждане и до края на годината се очаква да започне обичайната законодателна процедура за приемането на предложеното изменение. Всички установени слабости от хода на епизоотията от Африканска чума по свинете от това лято ще бъдат последвани от предложения за промяна в нормативната уредба в страната с цел значително да се подобри системата на ветеринарномедицинското обслужване за контрол и превенция от болести, каза Десислава Танева. Приключена е работата по изготвяне на единно поземлено законодателство. Планира се то да бъде предмет на обществено обсъждане. Краят на тази година е срокът, в който трябва да бъде прието от Министерски съвет и внесено в Народното събрание. Само 4 браншови организации са дали писмени предложения и са участвали в двустранни дебати, подчерта Десислава Танева и допълни: „Надявам се, че това при всички случаи ще е един по-добър законодателен акт по отношение на уредбата за управление на земеделската собственост. Новото в нея е, че ще бъде засегнато и опазването на селскостопанското имущество, като ще е напълно осъвременено на база сегашното на практика извън възможност за приложение  законодателство“.  \r\nЖулиета НИКОЛОВА", "date": "2019.10.21", "title": "Министър Десислава Танева в Добрич: По-добро ветеринарномедицинско обслужване, по-добри контролни и превенционни дейности са сред целите с исканите законодателни промени"}
{"url": "http://www.focus-news.net/news/2019/10/21/2710579/mestni-izbori-2019-bsp-sofiya-g-zha-fandakova-za-poreden-pat-se-opitva-da-skrie-bezhabernoto-upravlenie-na-toplofikatsiya-sofiya.html", "text": "На 21 октомври в предизборно предаване на БТВ Мая Манолова показа писмо, в което „Булгаргаз” ЕАД предупреждава „Топлофикация София” ЕАД, че ако до края на този месец не изплати 60 млн. лв., а до края на ноември още 40 млн. лв., това може да постави под риск доставките на природен газ не само за столицата, но и за цялата страна, съобщиха от пресцентъра на  БСП - София .  \r\nВ същото предаване Йорданка Фандъкова обяви, че това са „регулярни писма”, които се получават всяка година по това време. А причината е, че държавната компания „Булгаргаз“, чийто собственик е Българският енергиен холдинг, а принципал Министерството на енергетиката, от години рекетира „Топлофикация София“, като ѝ налага „рекетьорски” условия.  \r\n БСП-София поставя следните въпроси:   \r\nГ-жо Фандъкова, кога разбрахте, че условията в договора с „Булгаргаз“ са „рекетьорски” и как реагирахте? Защо толкова години не защитихте от този рекет общинската „Топлофикация София“, за дейността, на която носите отговорност като кмет на Столична община?  \r\nГ-жо Фандъкова, рекетът и поставянето на рекетьорски условия са престъпление според законите в България. Вие сигнализирахте ли прокуратурата за това престъпление?  \r\nГ-жо Фандъкова, напомнихте за старите задължения от 500 млн. лв., но удобно забравихте „загробените” 95 млн. лв. на „Топлофикация София“, държани на влог в КТБ. Чувствате ли някак отговорност за това?  \r\nГ-жо Фандъкова, ще отречете ли, че през есента на 2018г. беше цедиран дълг на „Топлофикация София“ към „Булгаргаз“ в размер на 100 млн. лв., с което „закърпихме” отоплителния сезон 2018/2019 г. Към настоящия момент обаче „Топлофикация София” „успя” да натрупа нови 115 млн. лв. задължения към „Булгаргаз“ и то преди началото на новия отоплителен сезон. Това само на рекета на „Булгаргаз“ ли се дължи или на „доброто управление“ на дружеството?  \r\nГ-жо Фандъкова, има ли и други „рекетьорски” договори, които Столична община е сключила за извършването на редица общински дейности и услуги? С новите „спешни” предизборни обществени поръчки, гарантирате ли на софиянци, че отново няма да се окажат рекетирани?", "date": "2019.10.21", "title": "Местни избори 2019: БСП – София: Г-жа Фандъкова за пореден път се опитва да скрие безхаберното управление на „Топлофикация София”"}
{"url": "http://www.focus-news.net/news/2019/10/21/2710576/prezidentat-rumen-radev-uspeshnoto-partnyorstvo-na-balgariya-s-korporatsiya-meydzhi-ukrepva-doverieto-i-e-primer-za-yaponskite-investitori.html", "text": "Дългогодишното успешно партньорство на България с корпорация „Мейджи“ укрепва доверието и е пример за японските инвеститори, които искат да реализират свои проекти у нас. Това заяви държавният глава Румен Радев на среща с Кадзуо Кавамура, президент на „Мейджи Холдинг“, Кацунари Мацуда, президент на „Мейджи АД“ и с ръководството на японската корпорация. Срещата в Токио е първата в рамките на посещението на българския президент в Япония по случай интронизацията на новия император Нарухито.  Това съобщиха от  прессекретариата на държавния глава . „Мейджи“ е един от лидерите в производството и продажбата на мляко и млечни продукти, сладкарски и захарни изделия в Япония и има 30 завода в различни части на страната. От 45 години компанията произвежда и продава кисело мляко с марката “Българско кисело мляко Мейджи” в Япония по лиценз и с подкрепата на страната ни. Пет изследователски института за проучване и разработка на храни и хранителни диети функционират към корпорацията и по думите на президента Радев установяването на активно партньорство в тези области е в интерес и на двете страни.По време на срещата държавният глава изрази признателност към ръководството на компанията и за приноса на „Мейджи“ за задълбочаване на културните връзки между България и Япония. С нейна подкрепа в Токио през изминалите години е организирана изложба на старобългарски ръкописи, проведени са 7 турнета на Софийската национална опера и турне на Софийски солисти. За популяризирането на България и българската култура в Япония, “Мейджи” редовно спонсорира специални публикации в японския печат по случай националния празник на страната ни, както и редица документални филми посветени на българската природа, култура, възможности за туризъм, обучение на български студенти по японски език и здравословен начин на живот. Спонсор е и на японския град Мураяма за организирането на подготвителни лагери на българския национален отбор по художествена гимнастика за Летните олимпийски игри в Токио през 2020 г.", "date": "2019.10.21", "title": "Президентът Румен Радев: Успешното партньорство на България с корпорация „Мейджи“ укрепва доверието и е пример за японските инвеститори"}
{"url": "http://www.focus-news.net/news/2019/10/21/2710578/sluzhiteli-za-koltsentar-i-prodavach-konsultanti-sa-nay-tarseni-vav-varna-prez-poslednata-sedmitsa.html", "text": "Позиции за служители в колцентър и продавач-консултанти са сред най-предлаганите на пазара на труда във Варна през изминалата седмица. Това съобщиха за  Радио „Фокус“ – Варна  от Дирекция „Регионална служба по заетостта“. Компания търси да наеме над 40 служители за информиране на клиенти по телефон или на електронната поща. Изискването е кандидатите да владеят немски език. През тази седмица във Варна се търсят и разработчици на софтуер и софтуерни приложения и анализатори. Предлаганото възнаграждение за тази позиция е в размер на почти 1300 лева. Задължително изискване е кандидатите да владеят английски език. И през тази седмица продължава търсенето на кадри в сферата на хотелиерството и ресторантьорството. Сред обявените свободни позиции близо десет са за салонни управители, търсят се също бармани, сервитьори, камериери, готвачи и работници в кухня. Няколко десетки са и обявените свободни места за продавач-консултанти и касиери. В някои от обявите е посочено като изискване владеенето на английски, немски и руски езици. \r\n \r\nДиана СТОЕВА", "date": "2019.10.21", "title": "Служители за колцентър и продавач-консултанти са най-търсени във Варна през последната седмица"}
{"url": "http://www.focus-news.net/news/2019/10/21/2710580/varnenskiyat-okrazhen-sad-nalozhi-myarka-za-neotklonenie-zadarzhane-pod-strazha-na-narkorazprostranitel.html", "text": "Състав на Варненския окръжен съд наложи мярка за неотклонение „задържане под стража“ на 29-годишният Атанас М. Мъжът е обвиняем за държане с цел разпространение на високорискови наркотични вещества – престъпление по член 354а, ал. 2 от НК, извършено при условията на опасен рецидив. Това съобщиха от  Апелативна прокуратура - Варна . На 18 октомври тази година била извършена проверка от полицейски служители на автомобил в местността Джанавара край кв. „Аспарухово“ във Варна. Установено било, че пътникът в колата – обвиняемият Атанас М., е скрил под задната седалка бяло кристално вещество около 5 грама. От пластмасова опаковка на шоколадово яйце мъжът изхвърлил при проверката зелена тревиста маса. При условията на неотложност било извършено претърсване в имот, обитаван от обвиняемия Атанас. Там полицейските служители открили и иззели още марихуана. 29-годишният обвиняем е осъждан  многократно, като е търпял и ефективно наказание „Лишаване от свобода“. Според прокуратурата основният „поминък“, от който се издържа Атанас, е продажба на наркотици. Определението на Варненския окръжен съд подлежи на обжалване пред Апелативния съд.", "date": "2019.10.21", "title": "Варненският окръжен съд наложи мярка за неотклонение „задържане под стража“ на наркоразпространител"}
{"url": "http://www.focus-news.net/news/2019/10/21/2710581/nezavisen-mkaedoniya-opozitsiyata-v-albaniya-nastoyava-za-predsrochni-izbori-kato-v-makedoniya.html", "text": "Най-голямата политическа сила в Албания, Демократическата партия (ДП), призова за провеждане на предсрочни парламентарни избори, както в Македония, пише скопският вестник  ”Независен“ . \r\nЛидерът на партията Лулзим Баша подчерта, че албанското правителство трябва да поеме отговорност за провала с преговорите и да върне мандата на албанския народ. \r\n„Време е правителството да последва примера на Северна Македония, да поеме отговорност за своите неуспехи и да върне мандата на албанския народ. С ново, легитимно правителство, което да ръководи процеса на преговори, е възможен напредък. Ние сме талантливи, добре образовани и трудолюбиви хора. Нуждаем се от ново правителство, правителство, което ще води страната напред в процеса на европейска интеграция, правителство, което ще доведе до свободни и честни избори. Условията на ЕС са нашето ръководство за излизане от кризата, изграждане на демократична Албания с възможности за всички нейни граждани“, казва Баша. \r\nСпоред него Съветът на ЕС в своето решение от 18 октомври отхвърли правителството на Рама, а не Албания. \r\n„Европа отхвърли Еди Рама, а не Албания. Провалът е на Еди Рама, а не на Албания. Това послание е по-силно от всякога от Германия, която каза „да“ на Албания и „не“ на правителството чрез девет условия, които трябва да бъдат изпълнени. В Европа се отива, след като първо изградите европейски стандарти във вашата страна“, каза Баша. \r\nТой подчерта, че оценката, основана на свършеното, \"е твърда позиция на държавите-членки за страните, които желаят да се присъединят към ЕС\". \r\n„Повечето държави се съгласиха, че албанското правителство не заслужава да започне преговори. За това бяха изброени няколко причини: трудната икономическа ситуация, липсата на възможности поради поробените институции и неравенството пред закона принудиха албанците да отиват в рекорден брой в страните от ЕС като търсещи убежище,“ заяви Баша. \r\nПрестъпността и корупцията в страната, според него, притесняват страните от Европейския съюз. \r\n \r\n  Юлиян Марков", "date": "2019.10.21", "title": "„Независен“ (Мкаедония): Опозицията в Албания настоява за предсрочни избори като в Македония"}
{"url": "http://www.focus-news.net/news/2019/10/21/2710567/frenskoto-pravitelstvo-nikoy-nyama-interes-ot-otlagane-na-brekzit.html", "text": "Френското правителство в понеделник обяви, че никой няма интерес от поредно отлагане на Брекзит, предава  AFP . \r\nПреди това министърът на външните работи на Германия Хайко Маас заяви, че Берлин е готов да подкрепи „кратко техническо“ отлагане на излизането на Великобритания от ЕС, в случай че правителството в Лондон се нуждае от повече време, за да спечели одобрението на парламента за новото споразумение.  \r\n \r\nПревод и редакция:", "date": "2019.10.21", "title": "Френското правителство: Никой няма интерес от отлагане на Брекзит"}
{"url": "http://www.focus-news.net/news/2019/10/21/2710585/", "text": "Полицията в Пловдив съветва гражданите да проверят валидността на документите си за самоличност, за да могат да упражнят правото си на глас в изборния ден – 27 октомври. Това съобщиха за  Радио „Фокус“ – Пловдив  от Областната дирекция на МВР. От пловдивската полиция уведомяват, че служителите от звената \"Български документи за самоличност\" ще работят и на 27 октомври от 08.30 до 19.30 часа и ще съдействат на българските граждани, които не притежават валидни документи за самоличност, да упражнят правото си на глас в деня на изборите за общински съветници и за кметове.  \r\nПрез настоящата седмица е създадена необходимата организация българските граждани, които нямат издадена лична карта или не притежават валидни документи (лична карта или личен /зелен/ паспорт) защото са изгубени, откраднати, повредени, унищожени или с изтекъл срок, да имат възможност да упражнят правото си на глас. В зависимост от конкретните нормативни изисквания, на граждани, подали вече заявление за нова лична карта, ще бъде ускорено издаването й или ще бъде издадено удостоверение за изгубен, откраднат, повреден, унищожен документ за самоличност (лична карта, личен /зелен/ паспорт) или лична карта с изтекъл срок на валидност; \r\nПри невъзможност да бъде издадена нова лична карта до края на работния ден на 25 октомври 2019 г., по искане на гражданите, ще бъде издавано необходимото им удостоверение, с което да гласуват. За да бъде издадено удостоверение е необходимо гражданите лично да подадат искане в сектор \"Български документи за самоличност\" на ул. \"Волга\" или в районните управления за дните от 22 до 26 октомври  от 08.30 ч. до 17.00 ч. и на 27 октомври 2019 г. от 08.30 ч. до 19.00 ч. Удостоверенията, осигуряващи възможност за упражняване на правото на глас в изборите за общински съветници и за кметове, се издават само след приемане на заявление за издаване на лична карта. В случай на подадено и регистрирано по постоянен адрес заявление за издаване на лична карта, удостоверение може да се издаде във всяко РУ, СДВР и ОДМВР независимо от обявения постоянен и настоящ адрес. \r\nПри произвеждане на втори тур на избори за общински съветници и за кметове (03.11.2019 г.)  ще се издават нови удостоверения от 29.10.2019 г. до 03.11.2019 г. включително, съгласно описания по-горе начин и време. \r\nУдостоверения за заявен постоянен и настоящ адрес се издават от общинската администрация.", "date": "2019.10.21", "title": "Полицията в Пловдив съветва гражданите да проверят валидността на документите си за самоличност, за да могат да упражнят правото си на глас"}
{"url": "http://www.focus-news.net/news/2019/10/21/2710577/okrazhen-sad-burgas-zadarzha-pod-strazha-mazh-obvinen-v-grabezh-izvarshen-pri-usloviyata-na-opasen-retsidiv.html", "text": "Окръжен съд – Бургас задържа под стража Павел С. Това съобщиха от пресцентъра на  Окръжна прокуратура – Бургас . Той е обвинен за това, че на 18 октомври 2019 г. на ул. „Тамара“ в кв. „Победа“  в Бургас, отнел чужди движими вещи – парична сума в размер на 15 лева, яке, фенерче, кутия с цигари, калъф за лични документи (всичко на обща стойност 69.50 лв.) от владението на 40-годишен мъж от града, с намерение противозаконно да ги присвои, като употребил за това сила (изразяваща се в нанасяне на удари по тялото и събаряне на земята), като деянието е извършил в условията на опасен рецидив – престъпление по чл.199, ал.1, т.4, вр.чл.198, ал.1, вр. чл.29, ал.1, б.„а“ и б.„б“ от НК. Според прокурора, налице е обосновано предположение за това, че Павел С. е извършил престъплението, в което е обвинен. Представителят на държавното обвинение е категоричен, че Павел С. може да се укрие или да извърши ново престъпление. Съдът прие мотивите на прокурора и задържа под стража обвиняемия. Определението на Окръжен съд – Бургас може да бъде обжалвано пред Апелативния съд в града.", "date": "2019.10.21", "title": "Окръжен съд – Бургас задържа под стража мъж обвинен в грабеж, извършен при условията на опасен рецидив"}
{"url": "http://www.focus-news.net/news/2019/10/21/2710584/mestni-izbori-2019-obshtina-kyustendil-istinata-za-finansovoto-sastoyanie-na-institutsiyata.html", "text": "Намираме се в последната седмица на предизборната кампания за местни органи на властта. Това се казва в обръщение на Светослав Василев, временно изпълняващ длъжността на кмет на Община Кюстендил, съобщиха от пресцентъра на  Община Кюстендил . Това е време за трезва равносметка, за това какво е направено в Община Кюстендил през изминалия мандат и какво предстои. Защото дейността на кметския екип и на общинската администрация не започва от 27 октомври 2019 година. Отнасяме се с разбиране и търпимост към това, че по време на кампания за някои от претендентите за местните избори всички средства са позволени. Не можем обаче, да оставим без реакция разпространението на откровени лъжи и клевети във връзка с работата на общинска администрация и финансовото състояние на общината. Видно е, че разпространителите на подобна информация са некомпетентни и злонамерени, но всеки трябва да знае, че носи отговорност за собствените си думи! Ето защо, предвид традициите на общината да работи при пълна прозрачност, държим и сега да ви запознаем с конкретните факти, които умишлено се изопачават. За общинския дълг. Облигационният заем, в размер на 6.5  милиона евро, е погасен повече от 53 процента и остатъкът от него е едва малко над 3 милиона евро (3 077 977 евро). Това е видно от  Регистър „Общински дълг“, воден от Министерство на финансите към 18.10.2019 г. Заемът е при лихвен процент 1,583 –  най-изгодната лихва, която е възможна за такъв тип кредит на нашия пазар, а годишната вноска по главница, лихви, такси и комисионни е в размер на 495 хил. евро, видно от регистъра и хлащането й е рутинно и безпроблемно! Със Закона за публичните финанси е установено ограничение за размера на годишните плащания по дълга в размер на 15 процента от собствените приходи и изравнителната субсидия, а за община Кюстендил стойността на плащанията е едва 7 процента по този показател!  Всички коментари за двадесетократно по-големи задължения и плащания са съзнателна спекулация или липса на каквато и да е експертиза! Всеки гражданин, който има интерес към финансите на общината, може да се запознае с фактическото им текущо състояние от публикуваните на сайта на Община Кюстендил месечни, тримесечни и годишни отчети, включително и от публично оповестените там доклади и одити на Сметна палата и в регистъра на Министерство на финансите, където се виждат задълженията и на останалите 180 общини, използващи кредити.", "date": "2019.10.21", "title": "Местни избори 2019: Община Кюстендил – Истината за финансовото състояние на институцията"}
{"url": "http://www.focus-news.net/news/2019/10/21/2710583/vitsepremierat-ekaterina-zaharieva-obsadi-s-ruskiya-si-kolega-sergey-lavrov-vazmozhnostite-za-aktivizirane-na-dvustrannite-otnosheniya.html", "text": "Вицепремиерът и министър на външните работи Екатерина Захариева, която е на посещение в Москва, обсъди с руския си колега Сергей Лавров възможностите за активизиране на двустранните отношения в сферата на търговията, туризма, културата, образованието.Това съобщиха от пресцентъра на  Министерство на външните работи .Визитата на Екатерина Захариева е първата на външен министър на България в Москва от 2011 г. насам. „Щастлива съм, че съм тук в годината, когато честваме 140 г. от установяването на двустранните дипломатическите отношения между България и Русия. Това е важна година за нас и защото отбелязваме 140 г. от създаването на българската дипломатическа служба. През последните 2 години политическият диалог между нашите страни се възобнови, имаше български посещения на най-високо ниво в Русия. Абсолютно естествено е и външните министри да обменят визити “, заяви Екатерина Захариева на преговорите със Сергей Лавров, които се състояха в резиденцията на руското Министерство на външните работи в центъра на Москва. \r\n„Искаме да продължим двустранния диалог, който през последните години се развива добре. Отношенията ни се основават на дълбоки исторически традиции, имат културни и духовни корени“, каза Сергей Лавров.  \r\nАкцент в разговорите бяха теми от икономиката и търговията, сътрудничеството в енергетиката и туризма, в сферата на културата, образованието, транспорта.  \r\nВъншният ни министър изрази неудовлетворение от дисбаланса в двустранната търговия между двете страни. За 2018 г. двустранният стокообмен е достигнал 4,144 млрд. долара. В сравнение с  2017 г. година в търговския оборот е отбелязан спад от 4,1 на сто, а отрицателното търговско салдо за България се е увеличило с 22,4%.  \r\n„За първата половина на тази година  показателите са по-добри, но мисля, че имаме потенциал - особено в износа от България за Русия, който все още е неудовлетворителен. Виждам възможности в сферите на хранително-вкусовата промишленост, в технологиите. Надявам се, че работата на смесената междуправителствена комисия за търговско и икономическо сътрудничество, която заседава във Варна през септември, ще допринесе за активизиране нашите двустранни отношения в тази област“, заяви Екатерина Захариева.  \r\nВ момента основен дял в българския износ за Русия заемат медикаментите – 29,6 на сто, както и табла, панели, конзоли, полиспасти, хладилници и др. Около 85 % от вноса от Русия се формира от минерални продукти и горива, а останалата част се състои от суровини, материали и изделия на машиностроенето. \r\nПо отношение на енергетиката Екатерина Захариева подчерта значението за България на проекта „Балкански поток“ и намеренията на българското правителство да изгради в срок газопреносната мрежа от българо-турската до българо-сръбската граница -  трасе, по което се планира да бъде транзитиран газ и от газопровода „Турски поток“. \r\n„Днес нашият премиер откри част от трасето на „Балкански поток“. Договорът за реализацията беше подписан през септември, инвестираме много, строителството върви и се надяваме, че до края на 2020 г. тръбата ще стигне до границата със Сърбия. Това е важен за нас проект“, заяви външният ни министър.  \r\nПо време на разговора бяха отбелязани и добрите перспективи за сътрудничеството в атомната енергетика, включително по проекта АЕЦ „Белене“. В момента в България тече процедурата по избор на кандидатите за участие в проекта, сред които е и руската компания „Росатом“. \r\nИ двамата министри изразиха неудовлетворение от спада на туристическия поток от Русия към България. Екатерина Захариева подчерта, че България всяка година подобрява консулските си услуги, както и процедурите по облекчено издаване на визи за руски туристи, в съответствие с правилата на ЕС. \r\n„Вече издаваме многократни визи за 2 и 3 години, не само за собственици на имоти. В Русия от тази година имаме общо 59 изнесени визови центъра, освен трите ни консулства. Това ще окуражи повече руснаци да дойдат в България“, заяви Екатерина Захариева. По предложение на МВнР от догодина ще се издават и двукратни 6-месечни визи за руски туристи, които за първи път посещават страната ни. \r\n511 000 руски туристи са посетили страната ни през 2018 г., което нарежда Русия на 6-о място по брой туристи в България. По данни на руската страна около 300 000 руски граждани притежават недвижими имоти у нас. Консулската ни служба в Москва годишно издава около 200 000 визи или около половината от броя на визите, издавани от всички български задгранични представителства. Според Екатерина Захариева за повишаване на туристическия поток роля ще има и подобряването на транспортните връзки с Русия – чрез  повече чартъри и директни самолетни полети, както и нови фериботни връзки. Сред основните теми в разговора между двете делегации бяха и връзките в образованието. В Русия в момента се обучават около 600 български студенти, а в България – 340 руски. Външният ни министър изрази съжаление, че двете страни още не са подписали нова 5-годишна Програма за сътрудничество в областта на образованието, науката и културата, която българската страна вече е съгласувала. Екатерина Захариева предложи тази програма да бъде подписана по време на визита на руския външен министър у нас догодина. Сергей Лавров прие поканата да посети България. Той благодари за подкрепата, която българската страна оказва за изучаването на руски език в страната ни. \r\nДвамата  министри се договориха догодина да се състоят консултации между МВнР на двете страни. Сергей Лавров връчи на Екатерина Захариева и документ за безвъзмездно и безсрочно ползване на дипломатическия имот „Българско посолство на Република България в Москва“, с което окончателно приключи процедурата по регистрация на правата върху терена на посолството ни в руската столица. \r\nВ хода на дискусията външните министри на България и Русия обсъдиха и теми от световния и европейски дневен ред, сред които европейската сигурност, регионалното сътрудничество и ситуацията на Балканите, ситуацията в Сирия след турската военна операция. Захариева и Лавров изразиха безпокойство от липсата на диалог между Белград и Прищина. Външният ни министър изрази и съжаление от липсата на решение на Европейския съвет за начало на преговори за присъединяване с Република Северна Македония и Албания.", "date": "2019.10.21", "title": "Вицепремиерът Екатерина Захариева обсъди с руския си колега Сергей Лавров възможностите за активизиране на двустранните отношения"}
{"url": "http://www.focus-news.net/news/2019/10/21/2710587/denyat-na-kardzhali-beshe-tarzhestveno-otbelyazan.html", "text": "Денят на Освобождението на Кърджали беше тържествено отбелязан днес, предаде кореспондент на   Радио „Фокус“  . Навършват се 107 години от този ден, в който през Балканската война в 1912 год. Кърджали е превзет от Хасковския отряд на ген. Васил Делов. През 1939 год., преди 80 години, околийската администрация взема решение да 21 октомври се чества като Ден на Кърджали. 80 години се навършват и от издигането на Паметникът-костница в Градската градина, където беше отдадена почит на падналите в битката за присъединяването Кърджали към България. \r\nПразникът започна с полагане на венци и цветя пред паметника на ген. Васил Делов в 11.00 часа, а 11.30 ч. от Дома на културата тръгна празнично шествие на учениците от учебните заведения в града. То премина по централните улици и стигна до Паметника на Освободителите в Градската градина, където се вля в голямото поклонение на гражданите в тържествения ритуал. В 12.00 ч. на почетен караул пред Паметника застанаха знаменните групи на всички учебни заведения от община Кърджали. Венци и цветя бяха поднесени от името на Цвета Караянчева, Мустафа Карадайъ, изпълняващият длъжността областен управител Севда Камбурова, Общинският съвет-Кърджали, Областна дирекция на МВР, Регионалната дирекция „Пожарна безопасност и защита на населението”, народни представители от ГЕРБ и ДПС, политически партии, държавни учреждения, обществени организации, училища. Официални гости на празника на Кърджали бяха председателят на Народното събрание Цвета Караянчева, народният  представител Адлен Шевкед, временно изпълняващият длъжността областен управител Севда Камбурова, директорът на Областната дирекция на МВР Атанас Илков, енорийският свещеник отец Петър и заместник-районният мюфтия Хаджи Насуф. Изпълняващата временно длъжността на кмет на града инж. Катя Митовска в словото си честити  празника на всички жители и гости на града и им пожела здраве, висок дух, красиви делници и празници. “Нека да помним миналото, за да можем да градим успешно и мъдро бъдещето, да сме добронамерени и човеколюбиви, да се радваме на децата си и да почитаме родителите си, да вярваме в себе си и уверено да вървим напред“. Поздравителни адреси получи града от президента на Република България Румен Радев, Националното сдружение на общините в Република България, Асоциацията на българските градове и региони. Състави от Центъра за култура и младежки дейности, читалища и училища изнесоха празнична художествена програма. \r\nСлед тържеството от 13. 30 ч. се състоя Празнична среща-коктейл в Хотелски комплекс „Арпезос“ на дейци на политиката, обществения живот и културата с администрацията на Кърджали. \r\nДарина ДЕЕНИЧИНА", "date": "2019.10.21", "title": "Денят на Кърджали беше тържествено отбелязан"}
{"url": "http://www.focus-news.net/news/2019/10/21/2710586/moderen-i-ekologichen-gradski-transport-shte-ima-v-stara-zagora.html", "text": "Изпълняващият длъжността кмет на Община Стара Загора инж. Янчо Калоянов, министърът на околната среда и водите Нено Димов, както и управителят на „Тролейбусни и автобусни превози“ ЕООД инж. Димитър Авджиев днес подписаха договор за подобряване на градския транспорт, както и на въздуха в града. Това съобщиха от пресцентъра на  Общината . Това ще се случи благодарение на доставката на 33 нови електрически автобуса, както и 18 двойни зарядни станции. На територията на тролейбусното депо ще бъдат изградени още и две комплектни трансформаторни станции с прилежащата към тях закрита разпределителна.  \r\nПроектът „Прилагане на мерки за подобряване качеството на живот в град Стара Загора“ акцентира основно върху създаване на по-ефективен, интегриран и бърз градски транспорт с по-малко потребление на енергия, изграждане на по-достъпна вторична инфраструктура на обществените транспортни мрежи и въвеждане на природосъобразни видове градски транспорт. По този начин се осигуряват по-ниски нива на замърсяване на околната среда с фини прахови частици и Nox (азотни окиси), които не оказват вредно влияние върху здравето на хората и върху самата природа. Общата инвестиция е близо 53,8 млн. лв., като ОПОС осигурява безвъзмездно почти 44,9 млн. лв. Срокът за изпълнение на дейностите е 40 месеца.", "date": "2019.10.21", "title": "Модерен и екологичен градски транспорт ще има в Стара Загора"}
{"url": "http://www.focus-news.net/news/2019/10/21/2710588/", "text": "За съжаление, много лекари в България все още отричат връзката между чревното функциониране и детското здраве. Това каза за  Радио „Фокус“ – Пловдив  психологът и специалист по ранно детско развитие Лучия Таскова. „Затова, чрез събития като гостуването на д-р Едуард Рослер в Пловдив, се стремим да информираме възможно повече хора. Искаме българските деца да могат да бъдат изследвани и с тях да се работи в България, а не да пътуват до чужбина или да се изпращат проби и т.н. Така ще бъде много по-достъпно и от финансова гледна точка“, посочи психологът. \r\n„Изключително труден е пътят на родителите с деца с проблеми в развитието, медицинските специалисти не са толкова запознати с проблема. Това е всъщност е и целта на предстоящата лекция - да привлечем възможно повече медицински специалисти, които да могат да насочват родителите какво точно да изследват и да се постигне развитие при често срещаните проблеми с децата. Много често това са непоносимост към глутен, яйца, лактоза,  проблеми с усвояването на хистамина, ДАО-ензима, който отговаря за преработката на хистамина. Просто всеки случай е строго индивидуален. Д-р Рослер разработка протоколите индивидуално, консултира всеки пациент индивидуално“, каза Таскова. По думите й, в повечето случай родителите на деца с проблеми в развитието са много по-информирани от медицинските специалисти по отношение на стъпките, които трябва да се предприемат. „За съжаление, когато имаш дете с проблем в развитието, наистина трябва да пробваш всичко, което би помогнало състоянието му да се подобри“, коментира Лучия Таскова.  \r\nТони МИХАЙЛОВ", "date": "2019.10.21", "title": "Лучия Таскова, психолог:  Много лекари в България все още отричат връзката между чревното функциониране и детското здраве"}
{"url": "http://www.focus-news.net/news/2019/10/21/2710589/otvoreni-biblioteki-postaviha-pred-sgradata-na-obshtinata-i-v-kvartalite-na-veliko-tarnovo.html", "text": "Отворени библиотеки поставиха пред сградата на Общината и в кварталите на Велико Търново. Първата подобна бе монтирана пред сградата на Съдебната палата и повече от месец жителите и гостите на Търново се възползват от нея, предаде репортер на  Радио \"Фокус\" - Велико Търново . От скоро отворени библиотеки има и на други места в центъра на града - в парк \"Марно поле\", пред Общината, както и в кв. \"Колю Фичето\". Там тя се намира пред Детския отдел на Регионалната библиотека и в нея вече има книги за малчугани и младежи. \r\nИдеята  е на фондация „Ген. Протогеров“, а посланието, което е написано върху кутиите за книги, гласи: „Книгата е прозорец към света – остави, вземи или прочети тук твоя!“. Разхождайки се, просто минавайки или чакайки автобуса, всеки желаещ може да спре, прочете или остави книга в отворената библиотека. Голяма част от жителите на града приемат идеята положително и заявяват, че с удоволствие ще се възползват от нея. \r\n \r\nРени АТАНАСОВА", "date": "2019.10.21", "title": "Отворени библиотеки поставиха пред сградата на Общината и в кварталите на Велико Търново"}
{"url": "http://www.focus-news.net/news/2019/10/21/2710591/sport-poluzashtitnik-na-roma-se-kontuzi-tezhko.html", "text": "Футбол: Полузащитникът на Рома Брайън Кристанте се налага да претърпи операция заради сериозна мускулна травма. 24-годишният футболист бе принудително заменен в мача срещу Сампдория в неделя . Кристанте има скъсано сухожилие в адуктора на десния крак, което налага оперативна намеса. \r\nОчаква се Брайън Кристанте да бъде извън терените най-малко три месеца.", "date": "2019.10.21", "title": "Спорт: Полузащитник на Рома се контузи тежко"}
{"url": "http://www.focus-news.net/news/2019/10/21/2710593/varna-utvardi-svoeto-myasto-na-inovatsionen-hab-s-petoto-izdanie-na-konferentsiyata-innowave-summit-2019.html", "text": "За пета поредна година една от най-големите конференции в Югоизточна Европа за иновации, технологии и дигитализация се проведе в морската столица на България - Варна. Innowave Summit 2019 събра над 4000 посетители, като 70% от тях бяха C-level мениджъри, CEO-та и представители на фирми от България и Европа. Това съобщиха  организаторите . Конференцията се проведе на 18 и 19 октомври в Двореца на културата и спорта с подкрепата на Община Варна. През двата дена на събитието на сцената излязоха лектори от САЩ, Канада, Обединеното Кралство, Люксенбург, Полша, Румъния, Испания, Австралия, България, Индия и други.  \r\nПо време на конференцията се проведе етап от състезанието Startup World Cup, което привлече над 2000 кадидатури. Класираха се 16 от тях, които имаха възможността да презентират на сцената пред жури, съставено от лидери в сферата на акселераторството като Джаг Синг, президент на Techstars. За първи път на такова състезание местен стартъп получава максимален брой точки от журито, което показва нивото на българската стартъп общност в страната ни като цяло. Победителят Colibra продължава към финала на състезанието в Сан Франциско с награден фонд от 1 милион долара. \r\n\"За нас е голяма чест, че Colibra успя да впечатли жури от такъв висок ранг! Да бъдем избрани за победител измежду толкова сериозна конкуренция е доказателство, че имаме огромен шанс да прославим страната ни на предстоящия финал в Сан Франциско! Огромни благодарности на организаторите на Innowave Summit, които за пореден път показаха, че в България може да се организират конференции от световен ранг.\"- сподели Калоян Георгиев, Изпълнителен Директор и Съосновател на Colibra.  \r\nПо време на Innowave Summit 2019 се проведе и финалът на конкурса 1 minute Varna, което даде възможност на международните посетители на събитието да видят и оценят морската столица през очите на креативните режисьори. Първото място в състезанието спечели Александър Чобанов с неговото видео, показващо Варна през очите на влюбена двойка.  \r\nОсвен основните лектори, на сцената на Innowave Summit 2019 се качиха още Иван Портних, Стоян Пасев – Областен управител на Варна, Минко Христо - Директор на Двореца на културата и спорта и други почетни гости , а церемонията през първия ден откри Димитър Василев, главен организатор на събитието. \r\nНад 60 деца и техните родители от Фондацията на Димитър Бербатов разговаряха с част от лекторите за развитието на дигиталните медии и за професиите на бъдещето. \r\nInnowave Summit 2019 за пета поредна година превърна морската ни столица в център на идеи, иновации, високи технологии и бизнес партньорства, със заявка за предстоящи интернационални издания. \r\n“Innowave Summit e повече от иновационно събитие! Движението Innowave е да свързва иновациите, младежите предприемачи и образованието. Събитието е израз и на това, че Варна има огромен потенциал да продължи да се развива като център за иновации в България“ – сподели Мария Габриел в официалното си видео-обръщение на откриването на събитието и сподели голямата новина, че е в ход проектът за изграждане на първото в централна и източна Европа стартъп село в Челопеч.", "date": "2019.10.21", "title": "Варна утвърди своето място на иновационен хъб с петото издание на конференцията Innowave Summit 2019"}
{"url": "http://www.focus-news.net/news/2019/10/21/2710592/ministar-desislava-taneva-v-dobrich-novata-obshta-selskostopanska-politika-shte-bade-po-dobra-kato-regulatsiya-i-vazmozhnosti.html", "text": "Новата Обща селскостопанска политика ще бъде по-добра като регулация и възможности, ще има възможности да адаптира целите и правилата към националните специфики, а това ще създаде по-добри възможности за отделните страни и земеделието. Това заяви министърът на земеделието, горите и храните Десислава Танева, която е на посещение в Добрич за среща с представители на бранша и заинтересовани страни, предаде кореспондентът на  Радио „Фокус” – Варна . Министерството очаква многогодишната финансова рамка по отношение на общите европейски актове. Тази рамка ще даде отговор на въпроса какъв ще е бюджетът за новата Обща селскостопанска политика. Проведени са разговори с Министерство на регионалното развитие, за да бъде направено по-справедливо разпределението на намаления бюджет. Освен това ще бъде елиминиран критерият „селски райони“ като преференция за достъп до европейското финансиране. Независимо от какъв вид община са бенефициентите, те ще бъдат равнопоставени по този критерий. Очаква се страната ни да е в пълна готовност да започне работа по изготвяне на национални стратегически планове. Освен това Десислава Танева информира, че се подготвя в Европейския съюз решение за преходен период, за да няма спиране на плащанията. Обявен е срок от една година. Поискано е този преходен период да бъде две години предвид забавянето на европейските регламенти, които ще уредят подкрепата и регулацията на новата Обща селскостопанска политика.  \r\nЖулиета НИКОЛОВА", "date": "2019.10.21", "title": "Министър Десислава Танева в Добрич: Новата Обща селскостопанска политика ще бъде по-добра като регулация и възможности"}
{"url": "http://www.focus-news.net/news/2019/10/21/2710594/mestni-izbori-2019-tsvetan-antov-abv-za-da-vazrodim-pleven-e-neobhodimo-nasarchavane-na-mestniya-biznes-i-zadarzhane-na-mladite-v-grada.html", "text": "Плевен е най-бързо намаляващият областен център – демографският срив е тотален. Това каза за дневния блок „Добър ден“ на  Радио „Фокус“  кандидатът за кмет на АБВ Цветан Антов. По думите му младите хора напускат град в посока София, по-големите градове или чужбина. За да се възроди градът е необходимо насърчаване на местния бизнес и задържане на младите в града, обясни той. Преди години Плевен беше икономически център на северна България, припомни Антов, като уточни, че в момента градът е в упадък. Според него вината за това е на национално ниво, защото кметът на дадено населено място или община няма правомощията да разкрива конкурентноспособни фирми, които да ангажират младите хора да останат в града. „Като кмет ще редуцирам общинската администрация, защото в началото на този мандат нашата група съветници не беше съгласна със структурата, тъй като има пет заместник кмета, което според нас е една раздута администрация. Ще трябва да се подобри работата на администрацията, да се облекчат на максимум взаимоотношенията между бизнеса и гражданите с общинската администрация в каквато и да е посока“, обясни кандидатът. Във връзка с инфраструктурата на Плевен, Цветан Антон заяви, че в централната градска част състоянието е добро, но това, по думите му, не е достатъчно. Когато 30 години не се прави нищо, един кмет много трудно може да промени инфраструктурата, но общинските съветници на АБВ ще обърнат внимание на крайните квартали и малките населени места в общината, добави той.  \r\nВеселка ИВАНОВА", "date": "2019.10.21", "title": "Местни избори 2019: Цветан Антов, АБВ: За да възродим Плевен е необходимо насърчаване на местния бизнес и задържане на младите в града"}
{"url": "http://www.focus-news.net/news/2019/10/21/2710582/mestni-izbori-2019-kiril-vaklinov-futbolen-klub-pirin-shte-bade-parviyat-v-balgariya-koyto-shte-se-upravlyava-chrez-publichno-chastno-partnyorstvo.html", "text": "Футболен клуб „Пирин“ ще бъде първият в България, който ще се управлява чрез публично-частно партньорство. Това каза в интервю за  Радио „Фокус“ – Пирин  Кирил Ваклинов, кандидат за общински съветник от гражданската квота в листата на ПП АБВ. Той подчерта, че както до сега, така и за в бъдеще ще продължава да бъде до футболен клуб „Пирин“. „Аз и в момента живея до стадиона, израснал съм там. Както казват хората: „Пъпа ми е хвърлен на стадиона“. Били сме до отбора в най-тежките и в най-добрите му моменти и в успехите. Макар успехите му до този момент да не са много, то както всеки отбор и той е имал своите светли дни. Миналата година, тоест 2018, точно по това време той футболен клуб „Пирин“ бе пред фалит, буквално пред невъзможност да завърши годината. Така по мое предложение бяха отпуснати над 200 хил. лв. от общинския бюджет, за да може клубът да бъде спасен. Тогава получих много критики от граждани и колеги, които питаха не може ли да дадем парите за детска градина или на някои училище. За мен бе много несериозно по този начин да се водят разговори. Освен това аз не приемам такива разговори – вместо тук, парите да отидат там. Всеки, който поне малко има представа от бюджет знае, че щом са приети за едно място, то ще отидат там. За щастие през 2019 година се появиха инвеститори, които според мен са почтени хора“, каза още Ваклинов. Той припомни, че те са пожелали да получат контролния пакет акции от клуба. „Всичко, което те поискаха от нас като общински съветници се случи.  В момента се оформят окончателните документи те да придобият 75 % от клуба, а 25 % ще останат за Община Благоевград. Също така се изготвя 5 годишна програма за развитието на клуба, с която ние вече сме горе-долу добре запознати. В нея е включено и развитие на детско-юношеската школа на клуба, което е много важно. Защото целта на всеки отбор е не само да бъде в „Б“ или в „А“ група, а да има къде децата да играят съвременен и модерен футбол. Такъв футбол се осигурява само чрез съвременни и модерни условия. Тук ще отворя една скоба, защото няма как да не отчетем факта, че през последните 10 години Община Благоевград работи много в посока осигуряване на подходяща база и добри условия за развитието на този спорт. Съвременен футбол се играе само тогава, когато с младите футболисти се работи по модерна методология, със съвременни средства, така че там има още какво да се желае. Това, което мисля, че се случи като бъдеще на футболен клуб „Пирин“, е че ние ще имаме само поводи за радост“, подчерта Ваклинов. Той отбеляза, че  причината е изключително професионалното отношение, което в момента съществува в отбора. „Ние ще продължим да подкрепяме, без значение по какъв повод, нашия футболен клуб. Интересното по отношение собствеността и нещо, което може би ще е любопитно за нашите слушатели и читатели е, че за първи път в България и то в Благоевград ще се създаде клуб, който ще се управлява чрез публично-частно партньорство. За мен ще бъде много интересно е, бидейки новатори в това нещо, как ще заработи тази формула. Подобно нещо съществува в испанския футбол. Затова ще ми е интересно и с любопитство ще измина този път на бъдещето развитие на „Пирин“. Нещата не са сложни стига да има визия, стига да има програма, която да е дългосрочна. Мисля си, че отборът ще направи крачки напред и ще стигне до по-висока група, но най-вече ще радва феновете“, коментира Ваклинов. Той заяви, че в миналото клубът е правил сезон, без значение добър или лош, след неговия край основни футболисти бягат. „Без значение дали са били купувани или си тръгват по друг начин. В последните години поставихме нови рекорди в това отношение. На полусезон ни „бягаше“ половин отбор. Буквално изминат 3 – 4 месеца и на ново трябва да се прави отбор. Е, наистина, изправени пред такова финансово затруднение или напрежение няма как да се случват нещата. Винаги съм твърдял, че ако нашият клуб бъде оставен в продължение на две години с едни и същи играчи, то ще стане шампион на България. Достатъчни са само две години, в които няма да ни се крадат, няма да ни се купуват футболисти, макар, че от футболен клуб „Пирин“ рядко се случва купуване“, уточни Ваклинов. Той допълни, че  рядко се среща да са били купувани футболисти. „Най-често те ни биват заграбени по неприятен и грозен начин. Благодарение на сегашните инвеститори, ако се случи така, че две години задържим един стабилен отбор, то неминуем успехите ще дойдат“, отбеляза Ваклинов.  \r\nЛивия НИНОВА", "date": "2019.10.21", "title": "Местни избори 2019: Кирил Ваклинов: Футболен клуб „Пирин“ ще бъде първият в България, който ще се управлява чрез публично-частно партньорство"}
{"url": "http://www.focus-news.net/news/2019/10/21/2710597/tass-ministerstvoto-na-targoviyata-na-sasht-e-gotovo-za-barzo-sklyuchvane-na-sdelka-s-velikobritaniya-sled-brekzit.html", "text": "Съединените щати са готови „много бързо“ да постигнат търговско споразумение с Великобритания веднага след излизането й от Европейския съюз. Това заяви пред CNBC министърът на търговията на САЩ Уилбър Рос, цитиран от  TACC . \r\n\"Разяснихме на британския премиер Борис Джонсън и останалите, че ще се радваме да сключим такова споразумение с Обединеното кралство. Проблемите в търговията между САЩ и Обединеното кралство са много по-маловажни, отколкото между САЩ и ЕС,\" отбеляза Рос. \r\nОт негова гледна точка е оптимално първо да се изчака Брекзит,  тъй като в този случай Брюксел ще трябва да разрешава търговските спорове със САЩ „ в съчетание с тези с Обединеното кралство“. \r\nПрезидентът на САЩ Доналд Тръмп, преди срещата си с британския премиер Борис Джонсън в кулоарите на срещата на върха на Г-7 в Биариц през август, изрази увереност във възможността за сключване на двустранно търговско споразумение възможно най-скоро. Едно бъдещо временно споразумение ще предостави на двете страни възможност да приключат преговорите за пълноправно двустранно споразумение за свободна търговия. Както Лондон, така и Вашингтон проявяват интерес да подпишат такова, след като Великобритания напусне Европейския съюз. \r\n \r\n  Юлиян Марков", "date": "2019.10.21", "title": "ТАСС: Министерството на търговията на САЩ е готово за бързо сключване на сделка с Великобритания след Брекзит"}
{"url": "http://www.focus-news.net/news/2019/10/21/2710599/mestni-izbori-2019-d-r-atanas-kambitov-shte-podmenim-vik-mrezhata-v-tsentralna-gradska-chast.html", "text": "Цялостна подмяна на ВиК мрежата в Централна градска част на Благоевград е сред приоритетите, заложени в програмата за управление на д-р Атанас Камбитов за следващите четири години. Това съобщиха от  предизборния щаб на д-р Атанас Камбитов . \r\nВ момента подземната инфраструктура е остаряла и амортизирана, което води до чести аварии. \r\nПрез последните 8 години ВиК мрежата бе подменена в цели квартали, с което беше решен проблемът с водоподаването, стоящ десетки години пред жители на града.  \r\n\"Прогнозната стойност на дейностите за ВиК е между 90 и 100 млн. лева.  За съжаление, поради отказа на община Кресна да се включи във ВиК Асоциацията, общините в Благоевградска област няма право  да кандидатстват по Оперативни програми. Затова ние ще  разчитаме на  помощта на правителството. Премиерът Бойко Борисов винаги е оказвал подкрепа на общините. Благодарение на тази политика санирахме жилищата на над 9000 семейства, Благоевград има 62 дка парк на терена на бившите казарми, има плувен басейн и т.н\", казва д-р Атанас Камбитов. \r\nОсвен подмяна на ВиК мрежата, ще бъде подменена и цялата инфраструктура, в това число асфалт, тротоари и т.н.", "date": "2019.10.21", "title": "Местни избори 2019: Д-р Атанас Камбитов: Ще подменим  ВиК мрежата в Централна градска част"}
{"url": "http://www.focus-news.net/news/2019/10/21/2710600/", "text": "Средното време за реакция на екипите на \"Спешна помощ\" в Пазарджик при пътнотранспортно произшествие е 10,2 минути, каза пред  Радио \"Фокус\" - Пазарджик  д-р Благовеса Стоянова, завеждащ \"Център за спешна медицинска помощ\"-Пазарджик. Тя обясни, че най-дългото време за пристигането им е 31 минути. Д-р Стоянова обясни, че през месец август екипите са реагирали на 25 пътнотранспортни произшествия с 38 пострадали, а през месец юли произшествията, на които са се отзовали спешните медици, са 34 с 50 пострадали. Д-р Стоянова отбеляза също, че са получени две нови линейки за центровете за спешна медицинска помощ в Пазарджик и Батак. Очакват се още две, които ще бъдат разпределени в други центрове в областта. \r\n \r\nВаня НИКОЛОВА", "date": "2019.10.21", "title": "Средното време за реакция на екипите на \"Спешна помощ\" в Пазарджик при пътнотранспортно произшествие е 10,2 минути"}
{"url": "http://www.focus-news.net/news/2019/10/21/2710590/turskiyat-vitseprezident-zonata-za-sigurnost-v-severna-siriya-shte-osiguri-zavrashtaneto-na-dva-miliona-siriytsi.html", "text": "Турският вицепрезидент Фуат Октай заяви, че зоната за сигурност  в Северна Сирия ще позволи на близо два милиона сирийски бежанци да се върнат в домовете си, цитира думите му  Anadolu Agency . \r\nИзказвайки се в университета “Йълдъз Теник” в Истанбул, Фуат Октай заяви, че Турция е прочистила 65 населени места, включително централните части на градовете Тел Абяд и Рас Ал Айн от контрола на кюрдските милиции. \r\nТой отбеляза, че страната му предоставя всички основни услуги като здравеопазване, образование, жилища, пътища, електричество и вода на сирийците в зоната за сигурност без никаква дискриминация и без да очаква нищо в замяна. \r\n \r\n  Юлиян Марков", "date": "2019.10.21", "title": "Турският вицепрезидент: Зоната за сигурност в Северна Сирия ще осигури завръщането на два милиона сирийци"}
{"url": "http://www.focus-news.net/news/2019/10/21/2710601/ogranicheno-e-dvizhenieto-v-uchastak-ot-tretoklasen-pat-109-avtomagistrala-struma-lozenitsa-v-oblast-blagoevgrad-poradi-rehabilitatsiya.html", "text": "Движението по третокласен път 109 автомагистрала „Струма“ – Лозеница в участъка от км 0+000 до км 10+754 е ограничено за всички моторни превозни средства, поради рехабилитация. Това съобщиха за  Радио „Фокус“ – Пирин  от Областно пътно управление – Благоевград. До 31 декември преминаването ще се извършва по обходен маршрут както следва: автомагистрала „Струма“ – п. в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. В област Благоевград няма въведени други ограничения за движение на моторни превозни средства. Към този час трафикът по основните пътни направления – автомагистрала „Струма“, главен път Е-79 и второкласен път 19 Симитли – Гоце Делчев. е нормално натоварен. През деня не са регистрирани тежки пътни инциденти. Повишена е опасността от падащи камъни в Кресненското дефиле и в района на проходите Предел и Папаз Чаир.  \r\nЛивия НИНОВА", "date": "2019.10.21", "title": "Ограничено е движението в участък от третокласен път 109 автомагистрала „Струма“ – Лозеница в област Благоевград поради рехабилитация"}
{"url": "http://www.focus-news.net/news/2019/10/21/2710595/mvnr-nyama-danni-za-postradali-balgarski-grazhdani-pri-protestite-v-chili.html", "text": "Няма данни за пострадали български граждани при протестите в Чили, довели до сблъсъци и обявяване на извънредно положение в пет региона на страната. Въведен е и комендантски час. По информация на българското посолство в Буенос Айрес, акредитирано и за Чили, ситуацията в страната е динамична и непрестанно се променя. Това съобщиха от пресцентъра на  МВнР . Мисията ни в Аржентина е в постоянен контакт с представители на българската общност в Чили. МВнР препоръчва на българските граждани да не предприемат пътуванията до Чили, особено в районите, където действа режима на извънредно положение.Съветваме българските граждани, пребиваващи на територията на Чили, да избягват публичните места с голяма концентрация на хора, да останат по домовете или в хотелите си. При необходимост българските граждани могат да се свържат с посолство на Република България в Буенос Айрес на следния телефон: +54 11 4781 8644 и телефон за спешни случаи:  +54 9 11 3874 3170.", "date": "2019.10.21", "title": "МВнР: Няма данни за пострадали български граждани при протестите в Чили"}
{"url": "http://www.focus-news.net/news/2019/10/21/2710598/sled-osnoven-remont-be-otkrit-nay-golemiyat-vatreshen-baseyn-v-kazanlak.html", "text": "С тържествен водосвет бе открит реновираният вътрешен плувен басейн в Средно общообразователно училище „Екзарх Антим I”, предаде кореспондент на  Радио „Фокус” . В момента и през следващите 10 години, след решение на Общинския съвет в Казанлък, басейнът ще се стопанисва от дружество, създадено специално за целта. За по-лесно разпознаване водното съоръжение е с ново име „Антим Спорт“. „В момента в цяла България има тенденция за правенето на вътрешни басейни. В Стара Загора наскоро беше открит такъв, а ето сега и в Казанлък си го имаме. Това е най – големият вътрешен басейн в целия град и искахме да го възстановим, за да се възползват от него казанлъчани. Цените за ползване на съоръжението са съобразени за Казанлък, за децата и учениците е предвидено намаление”, подчерта Христо Ибушев - един от управителите на дружеството стопанисващо басейна.Училищният басейн е с размери 19.50×7.50 метра. Водата в него е минерална, от водоизточник в Овощник, като температурата, която ще поддържа е 28-29 градуса. Съоръжението е изцяло реновирано, направен е и ремонт и нова облицовка на коритото му. Подменена е климатичната инсталация, с цел по-добър въздухообмен и намаляване на влажността. Извършена е смяна на подовите настилки в залата с плувния басейн, поставена е специална минерална мазилка на стените, която е с антибактериални качества. Сменена е и ВиК инсталацията. Съблекалните към басейна са с нови подови и стенни настилки, обзавеждането е също ново и удобно за ползване, шкафчетата са с индивидуално заключване за сигурност на посетителите. Осигурени са сешоари в съблекалните. Санитарните възли също са ремонтирани.Предстои изграждане на финландска сауна, която ще се ползва без допълнителна такса от посетителите. Към басейна в СОУ „Екзарх Антим Първи“ е обособено и масажно студио, което предстои да бъде оборудвано. Басейнът ще се ползва без възрастови ограничения, като единствено децата до 12 годишна възраст, по закон, ще се допускат само с придружител. Вече се сформират и групи за обучение по плуване, които ще се обучават от квалифицирани преподаватели към Спортен клуб \"Траяна\", Стара Загора. За сигурността на посетителите ще се грижат и спасители. Подсигурени са тренировъчни и спасителни средства, както и места за кратка почивка. \r\nСлавяна ГАЙДАРОВА", "date": "2019.10.21", "title": "След основен ремонт бе открит най – големият вътрешен басейн в Казанлък"}
{"url": "http://www.focus-news.net/news/2019/10/21/2710605/ostavat-tri-dni-za-podavane-na-fotografii-po-konkursa-prirodolyubie.html", "text": "Снимки за фотоконкурса  на тема „ПриРодоЛюбие в 4 сезона“, обявен от Министерството на околната среда и водите (МОСВ), ще се приемат до 25 октомври 2019 г. включително, съобщи за  Радио „Фокус“  главен експерт Мариана Чомпалова от РИОСВ-Хасково.  Фотографиите трябва да показват красотата на нашата природа през Пролетта, Лятото, Есента и Зимата, заснети в България през последните две години. Целта на конкурса е да бъдат показани уникалните природни богатства, забележителности и биоразнообразие на Родината през различните сезони. Кандидатите могат да изпращат до 4 снимки, като допуснатите до участие ще бъдат публикувани на фейсбук страницата на министерството, а 3 фотоснимки във всяка категория – „Пролет“, „Лято“, „Есен“ и „Зима“ ще бъдат класирани на първо, второ и трето място. Министърът на околната среда и водите Нено Димов ще бъде почетен председател на журито, членове ще са професионалният фотограф Десислава Кулелиева, представители на МОСВ и на дирекция „Национална служба за защита на природата“. До 31 октомври 2019 г. ще бъдат обявени победителите, а снимките им ще бъдат отпечатани в годишния календар на МОСВ за 2020 г. и ще бъдат изложени в сградата на министерството. Ваучери за първо, второ и трето място ще дават право на финалистите за 5, 4 и 3 нощувки в посетителските центрове на МОСВ в Национален парк „Пирин“, Аркутино, Огоста, Камчия, Предела, Батак и Смолян.  \r\nДарина ДЕЕНИЧИНА", "date": "2019.10.21", "title": "Остават три дни за подаване на фотографии по конкурса „ПриРодоЛюбие“"}
{"url": "http://www.focus-news.net/news/2019/10/21/2710602/ria-novosti-prezidentat-na-rusiya-shte-poseti-ungariya-na-30-oktomvri.html", "text": "Руският президент Владимир Путин ще посети Унгария на 30 октомври, каза пред репортери помощникът на държавния глава Юрий Ушаков, цитиран от  „РИА Новости“ . \r\n\"Посещението на президента ни в Унгария е насрочено за 30 октомври. Известно е, че ние с унгарците обменяме посещения ежегодно, сега е наш ред. Путин ще бъде в Будапеща на 30 октомври\", каза Ушаков. \r\n \r\n  Юлиян Марков", "date": "2019.10.21", "title": "РИА Новости: Президентът на Русия ще посети Унгария на 30 октомври"}
{"url": "http://www.focus-news.net/news/2019/10/21/2710565/ministar-desislava-taneva-v-dobrich-do-kraya-na-godinata-mzhg-e-planiralo-okolo-edin-mlrd-lv-po-razlichni-instrumenti-za-podkrepa-v-polza-na-zemedelskata-obshtnost.html", "text": "До края на декември сме планирали паричен поток в рамките на около един милиард лева по различни инструменти за подкрепа в полза на земеделската общност. Това заяви министърът на земеделието, горите и храните Десислава Танева, която е на посещение в Добрич за среща с представители на бранша и заинтересовани страни, предаде кореспондентът на  Радио „Фокус” – Варна . Сред официалните лица на срещата са депутатите от ГЕРБ Пламен Манушев и Даниела Димитрова. На 18 октомври е приключена националната преходна помощ. 55% от нея са платени.  Предстои до седмица разплащане по de minimis за пчелите. Също 880 договора по „Млад фермер“ са от 2 седмици в областните дирекции по земеделие. Само 57 от тях все още не са сключени. „Очакваме тези млади фермери, в готовност сме при поискване да платим и авансите по всички тези 880 договора в рамките на месец ноември. Също така през месец ноември ще платим и средствата по държавната помощ за зимните пръскания на овощарите“, посочи Десислава Танева. През декември от 2-ри до 6-ти са планирани 121 милиона лева по обвързаното производство -  на 100% изцяло всички полагаеми средства по всички схеми за обвързано производство в животновъдството. На всички земеделски производители е планирано да се плати първия транш по схемата за единно плащане на площ с базова ставка в размер на около 640 милиона лева. За първи в периода 16-20 декември се планира от обичайния график за плащания да се платят средствата за необлагодетелстваните райони с общ бюджет близо 100 милиона лева по двете схеми.  \r\nЖулиета НИКОЛОВА", "date": "2019.10.21", "title": "Министър Десислава Танева в Добрич: До края на годината МЗХГ е планирало около един млрд. лв. по различни инструменти за подкрепа в полза на земеделската общност"}
{"url": "http://www.focus-news.net/news/2019/10/21/2710603/bezplatni-pregledi-za-detsa-s-nadnormeno-teglo-i-hranitelni-narusheniya-zapochvat-vav-varna.html", "text": "Безплатни прегледи за деца с наднормено тегло и хранителни нарушения започват във Варна, предаде репортер на  Радио „Фокус“ – Варна  . В поликлиниката във варненския кв. „Младост“ са обявени дни на отворените врати за провеждане на безплатни профилактични прегледи на опорно-двигателния апарат, Индекс телесно тегло и телесен състав на организма при деца от 7 до 18 години. Прегледът ще включва консултация с лекар ортопед/физиотерапевт за оценка на състоянието на опорно-двигателния апарат. По последни данни честотата на гръбначните изкривявания е повече от 10% при подрастващите. Важно е навременното откриване и прилагане на подходящи мерки за оздравяване.Кампанията ще продължи до 8 ноември. Акцентът е върху контрола на телесното тегло на подрастващите, което е от изключително важно значение за физическото и психическото им здраве. \r\nПо думи на ендокринологът  проф. д-р Валентина Йотова, ситуацията със затлъстяването сред подрастващите във Варна става все по-тревожна. Причините за това са обездвижването на децата и свръхзадоволяване на всички капризи. На превантивния фронт специалистите нямат големи успехи, защото това зависи изключително много от семейството и културата на хранене. „Очакваме в най-скоро време да имаме актуални данни за скоростта на затлъстяване в началните училища. Наскоро приключихме проект за превенция на втори тип диабет, който включваше семейни тройки – от децата, до бабите и дядовците“, добави ендокринологът. В рамките на този проект е бил проследен ръстът и теглото на варненски ученици от първи до четвърти клас, в рамките на три години. До няколко месеца се очакват първите обобщени резултати със сравнимост на европейска база. Въпреки това от клиничната практика се вижда, че проблемът се задълбочава. Все още Гърция и Испания, изпреварват България по ниво на затлъстяване сред децата, но е факт, че южните страни преобладават като темп на развитие на този проблем. Това изглежда странно, но според проф. Валентина Йотова, това не е толкова изненадващо за медиците. Тя обясни, че допреди 5 години голяма част от децата с проблемно тегло са отслабвали през летните месеци, но в последните години се забелязва тенденция, те не само да не отслабват, но дори напълняват още повече. Причината е обездвижването на малчуганите и това, че консумират пълни със захар храни. Друг проблем е, че родителите дават пари на децата си в училище, въпреки че са се нахранили. Така с парите най-често се закупуват храни, които са вредни и силно калорични. „За 2 лева могат да се купят 1000 kcal, което пък е повече от половината дневен прием“, категорична бе проф. Йотова. В различните възрастови групи наднорменото тегло стига до 40-45%, като тревожен си остава факта, че юношите също не отслабват. В предишни години 14-15-годишни деца, които са били заоблени сами са се взимали в ръце и са сваляли килограми, докато сега са все по-затлъстели, защото средата става благоприятна.  \r\nОсновен приоритет в световен мащаб е профилактиката на хранителните нарушения, особено наднорменото тегло и затлъстяването. Нашата страна е включена в Европейската инициатива на СЗО за наблюдение на затлъстяването при деца заедно с още 23 страни. Според проучване на Националния център по опазване на общественото здраве (НЦООЗ) от 2008 г. в България децата с наднормено тегло са 200 000, от тях 65 000 са със затлъстяване.  Това води до увеличен риск от диабет и други ендокринни заболявания, от болести на сърдечно-съдовата и дихателната система, алергии, проблеми с опорно-двигателния апарат, психологически и емоционални проблеми. Поднорменото тегло също зачестява като отклонение, особено в юношеска възраст и често се дължи на нарушения в хранителното поведение (анорексия, булимия и др). \r\nДесислава ВАСИЛЕВА", "date": "2019.10.21", "title": "Безплатни прегледи за деца с наднормено тегло и хранителни нарушения започват във Варна"}
{"url": "http://www.focus-news.net/news/2019/10/21/2710596/mestni-izbori-2019-yordan-yovchev-blagodarenie-na-d-r-kambitov-masoviyat-i-elitniyat-sport-v-blagoevgrad-se-razvivat-otlichno.html", "text": "Д-р Атанас Камбитов и легендата в спортната гимнастика Йордан Йовчев присъстваха на първа копка за обособяване на стрийт фитнес и кросфит площадка в парк „Македония“  - Благоевград.  Това съобщиха от  предизборния щаб на д-р Атанас Камбитов . Съоръжението, което предстои да бъде монтирано е изключително модерно и отговаря на всички изисквания за безопасност при тренировки. На него ще има възможност да се провеждат състезания и турнири от национално и европейско ниво. Уредите ще бъдат на разположение и на жителите и гостите на Благоевград. \r\n „Някои хора се опиват да внушат, че парк „Македония“ не е парк, сами може да се убедите, че това са само приказки. За 2-3 години го превърнахме и в дом на българската и световната музика, превърнахме го и в дом на спорта. Има зали за бокс, за таекуон-до.  Ще бъде изградена и първата площадка за стрийт фитнес и кросфит на територията на парка. Следващият мандат ще изградим още 2-3, най-малко, така,  че да обхванем града. Благодаря и на Вас г-н Йовчев, Вие сте пример за всички тези млади хора, които в момента са тук. Дай, Боже това да са бъдещите шампиони,  да славят  Благоевград по цял свят.“ \r\nЙордан Йовчев сподели впечатленията си от развитието на спорта в Благоевград, както и от условията, които се предлагат.  \r\n„Изказвам благодарност на Атанас Камбитов за всичко, което прави за масовия спорт, за елитния спорт . Надявам се, че подобни неща ще продължат да се случват в Благоевград. Пожелавам успех“, каза Йордан Йовчев.  \r\nСред съоръженията, които ще бъдат монтирани на новата стрийт фитнес и кросфит са шведска стена, маймунска стена, колело за сила и баланс, двоен лост, лежанка за коремни преси, въже за катерене, халки, двойна успоредка, стълба на три нива за подскоци, раздвижване и рехабилитация, лостове за набиране с различни  височини и др. \r\nНа церемонията присъстваха народният представител Даниела Савеклиева,  вицепрезидентът на Световната федерация по таекуондо ITF, кандидати за общински съветници, представители на спортни клубове.", "date": "2019.10.21", "title": "Местни избори 2019: Йордан Йовчев: Благодарение на д-р Камбитов масовият и елитният спорт в Благоевград се развиват отлично"}
{"url": "http://www.focus-news.net/news/2019/10/21/2710609/bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево” на границата със Северна Македония, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня не е интензивен. Няма образували се колони от чакащи автомобили.  \r\nВенцеслав ИЛЧЕВ", "date": "2019.10.21", "title": "Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/10/21/2710608/ukrepvane-na-svlachishte-se-izvarshva-po-patya-bobov-dol-malo-selo-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.10.21", "title": "Укрепване на свлачище се извършва по пътя Бобов дол – Мало село, област Кюстендил"}
{"url": "http://www.focus-news.net/news/2019/10/21/2710606/rosen-marinov-obshtina-svishtov-golemiyat-interes-kam-shestiya-festival-za-stara-gradska-pesen-plamen-beykov-dokazva-che-tozi-vid-muzika-vse-oshte-ima-pochitateli.html", "text": "Големият интерес към Шестия фестивал за стара градска песен „Пламен Бейков“, който се провежда в Свищов, доказва, че този вид музика все още има почитатели. Организаторите отчитат и друг положителен момент – сред публиката и участниците е имало и доста млади хора. Това обобщи за  Радио „Фокус“ – Велико Търново  Росен Маринов, директор Дирекция „Култура и културно наследство“ в Общината. Кулминацията на състезанието се е оказал неговият финал, при който Пламен Бейков, синът на певеца, в чиято памет се организира проявата, е изнесъл концерт. „Салонът на Първо българско народно читалище се оказа пълен в един момент. Това е обнадеждаващо за фестивала и означава, че тази музика все още има своите почитатели и още по-хубавото от това е, че - нормално е преобладаващата публика да е от хора на средна възраст, но имаше и млади хора. От гледна точка на организаторите и журито решихме да го стимулираме с една нова награда – за „най-млад изпълнител“. Целта ни е да запалим повече хора към това изкуство, което е основополагащо в музикалната история не само на България, а и на Европа“, обясни още Росен Маринов. \r\n \r\nОрганизаторите на проявата вече се подготвят и за седмото и издание през 2020 година. \r\n \r\nЛуиза ТРАНЧЕВА", "date": "2019.10.21", "title": "Росен Маринов, Община Свищов: Големият интерес към Шестия фестивал за стара градска песен „Пламен Бейков“ доказва, че този вид музика все още има почитатели"}
{"url": "http://www.focus-news.net/news/2019/10/21/2710614/spetsializiran-ekip-ot-suhopatnite-voyski-shte-obezvredi-nevzriven-boepripas-otkrit-vav-vilna-zona-kinotsentara-kv-boyana-sofiysko.html", "text": "Специализиран екип от 78-и батальон за осигуряване – Горна Баня от състава на Сухопътните войски, беше задействан в 16.15 ч. днес по сигнал за намерен корозирал снаряд, открит при изкопни дейности във вилната зона „Киноцентъра“, кв. „Бояна“, гр. София.  Това съобщиха от  Министерството на отбраната . При първоначалния оглед е установено, че това е 50 мм осколъчна мина с взривател, силно корозирала и без видима маркировка. Военнослужещите, ръководени от капитан Петър Трайков, ще извършат изземване, транспортиране и последващо унищожаване на открития боеприпас. Специализираният екип действа на основание отправено искане от главния секретар на МВР и по разпореждане на командира на Сухопътните войски генерал-майор Михаил Попов.", "date": "2019.10.21", "title": "Специализиран екип от Сухопътните войски ще обезвреди невзривен боеприпас, открит във вилна зона „Киноцентъра“, кв. „Бояна“, Софийско"}
{"url": "http://www.focus-news.net/news/2019/10/21/2710613/rodopchani-se-pokloniha-pred-pametnika-kostnitsa-na-vrah-srednogorets-po-povod-107-godini-ot-osvobozhdenieto-na-rodopite-i-praznikat-na-smolyan.html", "text": "Родопчани се поклониха пред паметника-костница на връх Средногорец по повод 107 години от Освобождението на Родопите и празникът на Смолян, предаде репортер на  Радио „Фокус“ – Смолян . На празника присъстваха депутати от Смолян, вр. и. д кмет на Смолян инж. Мариана Цекова, секретарят на Смолян Момчил Николов, представители на патриотични организации, десетки ученици и граждани. Честването започна с почетен караул от 101 Алпийски полк, който бе приет от командира на военното формирование полк. Димитър Кацаров.Тържествено слово произнесе Валентина Василева – директор на Регионален исторически музей „Стою Шишков“ – Смолян. „Оттук преде 107 години преминаха в своя освободителен поход по време на Балканската война подразделение на славния 21 пехотен Средногорски полк воден от безстрашния си командир полк. Владимир Серафимов. Със славата на родопската Шипка този ден става празник за родопчани и официален празник на община Смолян. през 1912 г радостта от влизането на българските войски в родопските селища е неописуема, защото освобождението на този край от вековното иго идва. Тържествен е камбанния звън, молитвите на благодарност за дошлото избавление изречени по време на тържествените литургии и молебени са от цяло сърце и душа. Сълзи пълнят очите на мало и голямо, защото е дошла свободата. Звездният час в бойния път на 21 пехотен Средногорски полк по време на Балканската война и живото на неговия командир полк. Владимир Серафимов остава тук край височините на родопския връх Кавгадик в героичните сражения на 19, 20 и 21 октомври 1912 г. Този връх остава върху географската карта на България с името на полка-герой Средногорец, а в сърцата на признателните родопчани като Родопската Шипка“, разказа Василева. Тя сподели пред присъстващите прочувствени спомени на родопчани, както и на самия полк. Владимир Серафимов от дните, в които са се водили легендарните битки, довели до дългоочакваната свобода за Родопския край. Василева посочи и един малко известен факт за днешното име на връх Кавгаджик – родопската Шипка. По думите й, това го казва един българин-мюсюлманин. „Един религиозен водач на онези родопчани-мюсюлмани, които получили 10 000 пушки от Министерството на войната на Османската империя, но не се присъединили към османската армия и не възпламенили нито един изстрел. Това не е просто толерантност – това е родолюбие“. В заключение Василена заяви, че на 21 октомври 1912 г. полк. Серафимов изсича със собствената си сабя знака на свободата върху сърцето на Родопа. „Този знак грее високо в родното небе, осветява миналото и завещава бъдещето. Родопската шипка днес се издига красива като спомен и чиста като олтар, образът й е велик и в същото време поразително скромен. Той напомня на живите, че най-светлите мисли, съхранени от времето са мислите за родината“, каза още Валентина Василева.Честването на 107 години от Освобождението на Родопите продължи панихида за загиналите в боевете на връх Средногорец и за Освобождението на Родопите от негово високопреподобие архимандрит Висарион, в съслужие със свещеници от Смолян. След това бяха поднесени венци и цветя пред паметника-костница.Празникът на Смолян ще продължи от 17.30 часа на Новия център в Смолян, когато ще бъдат поднесени венци и цветя пред Паметника на полк. Владимир Серафимов. От 18.00 часа в Регионален исторически музей „Стою Шишков“ ще се проведе Надпяване в музея: Гласът на България Атанас Кателиев и гласовете на НУФИ „Широка лъка“. От 19.30 часа на Новия център на бул. „България“ ще има тържествена заря-проверка по повод 107 години от Освобождението на Родопите. \r\n \r\nНели ГЕРГЬОВСКА", "date": "2019.10.21", "title": "Родопчани се поклониха пред паметника-костница на връх Средногорец по повод 107 години от Освобождението на Родопите и празникът на Смолян"}
{"url": "http://www.focus-news.net/news/2019/10/21/2710612/mestni-izbori-2019-byuletinite-v-oblast-smolyan-sa-polucheni-po-grafik-i-se-sahranyavat-saglasno-izborniya-kodeks-i-reshenie-na-tsik.html", "text": "Във връзка с произвеждането на изборите за общински съветници и за кметове на 27 октомври 2019 г., упълномощени представители на  Областна администрация - Смолян  и определени с решения на десетте общински избирателни комисии в областта техни членове от различни партии получиха на 19 октомври 2019 година хартиените бюлетини за гласуване. Това съобщиха от пресцентъра на Областна администрация – Смолян. Съпровождани от служители на МВР, бюлетините бяха транспортирани до Областния център, от където в рамките на същия ден бяха предадени на ОИК и общинските администрации. До предаването им на секционните комисии, бюлетините се съхраняват, съгласно Изборния кодекс и Решение на ЦИК, в определени със Заповед на Областен управител помещения в десетте общини, които се охраняват със СОТ и служител на МВР.", "date": "2019.10.21", "title": "Местни избори 2019: Бюлетините в област Смолян са получени по график и се съхраняват, съгласно Изборния кодекс и Решение на ЦИК"}
{"url": "http://www.focus-news.net/news/2019/10/21/2710615/sport-oshte-dvama-balgari-specheliha-medali-na-evropeyskoto-parvenstvo-po-vdigane-na-tezhesti-za-mladezhi-i-devoyki-do-20-godini.html", "text": "Вдигане на тежести: Нови два медала спечели България в двубоите на продължаващото в Букурещ Европейско първенство за младежи. При 20-годишните в категория до 67 кг Стилян Гроздев завоюва среброто, а Валентин Генчев - бронза в общото класиране. Освен това двамата спечелиха по още съответно два сребърни и два бронзови медала от представянето си в отделните движения. \r\nПървенството в румънската столица е квалификация за Олимпийските игри в Токио следващото лято.", "date": "2019.10.21", "title": "Спорт: Още двама българи спечелиха медали на Европейското първенство по вдигане на тежести за младежи и девойки до 20 години"}
{"url": "http://www.focus-news.net/news/2019/10/21/2710607/", "text": "Бюлетините за изборите за общински кметове, общински съветници и кметове на населени места пристигнаха днес в Пазарджик, съобщиха от Пресцентъра на Областна администрация -Пазарджик. Упълномощени представители на Областния управител и 12-те Общински избирателни комисии, получиха бюлетините от печатницата в гр. София. При засилена полицейска охрана те бяха транспортирани до Областна администрация Пазарджик и днес ще бъдат предадени  по график на общинските администрации, които ще ги съхраняват в помещения, определени със заповед на Областния управител. За местния вот в област Пазарджик са отпечатани над 600 000 бюлетини. Общият брой на секционните избирателни комисии във всички общини на областта е около 360, ще бъдат разкрити и подвижни секционни избирателни комисии в общините Пазарджик, Брацигово, Сърница, Белово, Батак. За провеждането на местните избори, Областна администрация Пазарджик предоставя на общините и други изборни книжа – избирателни списъци, протоколи, пликове, печати, отличителни знаци за членовете на СИК и други.", "date": "2019.10.21", "title": "Бюлетините за местните избори пристигнаха в Пазарджик"}
{"url": "http://www.focus-news.net/news/2019/10/21/2710604/riosv-burgas-provede-otkrit-urok-v-detska-gradina-zvezditsa.html", "text": "Регионалната инспекция по околната среда и водите (РИОСВ) – Бургас проведе открит урок. Това съобщи за  Радио „Фокус“ – Бургас  Албена Василева, експерт „Връзки с обществеността“ към РИОСВ – Бургас. Урокът е част от инициативата  „Обичам природата и аз съм част от нея“, и бе изнесен пред децата от трета група на учебното заведение. „Темата на урока бе свързана с животните и растенията, характерни за нашия регион. Целта е да привлечем интереса на децата от най-малка възраст към опазването на околната среда. Много учебни заведения заявиха желанието си за участие в този проект, чиито теми са свързани с опазване на биоразнообразието“, отбеляза експертът.  \r\nТя добави, че на 25 октомври в Народно читалище „Христо Ботев“ в кв. „Победа“ предстои награждаването в конкурса „Моята лятна ваканция“. „Освен това, по повод Международния ден на Черно море, който отбелязваме на 31 октомври, в Свети Влас – в Основно училище „Св. св. Кирил и Методий“ – ще се проведе седмица на Черно море, по време на която ще бъдат организирани викторини, презентации и беседи на открито“, каза още Василева.  \r\nМария ПОПЧЕВА", "date": "2019.10.21", "title": "РИОСВ – Бургас проведе открит урок в детска градина „Звездица“"}
{"url": "http://www.focus-news.net/news/2019/10/21/2710619/rektorat-na-meditsinski-universitet-varna-s-nagrada-za-prinos-kam-pulmologichnata-obshtnost.html", "text": "Проф. д-р Красимир Иванов беше удостоен с Почетния знак на една от първите научни организации на медиците у нас - Българското дружество по белодробни болести, което отбелязва 110 години от създаването си. Това съобщиха от  Медицински университет - Варна . В тържествена атмосфера от 18 до 20 октомври 2019 г. в Старосел се проведе Юбилейната научна среща на Българското дружество по белодробни болести. С нея едно от първите медицински научни дружества у нас и активен член на Европейското респираторно общество, празнува 110 години от своето създаване. Тя се проведе с участието на повече от 250 уважавани специалисти от страната и чужбина, които дискутираха нови изследвания за лечението на ХОББ, астма и белодробен карцином. По повод юбилея Управителният съвет на БДББ удостои с Почетен знак на дружеството чуждестранни учени и редица заслужили български медици. Знака – бронзова статуетка, специално изработена за юбилея от варненския скулптор проф. Венелин Божидаров, получиха проф. Йоана Хоростовска, генерален секретар на Европейското респираторно общество (ERS), проф. Питър Калвърли, един от президентите  на Британското торакално общество, водещ експерт в Европа и света, и проф. Сами Суиса, директор на Центъра по клинична епидемиология в института Lady Davis към Jewish General Hospital в Монреал и професор в университета Макгил, които уважиха с участието си форума, както и проф. Улрих Костабел, ръководител на клиниката по пулмология и алергология към Ruhrlandklinik в гр. Есен, Германия. Посмъртно с Почетен знак бяха удостоени лекари, оставили паметна следа в историята на българската пулмология, сред които е и проф. д-р Златан Златанов, дългогодишен ръководител на Катедрата по белодробни болести към Медицински университет Варна.С наградата беше отличен и проф. д-р Красимир Иванов, ректор на Медицинския университет - Варна, като бяха изтъкнати неговите заслуги за реализиране инициативите на дружеството в областта на обученията на специалисти пулмолози и организизацията на големите научни форуми с международно участие, които традиционно се провеждат в партньорство с Варненския медицински университет. Висока оценка за форума и за работата на Българското дружество по белодробни болести даде проф. Йоана Хоростовска, генерален секретар на Европейското респираторно общество (ERS).", "date": "2019.10.21", "title": "Ректорът на Медицински университет - Варна с награда за принос към пулмологичната общност"}
{"url": "http://www.focus-news.net/news/2019/10/21/2710611/mestni-izbori-2019-v-bansko-shte-se-provede-sreshta-kokteyl-s-krasimir-velchev-i-georgi-ikonomov-kandidat-kmet.html", "text": "На 22 октомври от 15.00 часа в механа Молерите, в Банско, ПП ГЕРБ ще направи среща коктейл с Красимир Велчев, член на Изпълнителната Комисия на ПП ГЕРБ и Георги Икономов - кандидат кмет на Община Банско. Това съобщиха от  предизборния щаб на Георги Икономов.", "date": "2019.10.21", "title": "Местни избори 2019: В Банско ще се проведе среща – коктейл с Красимир Велчев и Георги Икономов, кандидат кмет"}
{"url": "http://www.focus-news.net/news/2019/10/21/2710610/kanal-5-makedoniya-upravlyavashti-i-opozitsiya-sa-saglasni-za-neobhodimostta-ot-otgovor-na-balgarskite-iskaniya.html", "text": "Всички политически партии в Македония са се съгласили да отговорят на българските искания, включително и президентът Стево Пендаровски, но управляващата партия е заявила, че преди изборите не трябва да се политизират отношенията със съседите, информира македонският телевизионен  “Канал 5“ . \r\nСлед изявленията на българското правителство, включително изискването за заличаване на македонския език от документите на ЕС и отказ от защитата на македонското малцинство в България, на лидерската среща бе представена контрадекларация за защита на македонските права. Всички политически партии са се съгласили да отговорят на българските искания, включително и президентът Пендаровски, но управляващата партия е заявила, че преди изборите не трябва да се политизират отношенията със съседите. \r\nВъпросът е бил повдигнат от председателя на ВМРО-ДПМНЕ Християн Мицковски, според когото, България вреди на Македония и трябва да се предприемат защитни действия с гаранцията, че страната няма да се откаже от македонския език и защитата на македонското малцинство в България. \r\n„С такава декларация ще заявим, че това е огромна обида и не води до подобряване на добросъседските отношения, а напротив, изостря ги. На някои от следващите срещи вярвам, че този въпрос ще бъде разгледан. Настоявам да се приеме резолюция, която ще бъде отговор, че не възнамеряваме като политически партии да действаме в съответствие с исканията на източната ни съседка“, е заявил Християн Мицковски. \r\nДали декларацията ще бъде правителствена, междупартийна или парламентарна, все още не е уточнено. Партиите са заявили, че оставят място за общо решение. \r\nОт „Канал 5“ припомнят, че българското правителство е заявило, че няма да възпрепятства започването на преговорите за присъединяване на страната с Европейския съюз, но ще изискват тези условия от Македония в хода на преговорите със Съюза. \r\n \r\n  Юлиян Марков", "date": "2019.10.21", "title": "„Канал 5“ (Македония): Управляващи и опозиция са съгласни за необходимостта от отговор на българските искания"}
{"url": "http://www.focus-news.net/news/2019/10/21/2710622/??????%20??????%202019:%20????%20????????%20?????%20?%20??????%20????%20?????%20??%20???????%20????%20??%20????????%20??%2027%20????????.html", "text": "Осем населени места в община Нови пазар ще избират кмет на кметство на 27 октомври. Това каза пред Радио „Фокус“- Шумен  Десислава Маринова, председател на Общинската избирателна комисия . В селата Енево и Мировци има регистриран само по един кандидат за кметското място, а утвърденият брой бюлетини е съответно 324 и 345. По двама  претенденти има за кмет на кметство Избул- 355 бюлетини и Правенци- 304 бюлетини. По трима души влизат в кметската надпревара в селата Войвода- 436 бюлетини, Стан- 335 бюлетини, Стоян Михайловски- 857 бюлетини и Памукчии- 1 168 бюлетини. Утвърдените с решение на ОИК- Нови пазар бюлетини за кмет на общината са 17 131, същият е броят им и  за общински съветници. Петима са кандидатите за кмет на община Нови пазар. Осем политически формации са регистрирали листи за общински съветници. „Повечето партии са подали максимален брой кандидати за общински съветници, които за общината са 21“, уточни Десислава Маринова. В деня на вота на територията на общината ще работят 34 секции, от които 20 в Нови пазар, а останалите по селата. Подвижна урна няма да има. „Предприети са мерки за лицата със зрителни увреждания или такива на опорно- двигателния апарат, като за тях са предвидени две секции, които са с по- лесен достъп, на първи етаж, като и двете са в град Нови пазар. Предвидена е служебна кола, предоставен е публично и телефонен номер и лицата могат да направят заявка за  придвижване до  тези две секции“, обясни Десислава Маринова. Тя посочи, че Общинската избирателна комисия продължава да работи по подготовката на изборите на 27 октомври в указаните срокове. „Работата  е много, но сме създавали добра организация и на този етап няма проблеми. В петък следобяд се състоя и обучението на секционните избирателни комисии. Вече получихме и много добри отзиви. Използвахме визуализация с мултимедия, раздали сме всички необходими телефони, разяснени са както действията в хода на  самия изборен ден, така и това, което трябва да направят  СИК-овете след края на вота“, каза още Десислава Маринова. \r\nИвелина ИВАНОВА", "date": "2019.10.21", "title": "Местни избори 2019: Осем населени места в община Нови пазар ще избират кмет на кметство на 27 октомври"}
{"url": "http://www.focus-news.net/news/2019/10/21/2710620/??????%20??????%202019:%20??%2023%20????????%20????????%20????????%20??%20???????????%20???????????%20???????%20?%20??????%20???????.html", "text": "На 23 октомври предстои обучение на секционните избирателни комисии в община Хитрино. То ще се проведе от 17.00 часа в мултифункционалната зала в общинския център, каза пред Радио „Фокус“- Шумен  Ганчо Иванов, председател на Общинската избирателна комисия . В деня на местните избори в общината ще работят 20 секции, плюс една подвижна урна. В СИК-овете са ангажирани 144 души. 19 от секциите са по населените места в общината, а една – в Хитрино, като тя е определена и за гласуване на избиратели с увредено зрение или със затруднения в придвижването. В 18 селища ще се проведат и трите вида избор- за кмет на община, за общински съветници и за кмет на кметство. Претендентите за кмет на община са трима, за общински съветници- 54, а за кметове на кметства – 38. Одобреният  от ОИК- Хитрино тираж на бюлетините е 7 700 за кмет на община, 7 700 за общински съветници, по 300 за селата Байково, Висока Поляна, Върбак, Длъжко, Иглика, Развигорово, Тервел, Черна, по 200 за селата Близнаци, Добри Войниково, Единаковци, Сливак, по 500 за селата Студеница и Трем, 400 за село Звегор, 600 за село Живково и 1000 бюлетини за село Тимарево. До този момент в ОИК- Хитрино са постъпили три жалби, всички по чл. 183, ал 5 от Изборния кодекс. „Две от жалбите са уставени без уважение, а една без разглеждане“, каза Ганчо Иванов. \r\nИвелина ИВАНОВА", "date": "2019.10.21", "title": "Местни избори 2019: На 23 октомври предстои обучение на секционните избирателни комисии в община Хитрино"}
{"url": "http://www.focus-news.net/news/2019/10/21/2710621/zapochna-remontat-na-156-km-ot-tretoklasniya-pat-yuper-bisertsi-v-oblast-razgrad.html", "text": "Започна ремонтът на 15,6 км от третокласния път III-2102 Юпер - Бисерци. Пътят е най-прекият маршрут между областите Разград и Русе. Това съобщиха от  Агенция \"Пътна инфраструктура\" . До края на строителния сезон ще се обновят първите 3 км в района на с. Юпер. Участъкът, който ще бъде ремонтиран, започва при границата със съседната област Русе, преминава през Юпер и завършва в края на селото. Предвижда се ремонт на пътната настилка и съоръженията и подобряване на отводняването. Строителните дейности ще се извършват без спиране на трафика като автомобилите ще преминават в платното, в което не се работи. През следващата година ще бъдат ремонтирани и останалите 12,6 км от трасето – между Юпер и кръстовището с второкласния път II-49 Кубрат-Тутракан, което преминава през селата Божурово и Бисерци. Ремонтните дейности са възложени по договора за текущ ремонт и поддържане на републиканските пътища в област Разград. Стойността им е 2,4 млн. лв. с ДДС.", "date": "2019.10.21", "title": "Започна ремонтът на 15,6 км от третокласния път Юпер - Бисерци в област Разград"}
{"url": "http://www.focus-news.net/news/2019/10/21/2710627/mestni-izbori-2019-sportni-legendi-podkrepiha-georgi-tomov-za-kmet-na-ilinden.html", "text": "Като кмет на района, ще организирам срещи между доказали се български спортисти и деца от детските градини и училищата в „Илинден”. Това е подходящ начин подрастващите да се запознаят със спортната ни история и да се мотивират да спортуват. Това каза кандидатът на БСП за кмет на „Илинден“ Георги Томов на среща със звезди на родния ни спорт, пресцентъра на  ГС на БСП . Сред тях бяха Георги Мърков – олимпийски, световен и европейски шампион по борба, Петър Лесов – олимпийски и двукратен европейски шампион по бокс, Еньо Тодоров – сребърен олимпийски медалист, трикратен европейски шампион и европейски вицешампион по борба и Нено Ненчев – европейски вицешампион. В срещата взе участие и заместник-председателят на парламентарната Комисия по въпросите на децата, младежта и спорта Иван Ченчев и председателят на районната организация и кандидат за общински съветник Владимир Данев.  \r\nСпортните легенди изразиха подкрепата си за Георги Томов и му пожелаха успех в предизборната надпревара. Участниците в събитието се обединиха около това, че има все по-нарастващата нужда от практикуването на масов спорт сред деца и подрастващи.  \r\nОлимпийците бяха категорични, че с удоволствие ще се включат във всички инициативи за популяризирането и развитието на спорта в „Илинден“, за да дадат добър пример на младото поколение.", "date": "2019.10.21", "title": "Местни избори 2019: Спортни легенди подкрепиха Георги Томов за кмет на „Илинден”"}
{"url": "http://www.focus-news.net/news/2019/10/21/2710623/suhi-i-prohodimi-sa-patnite-nastilki-v-oblastta.html", "text": "Сухи и проходими са пътните настилки в областта. Това съобщиха за  Радио \"Фокус\" - Бургас  от Областно пътно управление. Видимостта е добра, няма затворени пътни участъци, проходите са отворени за движение на всички моторни превозни средства. Интензивно е движението по входно-изходните пътни артерии на град Бургас - в района на пътен възел \"Запад\", пътен възел \"Юг\", както и по пътната отсечка кв. \"Банево\" - Бургас. В централната градска част струпване на автомобили се наблюдава в района на кръстовището между булевардите \"Сан Стефано\" и \"Демокрация\", в района на кръстовището между улиците \"Булаир\" и \"Константин Фотинов\", по бул. \"Стефан Стамболов\" в района на бургаската болница, както и в района на кръстовището между булевардите \"Струга\" и \"Янко Комитов\".  \r\nМария ПОПЧЕВА", "date": "2019.10.21", "title": "Сухи и проходими са пътните настилки в областта"}
{"url": "http://www.focus-news.net/news/2019/10/21/2710617/mestni-izbori-2019-mustafa-karadaya-smolyan-ima-nuzhda-ot-maychina-grizha-inzh-fidanova-e-shans-za-razvitie-na-obshtinata.html", "text": "Екипът на Централния лъч на ДПС присъства на предизборна среща с граждани на община Смолян. На нея бяха представени кандидатите за общински съветници и кандидатът на ДПС за кмет на община Смолян инж. Румяна Фиданова. Това съобщиха от пресцентъра на  ДПС . \r\nВ своето изказване председателят на ДПС Мустафа Карадайъ каза, че в  ДПС всеки един, независимо от етноса и религията си може да отстоява с гордост и достойнство своята идентичност и заедно различните в ДПС да градим нашето бъдеще, бъдещето на нашите деца и бъдещето на нашата Родина. Благодарение на нашия почетен председател д-р Ахмед Доган, основна философия на ДПС стана, не реваншизма за онзи отминал период, а толерантността и заедността. Всички ние видяхме какво се случи на Балканите след разпада на тоталитарните системи. Всички ние сме свидетели и знаем защо не се случи в България – благодарение на д-р Ахмед Доган и на ДПС, обясни лидерът на ДПС. \r\nКарадайъ каза, че хората с „объркани души“, които се опитват да правят етническо или религиозно деление, нямат работа в смесените райони. \r\nНа тези избори имаме най-красивия кандидат за кмет на община Смолян, заяви лидерът на ДПС и даде подкрепата си за кандидата на ДПС за кмет на община Смолян инж. Румяна Фиданова. Кандидат със своя ясна идентичност и с образование на строителен инженер, защото ние трябва да градим нашата община или някой милиционер, който се съмнява в своята идентичност и от милиционер в полицай не е успял да стане, останал е в онова време на промитите мозъци, каза още Карадайъ. Мустафа Карадайъ обяви, че ако тези с „обърканите души“ не знаят какво искат, а именно да живеят на по-добро място и да има бъдеще за техните деца, предайте им, че правилният номер за тези избори е 55. Ако милеят за нашата община и нейното бъдеще няма да сеят омраза, да противопоставят и разделят, заяви той. Ще излязат с платформите си и ще покажат какво са направили. Ще гласуват с 55, защото нищо не са направили и не могат да направят. Не е много трудно и самите те да разберат какво ще направи ДПС в Смолян, достатъчно е да стигнат до Рудозем и Мадан, подчерта лидерът. Карадайъ каза, че една майка винаги се грижи за дома и децата си. Ако община Смолян е нашият дом, то тя има нужда от грижовна майка. Община Смолян има нужда от образования, а не милиционера. Смолян има нужда от доказалия се капацитет, а не някой с криза на идентичността си, добави той. Затова община Смолян ще избере инж. Фиданова за кмет на общината. Заедно с нея, ние всички от ДПС ще направим община Смолян едно добро място за живеене на нашите деца и внуци, заключи лидерът на ДПС. Колко още неща трябва да се случат, за да разбере народа на Родопите, че да се прикрепиш към силния на деня и актуалния не е правилната политика, каза зам.-председателят на ПР на ДПС Йордан Цонев. Правилната политика е да бъдеш там, където ще си извоюваш властта. Като си сателит на актуалния и силния, ти не може да получиш силата на властта. Докато това нещо не се разбере от нашите братя и сестри християни и мюсюлмани, Родопите ще страдат и ще се обезлюдяват, каза още той. В сърцето и в ума си трябва да сме наясно кои сме, с кого сме, защо сме и къде отиваме. ДПС е нашата партия. ДПС е моята партия на етнически българин и православен християнин. ДПС е партия на Мустафа Карадайъ, етнически турчин и мюсюлманин. ДПС е партията на моите братя помаци и роми, обясни той. \r\nЦонев заяви, че България е букет от етноси и религии и ДПС е единственият такъв букет. ДПС претворява на дело завета на Левски и затова ДПС е силата, настоящето и бъдещето на нашата страна. В Родопите ДПС е без алтернативен. Ако искате нещата да се случват тук , избирайте кандидатите на ДПС, заключи Йордан Цонев. На предизборната среща присъстваха още народният представител Хайри Садъков и областният председател на ДПС Смолян Салих Аршински.", "date": "2019.10.21", "title": "Местни избори 2019: Мустафа Карадайъ: Смолян има нужда от майчина грижа, инж. Фиданова е шанс за развитие на общината!"}
{"url": "http://www.focus-news.net/news/2019/10/21/2710626/desetki-grazhdani-na-smolyan-podnesoha-ventsi-i-tsvetya-pred-pametnika-na-polk-vladimir-serafimov-osvoboditelyat-na-rodopite.html", "text": "Десетки граждани на Смолян поднесоха венци и цветя пред паметника на полк. Владимир Серафимов – Освободителят на Родопите, предаде репортер на  Радио „Фокус“ – Смолян . Инициативата е част от многобройните събития посветени на 107 години от Освобождението на Родопите и празникът на Смолян, които се отбелязват днес. В центъра на Смолян пред паметника на легендарния полк. Серафимов – командир на 21 пехотен Средногорски полк, който донася свободата на Родопите, се събраха десетки ученици и граждани, които показаха своята почит и уважение. На събитието присъстваха депутати от Смолян, областният управител Недялко Славов, вр. и. д. кмет на Смолян инж. Мариана Цекова, представители на различни институции. Празникът на Смолян ще продължи от 17.30 часа на Новия център в Смолян, когато ще бъдат поднесени венци и цветя пред Паметника на полк. Владимир Серафимов. Честванията продължават от 19.30 часа на Новия център на бул. „България“, когато ще има тържествена заря-проверка по повод 107 години от Освобождението на Родопите. \r\n \r\nНели ГЕРГЬОВСКА", "date": "2019.10.21", "title": "Десетки граждани на Смолян поднесоха венци и цветя пред паметника на полк. Владимир Серафимов – Освободителят на Родопите"}
{"url": "http://www.focus-news.net/news/2019/10/21/2710625/pregled-na-mezhdunarodnite-novini-do-18-chasa-agentsiya-fokus.html", "text": "Министърът на външните работи на Руската федерация Сергей Лавров прие поканата на вицепремиера и външен министър на България Екатерина Захариева да посети страната, предав  TACC . \r\n„Приемам тази покана с удоволствие и признателност\", заяви Лавров след разговори с българския си колега. \r\nМосква е благодарна на българските власти, които създават добри условия за изучаване на руския език, отбеляза Лавров. \r\n„Изразихме признателност към българското правителство за предприетите мерки за създаване на благоприятни условия за изучаване на руски език, който от около 10 години остава вторият най-популярен чужд език в България\", подчерта първият дипломат на Москва. \r\n„Радваме се, че българската младеж демонстрира висок интерес към получаване на висше образование в Русия. Тази учебна година 230 студенти от България бяха записани в руски университети и ще бъдат обучавани за сметка на федералния бюджет. От своя страна няколкостотин руски граждани учат в университети в България \", отбеляза още Лавров. \r\nОсвен това Лавров очаква държавната корпорация „Росатом\" да има добри шансове в търга за възобновяване на строителството на АЕЦ „Белене\" в България. \r\n„Росатом“ е готов да участва в процедурите за избор на изпълнител за възобновяване на строителството на атомната електроцентрала в Белене. Разчитаме на добрите шансове на нашата държавна корпорация, като се има предвид, че именно тя е производителят на ядрените реактори и авторът на технологиите в този проект“. \r\nПрез 2006 г. „Атомстройекспорт“ (част от групата на компаниите „Росатом“) спечели международен търг за изграждането на два енергийни реактора, оборудването бе доставено на обекта в Белене, но през 2009 г. той беше спрян и през март 2012 г. София отказа строителството му. През май 2018 г. обаче българският премиер Бойко Борисов обяви, че страната възнамерява да възобнови проекта и през 2019 г. бе обявен търг за изграждането на атомната електроцентрала. Процедурата за избор на стратегически инвеститор беше публикувана на 22 май 2019 г. в официалния вестник на Европейския съюз. Срокът на приключването на процедурата е 12 месеца от датата на публикуването. \r\n*** \r\n \r\n  Крайният срок за изтегляне на кюрдските сили от районите в Североизточна Сирия изтича в 21:00 часа българско време във вторник. Това предупреди турски военен източник като част по повод договореното между Анкара и Вашингтон 120-часово прекратяване на огъня, предава  AFP . \r\n„Той започна в 21:00 в четвъртък... така че приключва в 21:00 във вторник\", обясни източникът. След оттеглянето Турция иска да създаде 120-километрова „зона за сигурност“ между Тал Абияд и Рас ал Айн. След това Анкара планира разширяването на зоната до 444 километра.  \r\n*** \r\n \r\n  Министърът на външните работи на ФРГ Хайко Маас заяви, че Берлин ще бъде готов да подкрепи кратко удължаване на срока за Брекзит, в случай че правителство в Лондон се нуждае от повече време, за да спечели одобрението на парламента за новото споразумение, предава  AFP . \r\n„Ако във Великобритания има проблеми със стъпките за ратификация (за споразумението за Брекзит с Европейския съюз), тогава не бих изключил кратко техническо удължаване на срока\", подчерта първият дипломат на Берлин пред репортери. \r\n*** \r\n \r\n  Министър-председателят на Обединеното кралство Борис Джонсън иска споразумението му за Брекзит да бъде прието от парламента. Негов говорител предупреди депутатите, че правителството няма да проведе гласуване, ако се опитат да внесат промени в сделката, предава  Reuters . \r\nГласуването в парламента може да се проведе само със съгласието на председателя му Джон Бъркоу. Той обаче може да прецени, че новият вот е в противоречие с правилата, тъй като парламентът вече разгледа предложението за одобрение на сделката – при това само преди два дни.  \r\n„Гласуването ще се състои, ако председателят позволи и ако не бъдат внесени изменения, които биха направили вота безсмислен. Няма смисъл да се гласува така, правителството ще изтегли предложението си“, заяви говорителят на Джонсън пред репортери в Лондон. \r\n„Обществото иска Брекзит. Правителството е решено да приеме новата сделка на премиера и да ни изведе от ЕС на 31 октомври... Споразумението с ЕС току-що беше договорено, готово е, затворено е“, допълни говорителят.  \r\n„Преговорите с ЕС вече продължават твърде дълго. Премиерът постигна много добра сделка и ще се съсредоточи върху постигането на тази сделка чрез парламента\". \r\nВъв вторник правителството в Лондон ще предложи закон, необходим за излизането на страната от структурите на Общността. Очаква се депутатите отново да се опитат да наложат фундаментални промени в сделката, включително за оставане в митническия съюз на ЕС или за провеждането на втори референдум. \r\n*** \r\n \r\n  Гласуването започна на общите избори в Канада, като проучванията предвиждат правителство на малцинството, като Либералната партия на премиера Джъстин Трюдо рискува да загуби мнозинството си или дори да бъде свален от длъжност, предава  AFP . \r\nИзборните секции отвориха в 13:00 часа българско време в провинциите Лабрадор и Нюфаундленд, Източна Канада, първата от шестте часови зони в страната. Първите резултати се очакват в около 01:00 часа във вторник. \r\n*** \r\n \r\n  Два американски патрулни катера от клас Island пристигнаха в пристанището на Одеса, където ще бъдат използвани от Военноморските сили (ВМС) на Украйна, съобщи министърът на отбраната на страната Андрей Загороднюк, цитиран от  ТАСС . \r\n„Вече започна разтоварването им, след това ще бъдат подготвени за експлоатация след транспортирането и зачисляването им в бойния състав на ВМС на Въоръжените сили на Украйна“, написа министърът във „Фейсбук“. „Наличието на такива катери във флота ще позволи ефективното патрулиране на акваторията, провеждането на противодиверсионна отбрана, както и участието в операции по търсене и спасяване“. \r\nПрез септември 2018 година на Киев бяха предадени два американски патрулни катера от клас Island, които преди това бяха на въоръжение в бреговата охрана на САЩ. Тържественото подписване на споразумението по предаването на катерите на базата на Бреговата охрана на САЩ в Балтомор се състоя с участието на бившия президент на Украйна Петро Порошенко. Тяхната модернизация и транспортиране вече струваше на Киев 9 милиона долара. \r\n*** \r\n \r\n  Френското правителство в понеделник обяви, че никой няма интерес от поредно отлагане на Брекзит, предава  AFP . \r\nПреди това министърът на външните работи на Германия Хайко Маас заяви, че Берлин е готов да подкрепи „кратко техническо“ отлагане на излизането на Великобритания от ЕС, в случай че правителството в Лондон се нуждае от повече време, за да спечели одобрението на парламента за новото споразумение.  \r\n*** \r\n \r\n Кандидатът от Партията на социалистите на Република Молдова за кмет на община Кишинев Йон Чебан след обработка на 305 от 307 протокола, печели 40,3% от гласовете на местните избори в неделя, докато Андрей Настасе, кандидат от блока на АКУМ, получава 31.01 %. Така в столицата ще се проведе втори тур на местните избори, предава  Moldpres . \r\nСпоред предварителните резултати 10,1% от гласоподавателите са гласували за Дорин Чиртоака, 4,74% за Октавиан Цику и 3% за Валери Клименко.  \r\nСпоред Изборния кодекс кандидат за кмет се счита за избран, ако получи повече от половината подадени гласове. Ако никой от кандидатите не спечели повече от половината от гласовете, в рамките на две седмици се провежда втори тур, с участието на двамата кандидати, спечелили най-много гласове в първия тур. \r\n*** \r\n \r\n Най-голямата политическа сила в Албания, Демократическата партия (ДП), призова за провеждане на предсрочни парламентарни избори, както в Македония, пише скопският вестник  ”Независен“ . \r\nЛидерът на партията Лулзим Баша подчерта, че албанското правителство трябва да поеме отговорност за провала с преговорите и да върне мандата на албанския народ. \r\n„Време е правителството да последва примера на Северна Македония, да поеме отговорност за своите неуспехи и да върне мандата на албанския народ. С ново, легитимно правителство, което да ръководи процеса на преговори, е възможен напредък. Ние сме талантливи, добре образовани и трудолюбиви хора. Нуждаем се от ново правителство, правителство, което ще води страната напред в процеса на европейска интеграция, правителство, което ще доведе до свободни и честни избори. Условията на ЕС са нашето ръководство за излизане от кризата, изграждане на демократична Албания с възможности за всички нейни граждани“, казва Баша. \r\nСпоред него Съветът на ЕС в своето решение от 18 октомври отхвърли правителството на Рама, а не Албания. \r\n„Европа отхвърли Еди Рама, а не Албания. Провалът е на Еди Рама, а не на Албания. Това послание е по-силно от всякога от Германия, която каза „да“ на Албания и „не“ на правителството чрез девет условия, които трябва да бъдат изпълнени. В Европа се отива, след като първо изградите европейски стандарти във вашата страна“, каза Баша. \r\nТой подчерта, че оценката, основана на свършеното, \"е твърда позиция на държавите-членки за страните, които желаят да се присъединят към ЕС\". \r\n„Повечето държави се съгласиха, че албанското правителство не заслужава да започне преговори. За това бяха изброени няколко причини: трудната икономическа ситуация, липсата на възможности поради поробените институции и неравенството пред закона принудиха албанците да отиват в рекорден брой в страните от ЕС като търсещи убежище,“ заяви Баша. \r\nПрестъпността и корупцията в страната, според него, притесняват страните от Европейския съюз. \r\n*** \r\n \r\n Всички политически партии в Македония са се съгласили да отговорят на българските искания, включително и президентът Стево Пендаровски, но управляващата партия е заявила, че преди изборите не трябва да се политизират отношенията със съседите, информира македонският телевизионен  “Канал 5“ . \r\nСлед изявленията на българското правителство, включително изискването за заличаване на македонския език от документите на ЕС и отказ от защитата на македонското малцинство в България, на лидерската среща бе представена контрадекларация за защита на македонските права. Всички политически партии са се съгласили да отговорят на българските искания, включително и президентът Пендаровски, но управляващата партия е заявила, че преди изборите не трябва да се политизират отношенията със съседите. \r\nВъпросът е бил повдигнат от председателя на ВМРО-ДПМНЕ Християн Мицковски, според когото, България вреди на Македония и трябва да се предприемат защитни действия с гаранцията, че страната няма да се откаже от македонския език и защитата на македонското малцинство в България. \r\n„С такава декларация ще заявим, че това е огромна обида и не води до подобряване на добросъседските отношения, а напротив, изостря ги. На някои от следващите срещи вярвам, че този въпрос ще бъде разгледан. Настоявам да се приеме резолюция, която ще бъде отговор, че не възнамеряваме като политически партии да действаме в съответствие с исканията на източната ни съседка“, е заявил Християн Мицковски. \r\nДали декларацията ще бъде правителствена, междупартийна или парламентарна, все още не е уточнено. Партиите са заявили, че оставят място за общо решение. \r\nОт „Канал 5“ припомнят, че българското правителство е заявило, че няма да възпрепятства започването на преговорите за присъединяване на страната с Европейския съюз, но ще изискват тези условия от Македония в хода на преговорите със Съюза. \r\n*** \r\n \r\n Сръбският член на председателството на Босна и Херцеговина Милорад Додик заяви, че интересът на Русия е да засили сътрудничеството и да изгради газопровод на територията на Република Сръбска в Босна и Херцеговина, което той обсъди с руския премиер Дмитрий Медведев по време на посещението му в Белград, пише македонското електронно издание  “МКД“ . \r\n„Техният интерес е ясен. Те искат да построят газопровод и газови хранилища и да присъстват в района\", заяви Додик за Радио и телевизия на Република Сръбска (РТРС). \r\nДодик и президентът на Република Сръбска в Босна и Херцеговина Желка Цвианович разговаряха с руския премиер Дмитрий Медведев в Белград в събота. Той обясни, че руснаците имат интерес да разпространяват своите енергийни ресурси в региона. \r\nДодик добави, че има лобита, които искат да спрат навлизането на руски газ и че САЩ имат свои бизнес планове, които не съответстват на руските. \r\n\"Тук трябва да изберем кое е по-евтино и по-сигурно  за нас в дългосрочен план \", каза Додик. \r\nТой каза още, че е обсъждал с руския министър-председател защо кабинетът в Босна и Херцеговина все още не е създаден и че пречката е приемането на годишната Национална програма за реформи с НАТО. \r\nСпоред Додик Русия не провежда „агресивна политика“ в това отношение. \r\nМедведев направи еднодневно посещение в Сърбия в събота, където се срещна с президента Александър Вучич и премиера Ана Бърнабич и присъства на честването на 75-годишнината от освобождението на Белград през Втората световна война.", "date": "2019.10.21", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/10/21/2710628/zatvoreni-za-tezhki-avtomobili-nad-10-t-sa-prohodite-tvardishki-i-vratnik.html", "text": "Трафикът по пътищата в Сливенско е интензивен, но без задръствания. Пътните настилки са сухи и нормално проходими. Няма въведени ограничения  по  пътищата,  съобщиха от  . Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно са въведени следните ограничения за движение на МПС : Път II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; Път III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.", "date": "2019.10.21", "title": "Затворени за тежки автомобили над 10 т. са проходите Твърдишки и Вратник"}
{"url": "http://www.focus-news.net/news/2019/10/21/2710629/gd-granichna-politsiya-trafikat-na-gkpp-kapitan-andreevo-e-silno-intenziven-na-izhod-za-tovarni-avtomobili-natovareno-e-dvizhenieto-na-izhod-za-kamioni-na-lesovo-i-dunav-most-2.html", "text": "Трафикът на ГКПП \"Капитан Андреево\" на границата с Република Турция е силно интензивен на изход за товарни автомобили. Това съобщиха от  ГД \"Гранична полиция\" . Информация за трафика е към 18.00 часа. На ГКПП \"Лесово\" трафикът е интензивен на изход за товарни автомобили. На ГКПП \"Дунав мост-Видин\" на границата с Румъния трафикът също е интензивен на изход за товарни автомобили. Преминаването през всички контролно-пропускателни пунктове на границите със Сърбия, Северна Македония и Гърция се осъществява нормално.", "date": "2019.10.21", "title": "ГД \"Гранична полиция\": Трафикът на ГКПП \"Капитан Андреево\" е силно интензивен на изход за товарни автомобили, натоварено е движението на изход за камиони на \"Лесово\" и \"Дунав мост 2\""}
{"url": "http://www.focus-news.net/news/2019/10/21/2710630/mestni-izbori-2019-valeri-simeonov-sas-signali-za-brokeri-na-glasove-pri-tsatsarov-i-mvr-ministara.html", "text": "Лидерът на НФСБ Валери Симеонов внесе сигнали за брокери на гласове на среща с главния прокурор Сотир Цацаров и министъра на вътрешните работи Младен Маринов днес. По време на разговорите беше поставен въпросът за гарантиране на честността на вота в изборния ден. Акцентът бе поставен върху Пловдив, съобщиха от пресцентъра на  НФСБ . Предоставяйки новите сигнали, Валери Симеонов и членове на ръководството на НФСБ припомниха как на миналите местни избори през 2015 година резултатът в Пловдив бе обърнат в последния момент, а полицията - изтеглена от циганските махали. По време на срещата са били предоставени и сигнали за купуване на гласове в Благоевградска област.Главният прокурор Сотир Цацаров и министърът на вътрешните работи Младен Маринов са се ангажирали да проверят предоставените им сигнали, да проведат допълнителни разговори с директора на ОДМВР в Пловдив старши комисар Йордан Рогачев, както и да бъде осигурено до края на изборния ден полицейско присъствие в махалите.На второ място е бил поставен въпросът за спазването на Закона за шума през лятото и пасивното отношение на някои полицейски служители и началници. Конкретни сигнали са предоставени за Созопол. В отговор на това МВР-министърът е информирал Валери Симеонов, че шефът на РПУ – Созопол е освободен. Поставен е бил и въпросът за озвучаването на циганските сватби. Като цяло е отчетен положителен резултат от прилагането на Закона за шума. Предстои допълнително синхронизиране на действията на контролните органи за прилагането на закона в цялата му строгост.", "date": "2019.10.21", "title": "Местни избори 2019: Валери Симеонов със сигнали за брокери на гласове при Цацаров и МВР-министъра"}
{"url": "http://www.focus-news.net/news/2019/10/21/2710634/grazhdani-sa-se-sabrali-pred-posolstvoto-na-frantsiya-u-nas-v-podkrepa-na-badeshteto-na-makedoniya-v-es.html", "text": "Граждани са се събрали пред посолството на Франция у нас в подкрепа на бъдещето на Северна Македония в ЕС, предаде репортер на  Агенция \"Фокус\" . Гражданите са пред посолството на мирно бдение. На бдението присъстват потомци на македонски българи и хора, ангажирани с темата.  Те носят знамена с надпис \"Под едно небе\". \r\nВ района на ул. \"Оборище\" е засилено полицейското присъствие. Предстои да бъде връчен апел към президента на Франция Емнюел Макрон. Не е случайно, че мирното бдение се състои именно пред френското посолство, тъй като Франция бе една от държавите, заради която не бе постигнато съгласие за започване на преговори за членството на югозападната ни съседка и Албания в ЕС. \r\nДеница КИТАНОВА", "date": "2019.10.21", "title": "Граждани са се събрали пред посолството на Франция у нас в подкрепа на бъдещето на Македония в ЕС"}
{"url": "http://www.focus-news.net/news/2019/10/21/2710618/sergey-narishkin-rusiya-e-gotova-otnovo-da-zashtitava-svoite-sayuznitsi-i-priyateli.html", "text": "Русия в съвременния свят е един от водещите центрове на сила и отново е готова да защити своите приятели и съюзници. Това пише в авторска статия в сръбския вестник \"Вечерне новости\" директорът на Службата за външно разузнаване на Русия Сергей Наришкин, цитиран от  TACC . \r\n\"Очакванията на американските политически стратези не се изпълниха - Вашингтон не успя да създаде еднополюсен свят върху останките на други държави. Основните принципи на конференциите в Ялта и Потсдам в съвременния свят, който гравитира към многополюсността, са по-актуални от всякога. В съвременния свят, Русия отново е един от водещите центрове на сила, днес страната ни се отличава със силни ценности, заради които мнозина на Запад ни завиждат: мощен военен потенциал, силна политическа воля и готовност да действаме решително на международната арена. Ние отново сме готови да защитим себе си и своите съюзници и приятели “, се казва в статията.  \r\n \r\n  Юлиян Марков", "date": "2019.10.21", "title": "Сергей Наришкин: Русия е готова отново да защитава своите съюзници и приятели"}
{"url": "http://www.focus-news.net/news/2019/10/21/2710631/obyaviha-nagradenite-v-natsionalniya-literaturen-konkurs-yana-yazova.html", "text": "Обявиха наградените в националния литературен конкурс „Яна Язова“, съобщиха за  Радио „Фокус“  от читалище „Постоянство“ – Лом. Журито присъди на Петя Янева от София първа награда за разказа „Когато дъждовните капки срещнат съдбата си”. Втора награда получава Кристина Красимирова от село Сталийска махала, община Лом, за разказа „Една звезда”, а Мариела Йорданова от Карнобат е отличена с трета награда за разказа „Просто Милен”. Две са специалните награди за есета, които се присъждат на Симона Венциславова и Вероника Тонева от Лом, писали по темата „Моят роден град”. В раздел „Поезия” първа награда е присъдена на Виктория Симонова от Пещера, която впечатли журито със стихотворението „Различия”. Гергана Раденкова от Шумен и Лилия Любенова от Лом получават втора и трета награда за стихотворенията „Понякога си с някого, защото …” и „Спомен за лятото”. Специалните награди за поезия също са две и ще бъдат връчени на Лора Динкова от София и Цветелина Минева от Велико Търново. Председател на журито бе литературният историк и критик Петър Величков, а литераторите Маргарита Михайлова и Соня Белева му помагаха. Церемонията по награждаването на отличените автори е на 24 октомври в Народно читалище „Постоянство 1856”. За първото място са предвидени 200 лв., за второто –  150 лв., а за третото място – 100 лв. С парични премии ще бъдат поощрени и отличените автори при есетата и носителите на специалните награди. Сумите са осигурени от Община Лом, читалище „Постоянство” и „Ломско пиво” АД.", "date": "2019.10.21", "title": "Обявиха наградените в националния литературен конкурс „Яна Язова“"}
{"url": "http://www.focus-news.net/news/2019/10/21/2710636/predstoyashti-mezhdunarodni-sabitiya-za-22-oktomvri-agentsiya-fokus.html", "text": "*** \r\n  Среща на президентите на Русия и Турция \r\n \r\n*** \r\n  Интронизация на император Нарухито \r\n \r\n*** \r\n  Среща на премиерите на Русия и Беларус \r\n \r\n*** \r\n  Преглед на дейността на Европейската комисия преди края на мандата й \r\n \r\n*** \r\n  Краен срок за изтегляне на кюрдските милиции от планираната от Турция зона за сигурност \r\n \r\n*** \r\n  Катар открива нови пристанищни и летищни съоръжения преди Световното първенство през 2022 година", "date": "2019.10.21", "title": "Предстоящи международни събития за 22 октомври  (Агенция \"Фокус\")"}
{"url": "http://www.focus-news.net/news/2019/10/21/2710653/tass-vanshnite-ministri-na-rusiya-i-balgariya-se-dogovoriha-da-aktivizirat-dialoga-v-energetikata-obzor.html", "text": "Руският външен министър Сергей Лавров проведе разговори  с колегата си от България Екатерина Захариева, която е в Москва на работно посещение, обобщава  TACC . \r\nВ началото на срещата руският външен министър отбеляза успеха в развитието на диалога между Русия и България, като посочи, че той е придобил стабилност и динамика. На разговорите, които продължиха малко по-малко от час и половина, ръководителите на Министерствата на външните работи разгледаха въпросите на двустранното сътрудничество, главно в областта на енергетиката, обсъдиха взаимодействието в рамките на международните структури и обмениха мнения по редица международни проблеми. \r\n \r\n Активизиране на диалога \r\n \r\nВизитата на Захариева беше първото посещение на министър на външните работи на България в Москва през последните осем години. В самото начало на съвместната пресконференция ръководителят на руското външно министерство заяви, че по време на разговорите страните са изразили удовлетворение от засилването на политическия диалог. Той припомни, че тази година се състояха редица важни контакти, включително на най-високо ниво. Възможно е те да продължат скоро, тъй като в България очакват ответна визита на Сергей Лавров. „Приемам тази покана с удоволствие и признателност“, каза той. От своя страна българският външен министър изрази надежда, че скоро ще бъде възможно да се определи графикът на срещите за следващата година. \r\nЖурналистите попитаха руския външен министър кога да очакват руския президент Владимир Путин да посети София. Лавров каза, че подобни въпроси са отговорност на Кремъл и отбеляза, че подобно посещение може да се случи веднага щом се появи реална възможност. \r\nМинистрите също се съгласиха да засилят работата за подобряване на правната рамка. Както посочи Лавров, сред документите, които са с приоритет, са междуправителствено споразумение за лицензионни отношения, междуправителствена програма за сътрудничество в областта на културата, образованието и науката и междуправителствено споразумение за военните гробища. \r\nОсвен това руският външен министър заяви, че е предал на Захариева документи за държавна регистрация на правото на неограничено ползване на земята, върху която се намира сградата на българското посолство в Русия. „Разчитаме на взаимната помощ на партньорите при решаването на съответните въпроси, свързани с руската държавна собственост в България“, добави ръководителят на руското външно министерство. \r\n \r\n Енергийни перспективи \r\n \r\nЛавров посочи, че в сътрудничеството между двете страни енергийния сектор заема значителен дял. По неговите думи българските колеги са информирали за началото на изграждането на инфраструктура за транспортиране на газ по втория клон на „Турски поток“. Церемонията с участието на българския премиер Бойко Борисов и руския посланик в България Анатолий Макаров се е състояла днес. Както руският външен министър отбеляза, работата, както е планирано, ще приключи към 2020 г. \r\nТой каза още, че българското правителство предприема конкретни стъпки за възобновяване на строителството на АЕЦ \"Белене\", а сега българските власти провеждат процедурата за избор на стратегически инвеститор за проекта. \"Нашата държавна корпорация \"Росатом\", която е производител на реакторите и собственик на технологията, ще вземе активно участие в този процес\", каза руският министър. \r\nОсвен това страните са обсъдили сътрудничеството по АЕЦ \"Козлодуй\". \r\nРусия продължава да бъде един от основните търговски партньори на България. Както отбеляза външният министър на България, София разчита на увеличаване на търговията с Москва. Захариева допълни, че в момента има и потенциал за сътрудничество между страните в хранително-вкусовата промишленост и технологии. \r\n \r\n За ситуацията на Балканите и Украйна \r\n \r\nВъншните министри са обменили мнения по международни въпроси, в частност относно ситуацията на Балканите. Руският министър отбеляза, че Москва се интересува от устойчиво развитие на региона. \"Ние твърдо вярваме, че уреждането на проблема с Косово трябва да се основава на резолюция 1244 на Съвета за сигурност на ООН, а ситуацията в Босна трябва да се основава на спазването на Дейтънското мирно споразумение от 1995 г.\", каза руският министър. \r\nНа свой ред Захариева изрази надежда за възобновяване на диалога между Белград и Прищина, тъй като това е много важно за сигурността и стабилността на целия регион. \r\nМинистрите не пренебрегнаха ситуацията в Украйна след президентските избори. Те повториха необходимостта от прилагане на набора от мерки за изпълнение на Минските споразумения. \r\nМинистрите обсъдиха и взаимодействието на двете страни в международните организации, както и перспективите за отношенията между Русия и Европейския съюз, включително в контекста на промяна в състава на Европейската комисия. \r\n \r\n Образование и туризъм \r\n \r\nКултурното и хуманитарно сътрудничество между двете страни също се развива. Българското правителство продължава да предприема мерки за създаване на благоприятни условия за изучаване на руския език в страната, който от около 10 години остава вторият най-популярен чужд език в България. Лавров изрази благодарност към българските власти за тези усилия. В допълнение, според руският външен министър, българската младеж показва висок интерес към висшето образование в Русия. \r\nВ същото време Захариева изрази съжаление, че София не е в състояние да подпише с Москва програма за сътрудничество в областта на културата и образованието. Тя изрази надежда, че този документ ще бъде готов за подписване през следващата година. \r\nМинистрите също са се съгласили да развиват сътрудничество в туристическия сектор. Лавров покани българските туристи в Русия. Захариева от своя страна посочи мерките на България за облекчаване на визовия режим с Русия, което би трябвало да доведе до увеличаване на туристическия поток от Русия, който според нея намалява от 2018 г. \r\n \r\n  Юлиян Марков", "date": "2019.10.21", "title": "ТАСС: Външните министри на Русия и България се договориха да активизират диалога в енергетиката (Обзор)"}
{"url": "http://www.focus-news.net/news/2019/10/21/2710654/sport-tsarsko-selo-pobedi-botev-vratsa-s-30.html", "text": "Футбол: Отборът на Царско село победи Ботев Враца с 3:0 в мач от 13-ия кръг на  efbet Лигата  с гол на Антон Карачанаков и два гола на Антви.  След победата Царско село изпревари Ботев Враца и зае 11-то място с 12 точки, а Ботев останаха 12-ти също с 12 точки. \r\nВ 20:00 часа играят Берое –Славия.", "date": "2019.10.21", "title": "Спорт: Царско село победи Ботев Враца с 3:0"}
{"url": "http://www.focus-news.net/news/2019/10/21/2710655/studentka-po-grafichen-dizayn-e-tazgodishniyat-nositel-na-drinovskata-stipendiya-v-obshtina-panagyuishte.html", "text": "Студентка по „Графичен дизайн” е тазгодишният носител на Дриновската стипендия в община Панагюище, съобщиха от  общинската администрация в средногорския град . За поименната студентска стипендия „Проф. Марин Дринов“ за учебната 2019/2020 година кандидатстваха трима студенти, като Комисия за разглеждане на постъпилите заявления определи за носител Натали Георгиева Калпакова – студентка (бакалавър) в Университета по приложни науки Йоанеум в Грац, Австрия, специалност „Графичен дизайн”. Натали е родена и израснала в Панагюрище. Първият плам на ученолюбието в нея запалват учителите от ОУ „Проф. Марин Дринов”, които с отговорност и любов я водят по пътя на знанието. Тя владее перфектно два езика – немски и английски, а от тази година започва и изучаването на италиански. Увлечението й в изучаването на чужди езици и носи призово място на Националния кръг на олимпиада по немски език. Носител е и на Национална награда за творчески превод от немски на български език. Силната амбиция на Натали я отвежда в Грац, Австрия, където сред конкуренция от над 400 души от цял свят, е приета в една от най-престижните специалности за графичен дизайн в Европа. Наскоро печели и интернационална престижна награда, която се връчва на студенти с изключително високо качество на работа. Сумата от поименната студентска стипендия „Проф. Марин Дринов” Натали ще инвестира в образованието си. Планира, след като придобие бакалавърска степен, да се върне да живее и работи в България. „Защото я обичам! Защото вярвам, че в България има бъдеще за младите професионалисти. Възнамерявам да се върна с нови знания, умения и хоризонти, за да го докажа!”. Поименната студентска стипендия „Проф. Марин Дринов” е учредена от Община Панагюрище и „Асарел-Медет“ АД през 2009 година по повод 170-та годишнина от рождението на бележития българин, чийто житейски път тръгва от Панагюрище. Стипендията се присъжда всяка година на млад, талантлив и умен панагюрец, който учи във висше учебно заведение в чужбина. По този начин се пази и продължава българската възрожденска традиция да бъдат подкрепяни и стимулирани знаещите и можещи панагюрски деца.", "date": "2019.10.21", "title": "Студентка по „Графичен дизайн” е тазгодишният носител на Дриновската стипендия в община Панагюище"}
{"url": "http://www.focus-news.net/news/2019/10/21/2710657/zabaven-shou-spektakal-dava-start-na-natsionalniya-studentski-festival-na-izkustvata-v-yuzu-neofit-rilski.html", "text": "Тържествено бе открит Националният студентски фестивал на изкуствата, организиран от Факултета по изкуствата към Югозападния университет „Неофит Рилски“. Това съобщиха за  Радио „Фокус“ – Пирин  от висшето учебно заведение. Превърналият се в традиция студентски форум стартира с шоу спектакъла „Магията на изкуствата“. Фестивалът дава възможност на студенти от цялата страна да покажат своя талант и творчество във всички области на изкуството – кино, театър, музика, танци, изобразително изкуство, мода и др. Програмата на фестивала и тази година е изключително разнообразна. Тя включва изложби, театрални и танцови спектакли, музикални конкурси, фотоизложби, модно ревю и много други изненади за публиката, подготвени от талантливи студенти от цяла България и техните преподаватели.  \r\nЛивия НИНОВА", "date": "2019.10.21", "title": "Забавен шоу спектакъл дава старт на Националния студентски фестивал на изкуствата в ЮЗУ „Неофит Рилски“"}
{"url": "http://www.focus-news.net/news/2019/10/21/2710658/the-times-of-israel-kandidat-za-prezident-na-sasht-ot-demokraticheskata-partiya-predlozhi-spirane-na-pomoshtta-za-izrael.html", "text": "Водещият кандидат за президент от Демократическата партия  Елизабет Уорън заяви, че САЩ могат да откажат помощ на Израел, за да го принудят да спре строителството в заселнически жилища на Западния бряг, пише израелското англоезично издание  The Times of Israel . \r\nПопитана по време на политическо събитие в Айова относно позицията ѝ да постави под условие помощта с цел спиране на разширяването на заселническите общности, сенаторът от Масачузетс каза, че „всичко опции са на масата“. \r\nСАЩ предоставят на Израел около 3,8 милиарда долара военна помощ годишно. \r\n„В момента израелският премиер Бенямин Нетаняху казва, че ще насочи Израел в посока увеличаване на тези нови поселения . Това не ни насочва към решение с две държави (на близкоизточния конфликт)“, каза Уорън. \r\n„Официалната политика на САЩ е да подкрепят решение за две държави и ако Израел се движи в обратна посока, всички опции са на масата“, каза тя и повтори: „Всичко е на масата.\" \r\nПрез юни сенаторът от Вермонт Бърни Сандърс, класиран на трето място в надпреварата, заяви, че \"абсолютно\" ще обмисли спирането на американската помощ на Израел, за да окаже натиск върху Йерусалим. \r\nВъпреки това Сандърс също заяви, че няма да взема решения, които да направят Израел военно уязвим. \r\nПакетите за военна помощ за Израел непрекъснато се увеличават от средата на 80-те години на миналия век, когато са били предложени за първи път, и се считат за свързващ елемент на американо-израелския съюз. Малко американски депутати са оспорвали тази помощ. През септември 2016 г. тогавашният президент Барак Обама и Нетаняху подписаха меморандум за разбирателство, увеличавайки цифрата от 3 милиарда долара годишно до 3,8 милиарда долара годишно за следващите 10 години, въпреки хладните връзки между двамата. \r\nПакетът от помощ се разглежда в Израел като ключов, за да му помогне да запази своето качествено военно предимство пред потенциалните заплахи в региона. \r\n \r\n  Юлиян Марков", "date": "2019.10.21", "title": "The Times of Israel: Кандидат за президент на САЩ от Демократическата партия предложи спиране на помощта за Израел"}
{"url": "http://www.focus-news.net/news/2019/10/21/2710652/postanovkata-kak-se-tarsi-nov-saprug-shte-bade-predstavena-na-stsenata-na-pazardzhishkiya-teatar-tazi-vecher.html", "text": "Постановката „Как се търси нов съпруг“ ще бъде представена на сцената на Драматично- куклен театър “Константин Величков“ в Пазарджик тази вечер, съобщиха от  театъра в областния град . Режисьор на постановката е Александър Илинденов, а в ролите са известните актьори Ани Михайлова, Ивайло Калоянчев и Веселин Цанев. Автор на тази жизнерадостна комедия „ Как се търси нов съпруг?“ е известният хърватски драматург Миро Гавран. Зрителите ще видят Ани Михайлова в ролята на една достатъчно млада вдoвица, която си търси нов съпруг. Изборът й се оказва изненадващо интересен и неочаквано труден. Началото на постановката е в 19.00 часа на голямата сцена на пазарджишкия театър.", "date": "2019.10.21", "title": "Постановката „Как се търси нов съпруг“ ще бъде представена на сцената на пазарджишкия театър тази вечер"}
{"url": "http://www.focus-news.net/news/2019/10/21/2710660/miroslav-rizinski-bkks-balgarite-ot-makedoniya-smyatame-che-prez-es-pada-izkustvenata-stena-s-balgariya.html", "text": "Българите от Македония смятаме, че през ЕС пада изкуствената стена с България. Това каза в интервю за  Агенция „Фокус“  Мирослав Ризински, българин от Македония и заместник-председател на Български културен клуб Скопие по повод мирното бдение пред Френското посолство у нас в подкрепа на европейското бъдеще на Северна Македония.  „Това е нашата цел, това ни води. Всички препятствия на този път, смятаме да се борим срещу тях. Мястото на България и на Македония е под едно небе“, каза още Ризински. Според него сред българите в Македония няма как да има евроскептицизъм.Той обясни, че е на бдението, тъй като е видял за тази инициатива в медиите.  „Смятам, че е доста положителна като солидарност с желанията на гражданите на Република Северна Македония за започване на преговори с ЕС. Както забелязвам цялата тази инициатива получи доста положителен ефект и в България, и в македонските медии. Виждаме, че едни дребни крачки правят доста положителни ефекти в отношенията между двете страни. Доста положително се коментира всичко това в Македония. Както и самите организатори споменаха, ние тук не протестираме, а просто призоваваме ЕС и най-вече лидера на Франция в лицето на г-н Макрон да преосмисли своето решение за незапочване на преговори на Република Северна Македония и да се даде еднакъв шанс на страната ни с другите страни. Все пак забелязваме, че има някакъв двоен аршин в това отношение, най-вече за Сърбия, която не е разрешила проблемите си с Косово“, подчерта още Ризински. \r\nДеница КИТАНОВА \r\n Пълния текст на интервюто четете по-късно в „Мнение“ .", "date": "2019.10.21", "title": "Мирослав Ризински, БККС: Българите от Македония смятаме, че през ЕС пада изкуствената стена с България"}
{"url": "http://www.focus-news.net/news/2019/10/21/2710656/andrey-vrabchev-granitsata-mezhdu-balgariya-i-makedoniya-tryabva-da-e-evropeyska-te-fiktivna.html", "text": "Границата между България и Македония трябва да е европейска, т.е. фиктивна. Това каза Андрей Врабчев, експерт по международна и национална сигурност във Военна академия „Г. С. Раковски и основател на фондация „Татковина“, пред журналисти за мирното бдение пред Френското посолство за европейското бъдеще на Македония , предаде репортер на  Агенция „Фокус“ . „Искам да поддчертая, че това не е протест. Това е събитие в подкрепа на европейския път на Македония. Нито се конфронтираме с останалите членове на Европа, нито искаме да има конфликт. Ние искаме обединена и силна Европа. Смятам,е че сърцето на Балканите, което е Македония, трябва да бъде част от Европа. Границата между България и Македония трябва да бъде европейска, т.е. фиктивна. Само по този начин ще постигнем мир на Балканите, в Европа и целия свят“, допълни още Врабчев. Той припомни, че най-кръвопролитните войни са започнали тук. „Смятаме, че когато нещата вървят в тази посока – Европа да се обединява и да става по-силна, по-важно е да не допускаме чужди интереси, враждебни на Европа да се наместят на западната ни граница в момента и България отново да бъде изолирана от съюзниците си в Европа“, допълни още Врабчев. Той посочи, че мирните граждани имат декларация на български, тъй като в ЕС всички езици са равнпоставени. „Искаме равен шанс и за Македония. Утре може би ще изпратим текстът на френски официално. Смятам, че е редно в страна, която знаем, че нашите братовчеди, лели и дядовци живеят оттатък, те са по-важни. По-важно е нашето бъдеще, отколкото да залагаме на фиктивни неща, които са минали отдавна. Само сближаването и падането на границата са верния път за мира“, допълни още Врабчев. Той обясни, че хората на бдението са се обединили във „Фейсбук“.  \r\nИсторикът Стефан Дечев също коментира пред журналисти темата за Македония. Той поясни, че тази вечер той участва в бдението, за да се разграничи от публични позиции от българска страна, че благодарение на гласа на Франция имаме проблеми с началото на преговорите на Македония в ЕС. „Смятам, че България в този момент трябва да бъде до Република Македония и също така смятам, че в Република Македония трябва да чуят, че в България има и такива гласове“, допълни още Дечев.  \r\nЗаместник-председателят на Българския култулен клуб Скопие Мирослав Ризински подчерта, че инициативата пред Френското посолство е положително отразена в македонските медии.  \r\nДеница КИТАНОВА", "date": "2019.10.21", "title": "Андрей Врабчев: Границата между България и Македония трябва да е европейска, т.е. фиктивна"}
{"url": "http://www.focus-news.net/news/2019/10/21/2710659/utre-shte-e-slanchevo-predi-obyad-v-iztochnite-rayoni-maglivo-s-maksimalni-temperaturi-mezhdu-22-i-27.html", "text": "През нощта ще бъде предимно ясно и тихо, като след полунощ над източните райони отново ще се образува ниска облачност или мъгла. Преобладаващите минимални температури ще са между 6° и 11°, по-високи по Черноморието. Утре ще е слънчево, преди обяд в източните райони - мъгливо. Ще се появи слаб североизточен вятър. Максимални температури между 22° и 27°. Атмосферното налягане няма да се промени съществено и остава по-високо от средното за месеца. Това съобщи за  Агенция „Фокус“  дежурният синоптик Георги Цеков от  Националния институт по метеорология и хидрология . \r\nНад Черноморието в сутрешните часове ще е мъгливо. Около обяд видимостта ще се подобри и до края на деня ще е предимно слънчево.  Ще духа слаб изток-североизточен вятър. Максимални температури между 20° и 22°. Температурата на морската вода е 19-20°. Вълнението на морето ще е 1-2 бала. \r\nНад планините ще бъде слънчево. Ще духа слаб североизточен вятър. Максималната температура на 1200 метра ще е около 20°, на 2000 метра – около 13°. \r\nИ през следващите дни промяна на синоптичната обстановка не се очаква. Времето ще остане топло за сезона, в повечето райони - и слънчево, на места в низините в източната половина от страната след полунощ и в часовете преди обяд ще има ниска облачност или мъгла. Ще бъде почти тихо. Преобладаващите максимални температури ще са между 21° и 26°, а минималните ще бъдат между 6° и 11°, по-високи по Черноморието. И в планините ще остане слънчево, с температури, по-високи от нормалните за втората половина от октомври.", "date": "2019.10.21", "title": "Утре ще е слънчево, преди обяд в източните райони - мъгливо, с максимални температури между 22° и 27°"}
{"url": "http://www.focus-news.net/news/2019/10/21/2710662/bibliotechni-spetsialisti-ot-oblast-pazardzhik-uchastvaha-v-obuchenie-za-izgrazhdane-na-svoden-digitalen-katalog.html", "text": "60 библиотечни специалисти от читалищата в област Пазарджик участваха в двудневно обучение по проект „Развитие на регионалните дейности - обмен на метаданни и дигитална информация“, който бе спечелен от Регионална библиотека „Никола Фурнаджиев“ в Пазарджик пред Министерство на културата. Това съобщиха от  Пресцентъра на библиотеката в областния град . Обучението се проведе на 17 и 18 октомври т.г. в гр. Златоград. По проекта бе изграден своден дигитален каталог, който ще събира информацията от читалищните библиотеки в региона. Целта е потребителите на библиотечни услуги да имат възможност да получават и дигитализирана информация, която да включва не само литература, но и местен фолклор, обичаи, традиции, танцово и певческо изкуство. С реализирането на проекта това наследство ще бъде представено в Интернет и ще може да достига и да се ползва от максимален брой потребители.", "date": "2019.10.21", "title": "Библиотечни специалисти от област Пазарджик участваха в обучение за изграждане на своден дигитален каталог"}
{"url": "http://www.focus-news.net/news/2019/10/21/2710616/zapochva-stroitelstvoto-na-uchastak-ot-patya-mezdra-botevgrad.html", "text": "Стартира поетапното строителство на 13,4 км от път I-1 (E-79) Мездра – Ботевград, лот 2 от км 161 до км 174. Днес изпълнителят започна подготвителните дейности за обезопасяването на обекта, поставянето на знаци, премахване на горния хумусен слой и т. н. Всички дейности, които ще се извършват през следващите дни са в страни от настоящото пътно платно и няма по никакъв начин да възпрепятстват трафика. Това съобщиха от пресцентъра на  Агенция \"Пътна инфраструктура\" .  \r\nИзграждането на направлението Видин - Ботевград /167 км/ започва от един от най-сложните участъци като терен за преминаване. Поради това строителството на близо 33 км от пътя между Мездра и Ботевград е обособено в два участъка - лот 1 /19,3 км/ и лот 2 /13,4 км/. Изпълнител на лот 2 е ДЗЗД „МБ ЛОТ 2-2019“, с участници: „Европейски пътища“ АД, „Водно строителство-Благоевград“ АД и Вахостав-СК, а.с. Стойността на договора е 266 975 906.88 лв. с ДДС. Строителният надзор ще осъществява „МБ КОНСУЛТ“ ДЗЗД, в което са: „КОНТПАС“ ЕООД, „СТРОЛ – 2000“ АД, „ЕН АР КОНСУЛТ“ ЕООД, „ПЛАН ИНВЕСТ ПЛОВДИВ“ ЕООД и „АРИБАЛ“ ООД. Техният договор е за 2 316 600 лв. с ДДС. За лот 1, който е 19,3 км (от км 174 до км 194), има подписан договор за строител и надзор. Изпълнител е Обединение „ГЕОПЪТ ЛОТ 1“, с участници: „Геострой“ и „Пътстрой-92“. Стойността на договора е 159 599 936, 26 лв. с ДДС. Строителният надзор е възложен на ДЗЗД „Мездра Консулт“, в което са: „Трансконсулт – БГ“ ООД и „Рутекс“ ООД. Техният договор е за 1 476 000 лв. с ДДС. Строителните работи и на този лот също започнаха. \r\nПътят между Мездра и Ботевград ще бъде с две платна с по две ленти за движение в посока, с габарит 20 м, т. е. двойно по-широко от настоящото, което е с по една лента за движение в посока. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Люти дол, Типченица, Новачене и Скравена. На обхода на с. Люти дол ще бъдат построени два тунела, с дължини съответно 490 м и 340 м. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Предвидено е построяването на селскостопански надлези, площадки за отдих и т. н. За първи път при изпълнението на обществените поръчки за строителство на пътя ще се приложи нова схема на плащане, която предвижда цялата стойност на договора да се разплати на изпълнителя след завършване на обекта и има издадено разрешение за ползване на новопостроения пътен участък. Целта е изпълнителите да работят максимално мобилизирано и да завършат обекта качествено и в кратък срок. Направлението Видин – Ботевград е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус“, „Тракия“ и „Струма“. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.", "date": "2019.10.21", "title": "Започва строителството на участък от пътя Мездра - Ботевград"}
{"url": "http://www.focus-news.net/news/2019/10/21/2710665/vavezhda-se-vremenen-rezhim-na-dvizhenieto-po-chast-ot-ul-knyaz-boris-i-v-shumen.html", "text": "От 22 октомври до 5 ноември включително се въвежда временен режим на движение с пълно затваряне на уличното платно по ул. „Княз Борис I” – от кръстовището й с ул. „Цар Иван Александър“ до бул. „Славянски“. Това съобщиха от  Община Шумен . Промяната се налага заради извършване на ремонтни дейности по улицата, която е включена в списъка с отсечките за разширяването на синята зона в града. Временната организация ще бъде обозначена с необходимата вертикална сигнализация.", "date": "2019.10.21", "title": "Въвежда се временен режим на движението по част от ул. „Княз Борис I” в Шумен"}
{"url": "http://www.focus-news.net/news/2019/10/21/2710667/tass-vladimir-putin-i-emanyuel-makron-zayaviha-che-primirieto-v-siriya-tryabva-da-prodalzhi.html", "text": "Френският президент Еманюел Макрон в телефонен разговор с руския си колега Владимир Путин подчерта важността на продължаването на примирието в Сирия и разрешаването на кризата чрез дипломатически методи. Това се казва в комюнике, публикувано в понеделник от администрацията на френския държавен глава, цитирано от  TACC . \r\n\"Президентът на републиката Еманюел Макрон проведе телефонен разговор днес с руския си колега Владимир Путин\", отбелязват от Елисейския дворец. „Разговорът се проведе в навечерието на срещата между президентите на Русия и Турция в Сочи, на която ще бъде обсъдена обстановката в Североизточна Сирия. Президентът на републиката подчерта важността на продължаването на настоящото примирие, както и разрешаването на кризата чрез дипломатически методи.\" \r\nКакто се добавя в комюникето, „президентите се върнаха към обсъждането на  подготовката за бъдещата среща на върха в „нормандския формат“.  Този въпрос беше разгледан в светлината на решенията на тристранната контактна група за изпълнението на споразуменията от Минск“, отбеляза администрацията на френския лидер. \r\nПо-рано френският министър на външните работи Жан-Ив Льо Дриан отбеляза значението на сътрудничеството с Русия при решаването на ситуацията в Североизточна Сирия. Според него \"е необходимо да се преговаря с Путин, защото Русия има общи интереси с Франция в тази  част на Сирия\". \r\n \r\n  Юлиян Марков", "date": "2019.10.21", "title": "ТАСС: Владимир Путин и Еманюел Макрон заявиха, че примирието в Сирия трябва да продължи"}
{"url": "http://www.focus-news.net/news/2019/10/21/2710663/lyubomir-kyuchukov-iimo-mehanizmat-za-satrudnichestvo-i-proverka-za-balgariya-stana-kontraproduktiven.html", "text": "Механизмът за сътрудничество и проверка за България стана контрапродуктивен. Това каза за предаването  „Това е България“ на радио „Фокус“  директорът на Института за икономика и международни отношения и бивш заместник министър на външните работи Любомир Кючуков. Той обясни, че механизмът е прекъснал пряката връзка на отговорност между гражданите и управляващите. По думите му  дейността на правителството е сведена до писане на отчети, вместо извършване на реформа в съдебната система. “Самото прекратяване на механизма не можеше да стане просто така. ЕК не е готова да каже, че България и Румъния са се справили с всички проблеми в сферата на правораздаването. От друга страна ЕК, не може и да признае, че това е недействащ механизъм, създаден от нея”, допълни директорът.  \r\nЛюбомир Кючуков припомни, че подобен механизъм е действал през 2014г. върху всички страни в ЕС, но редица от тях не са били доволни от докладите. Той добави, че в началото механизмът е бил инструмент за идентифициране на дефицити и предприемане на мерки за справяне с тях, в последствие е бил формализиран и бюрократизиран.  \r\n \r\nЦоня СЪБЧЕВА", "date": "2019.10.21", "title": "Любомир Кючуков, ИИМО: Механизмът за сътрудничество и проверка за България стана контрапродуктивен"}
{"url": "http://www.focus-news.net/news/2019/10/21/2710666/miroslav-rizinski-bkks-poyavyavat-se-vse-poveche-mladi-hora-v-makedoniya-koito-osaznavat-minaloto-zashtoto-e-lesen-dostapat-do-istoricheskite-fakti.html", "text": "Появяват се все повече млади хора в Македония, които осъзнават миналото, защото е лесен достъпът до историческите факти.  Това каза в интервю за  Агенция „Фокус“  Мирослав Ризински, българин от Македония и заместник-председател на Български културен клуб Скопие по повод мирното бдение пред Френското посолство у нас в подкрепа на европейското бъдеще на Северна Македония.  „На 11-годишнината от нашата организация присъстваха премиера Заев и Стево Пендаревски. Ние там се обърнахме като българи от Македония и казахме, че нашите граждани, които се чувстват македонци, не чувстват национална разлика, а схоластична. Нас ни дразни, че българите в Македония са малцинство. Това по някакъв начин е всъщност легализация на политиките на Коминтерна, който иска да разграничи българи от македонци. Ние не се чувстваме за малцинство. Ние сме част от народа на Македония. Ние споделяме същ език, съща история. Ние от Македония нищо не изискваме, изискваме демокрация ,за да може открито да говорим на тези теми, които различно разбираме“, обясни Ризински.„Моят съсед може би се чувства македонец, но той чества Гоце Делчев. Този демократичен диалог вътре, трябва да бъде подкрепен от България. В него вътре истината ще излезе на повърхността все пак. Както казах в хода ни е общата история“, допълни още Ризински.  \r\nДеница КИТАНОВА \r\n Пълния текст на интервюто четете по-късно в „Мнение“ .", "date": "2019.10.21", "title": "Мирослав Ризински, БККС: Появяват се все повече млади хора в Македония, които осъзнават миналото, защото е лесен достъпът до историческите факти"}
{"url": "http://www.focus-news.net/news/2019/10/21/2710632/predstoyashti-sabitiya-v-stranata-za-22-oktomvri-agentsiya-fokus.html", "text": "*** \r\n \r\nПрезидентът Румен Радев е на посещение в Япония за интронизацията на император Нарухито. \r\n \r\n \r\n*** \r\n \r\nОт 10:00 часа в зала „Голям Колегиум“, министърът на земеделието, храните и горите Десислава Танева ще участва в Годишна конференция на тема: „За чисто земеделие и сигурна околна среда“. \r\n \r\n*** \r\n \r\nОт 10:00 часа в Министерство на земеделието, храните и горите ще се състои награждаването “Най-отговорен земеделски стопанин” 2019.  \r\n \r\n*** \r\n \r\nОт 11:00 часа зам.-министър Зорница Русинова ще присъства на откриването на обновената със средства по проект „Красива България“ сграда на Детска ясла №1 на адрес: ул. „Стефан Цанов“ №40. \r\n \r\n*** \r\n \r\nОт 18:00 часа в Големия салон на БАН, ще бъде представена книгата с публицистика \"Родопа е предел\". \r\n \r\n*** \r\n \r\nОт 18:30 часа, в салоните на Банка „БНП Париба” на бул. Цар Освободител № 2, ще бъде открита изложбата \"Да извадиш от забвение\".  \r\n \r\n*** \r\n \r\nОт 11:00 часа в зала 114 в Учебен корпус № 1 на ЮЗУ „Неофит Рилски“ ще бъде открит втори регионален форум за социално предприемачество. \r\n \r\n*** \r\n \r\nОт 11.00 часа в конферентната зала в Областна администрация – Благоевград ще се проведе Областна епизоотична комисия.  \r\n \r\n*** \r\n   \r\nВ 11.00 часа в сградата на „Кариерен център“ към ДРСЗ на ул. „Патриарх Евтимий“ №35 А ще се проведе съвместната пресконференция на ДРСЗ – Бургас, ДБТ-Бургас, РДСП - Бургас и ДОИТ – Бургас  \r\n \r\n \r\n*** \r\n    \r\nВ 14.00 часа в Окръжен съд – Бургас ще се проведе заседание по делото за разрушаването на пясъчни дюни в м. Каваци, по което подсъдими са Иван Н. и Манол П.  \r\n \r\n \r\n*** \r\n \r\nОт 11.30 в Хотел „Терма Еко“ в Кранево ще се състои официалната церемония по откриването на XXV Есенен семинар на Фондация Българска Памет под мотото „Европейското, дигитално и устойчиво бъдеще в ръцете на младите“. В него ще участват близо 200 българчета от Македония, Молдова, Украйна, Албания, Сърбия, от Западните Родопи и района на Тервел. \r\n \r\n \r\n*** \r\n \r\nОт 17.30 часа в читалня на РБ „П.Р.Славейков“ ще представяне на „Чудовището“ - роман на Владимир Зарев и Издателска къща „Хермес“.   \r\n \r\n \r\n*** \r\n \r\nОт 18.30 часа в НЧ „Напредък-1869“ Държавен куклен театър – Варна, представя постановката „Професия лъжец\" по Теди Москов. С участието на Красимир Добрев, Боян Стоянов, Галин Гинев, Вера Стойкова и др.  \r\n \r\n \r\n \r\n*** \r\n \r\nОт 14:00 часа в отдел „Заемна за възрастни” на Регионална библиотека „Михалаки Георгиев”-гр. Видин – ще бъде открита изложба на тема: „Многоликият Михалаки Георгиев”. \r\n \r\n*** \r\n \r\nОт 10.00 часа в СК „Простор“ ще бъде отбелязан Световният ден на ходенето. \r\n \r\n*** \r\n \r\nОт 10.00 часа във фоайето на Хирургическия корпус, министър Кирил Ананиев идва за откриване на новият скенер. \r\n \r\n*** \r\n \r\nОт 11:30 часа в хотел „Терма Еко“, ще се състои церемония по откриването на XXV Есенен семинар на Фондация Българска Памет под мотото „Европейското, дигитално и устойчиво бъдеще в ръцете на младите“. В него ще участват близо 200 българчета от Македония, Молдова, Украйна, Албания, Сърбия, от Западните Родопи и района на Тервел. \r\n \r\n*** \r\n \r\nОт 10.00 часа, зала №1, Пловдивската окръжна прокуратура е внесла в съда протест срещу присъда на Окръжен съд – Пловдив от 17.10.2018 г., с която са оправдани по всички повдигнати обвинения подсъдимите Г. Б. и А. Н. за събарянето на тютюневия склад, собственост на фирма „Одрин 8 “ ЕООД - Пловдив. \r\n \r\n \r\n*** \r\n \r\nОт 19.00 часа в Родопски драматичен театър „Николай Хайтов“ ще се проведе „Концертът“ – театрален спектакъл по повод 15 години от създаването на фондация „За Родопите“. \r\n \r\n \r\n*** \r\n \r\nОт 18.00 часа в Регионален исторически музей „Д-р Симеон Табаков“ своите награди ще получат участниците в конкурса за есе „Моят град – история, традиции, култура и образование“. \r\n \r\n   \r\nОт 10.00 часа в зала 2 на областна администрация ще се проведе заседание на областната епизоотична комисия.  \r\n   \r\n   \r\nОт 17.30 часа в Регионална библиотека „Стилиян Чилингиров” ще се състои среща разговор с д-р Петко Загорчев на тема „Хомеопатия за родители в есенно-зимния период“.  \r\n \r\n*** \r\n \r\nОт 17.30 часа на Градския стадион, Областна администрация съвместно с ММС организира демонстративни спортни събития с участието на деца и младежи от местни спортни клубове. \r\n \r\n \r\n*** \r\n \r\nОт 11.30 часа в производствената база на \"Туристстрой - Царацово\" ЕООД, ще се проведе пресконференция за представяне на постигнатите резултати при изпълнение на договор за безвъзмездна финансова помощ BG16RFOP002-3.004-0090-C01 „Повишаване на ресурсната ефективност на \"Туристстрой - Царацово\" ЕООД чрез внедряване на процесова иновация при производството на метални изделия“.", "date": "2019.10.21", "title": "Предстоящи събития в страната за 22 октомври (Агенция „Фокус“)"}
{"url": "http://www.focus-news.net/news/2019/10/21/2710668/natsionalniya-muzey-na-obrazovanieto-v-gabrovo-prie-uchenitsi-ot-6-darzhavi-uchastnitsi-v-proekta-unss.html", "text": "Ученици и учители от 6 държави, участници в проекта Unique Notes of the Same Song - UNSS (Уникални ноти за една и съща песен), посетиха Националния музей на образованието – Габрово, за да се запознаят с просветните традиции в България. Това съобщиха за  Радио „Фокус“-Велико Търново  от пресцентъра на музея. Проектът е на ОУ „Максим Горки” в град Левски по програма  „Еразъм +”  с партньори от  Турция, Румъния, Полша, Германия и Италия. Основната цел на проекта е чрез връзки на сътрудничество между отделни училища да повиши европейската и международна сфера на образование. Учениците, които работят с връстници от други страни, да развиват своите културни, социални и граждански компетенции, да подобряват езиковите си и дигитални умения.В продължение на две години (2018 – 2020) участниците  работят по създаването на една песен – композиране на мелодия, написване на текст и изпълнението й на традиционни за всяка държава музикални инструменти - акордеон, цигулка, маранзано, баглама и т.н. Музиката вече е готова, написани са и четири куплета на английски език. Текстът е за приятелството, за щастието, което то носи на младите хора, съобщи  старши учител по Математика и информационни технологии Валентина Иванова - координатор на проекта от ОУ „Максим Горки”.Уредниците от Националния музей на образованието Веселин Лазаров и Димитър Димитров, заедно с Андриан Гергинов, ученик от XI  „в”  клас на Националната Априловска гимназия, запознаха гостите с постоянната експозиция, възстановките на килийно и взаимно училище, с изложбата на училищни пособия, прожектираха им филм за Васил Априлов, подариха им рекламно-информационни материали.„За първи път съм в Габрово и всичко,  което преживявам, за мен е съвсем ново. Бях в България преди 25 години, но тогава упражнявах друга професия, която не беще свързана с училището. Харесва ми, че всичко много се е променило - особено в устройството на държавата. Направи ми силно впечатление, че се строи много. Има промяна и в нагласата на хората – станали са много дружелюбни, а това е прекрасно! Всяка една страна, която посещаваме, е съвсем различна от Германия и това е напълно естествено. Различни са и впечатленията, които събираме. Те са нови, интересни, но не са толкова важни за нас, възрастните, колкото за децата. Учениците са настанени в приемни семейства, което им дава възможност да се докоснат отблизо до бита и нравите на хората в България.  Получаваме познания за една или друга култура, а това е важно за нас, европейците. Няма как да бъдем едно цяло в нашия европейски дом, ако не познаваме културата, традициите и бита на всяка една от страните”, каза главният координатор на UNSS Александер Хютер от училището във Франкентау, Германия.Досега участниците в проекта са били по 10 дни във Франкентау - Германия, Анталия - Турция, Палермо – Италия, Реда – Полша, и в няколко български градове. Предстои им гостуване в Кохла – Румъния. \r\nЛуиза ТРАНЧЕВА", "date": "2019.10.21", "title": "Националния музей на образованието в Габрово прие ученици от 6 държави, участници в проекта UNSS"}
{"url": "http://www.focus-news.net/news/2019/10/21/2710624/mkd-makedoniya-milorad-dodik-tvardi-che-rusiya-iska-da-izgradi-gazoprovod-v-republika-srabska.html", "text": "Сръбският член на председателството на Босна и Херцеговина Милорад Додик заяви, че интересът на Русия е да засили сътрудничеството и да изгради газопровод на територията на Република Сръбска в Босна и Херцеговина, което той обсъди с руския премиер Дмитрий Медведев по време на посещението му в Белград, пише македонското електронно издание  “МКД“ . \r\n„Техният интерес е ясен. Те искат да построят газопровод и газови хранилища и да присъстват в района\", заяви Додик за Радио и телевизия на Република Сръбска (РТРС). \r\nДодик и президентът на Република Сръбска в Босна и Херцеговина Желка Цвианович разговаряха с руския премиер Дмитрий Медведев в Белград в събота. Той обясни, че руснаците имат интерес да разпространяват своите енергийни ресурси в региона. \r\nДодик добави, че има лобита, които искат да спрат навлизането на руски газ и че САЩ имат свои бизнес планове, които не съответстват на руските. \r\n\"Тук трябва да изберем кое е по-евтино и по-сигурно  за нас в дългосрочен план \", каза Додик. \r\nТой каза още, че е обсъждал с руския министър-председател защо кабинетът в Босна и Херцеговина все още не е създаден и че пречката е приемането на годишната Национална програма за реформи с НАТО. \r\nСпоред Додик Русия не провежда „агресивна политика“ в това отношение. \r\nМедведев направи еднодневно посещение в Сърбия в събота, където се срещна с президента Александър Вучич и премиера Ана Бърнабич и присъства на честването на 75-годишнината от освобождението на Белград през Втората световна война. \r\n \r\n  Юлиян Марков", "date": "2019.10.21", "title": "„МКД“ (Македония): Милорад Додик твърди, че Русия иска да изгради газопровод в Република Сръбска"}
{"url": "http://www.focus-news.net/news/2019/10/21/2710669/miroslav-rizinski-bkks-samiyat-fakt-che-balgariya-i-makedoniya-podpisahme-dogovor-nakara-i-gartsite-da-podpishat.html", "text": "Самият факт, че България и Македония подписахме договор накара и гърците да подпишат.   Това каза в интервю за  Агенция „Фокус“  Мирослав Ризински, българин от Македония и заместник-председател на Български културен клуб Скопие по повод мирното бдение пред Френското посолство у нас в подкрепа на европейското бъдеще на Северна Македония.  „Може да звучи претенциозно, но мисля, че нищо случайно няма, зад тази антиквизация да стоят гръцки служби. Това е полезно за тях. От една страна антиквизират обществото, от друга страна пред чуждия свят казват: „Ето те ни крадат историята“. По този начин спират членството в ЕС и НАТО. Това е за сметка и на България, защото невлизането в ЕС и НАТО, лошите отношения между София и Скопие, нали се сещате в чия полза са?“, каза още Ризински.  \r\nДеница КИТАНОВА \r\n Пълния текст на интервюто четете в „Мнение“ .", "date": "2019.10.21", "title": "Мирослав Ризински, БККС: Самият факт, че България и Македония подписахме договор накара и гърците да подпишат"}
{"url": "http://www.focus-news.net/news/2019/10/21/2710670/zavarshi-sedmiyat-krag-ot-natsionalniya-shampionat-ralikros-vidin-2019.html", "text": "По традиция автомобилното състезание се проведе на пистата на летището край с. Иново, съобщиха за  Радио „Фокус“ – Видин  от общината. Заместник-кметът инж.Цветан Асенов откри раликроса и поздрави участниците с думите: „Искам да изкажа своята благодарност към хората, които влагат усилия и енергия за осъществяването на това популярно за Видин събитие – Автомобилен спортен клуб „Жико-Моторспорт“ и на колегите от Община Видин. Пожелавам на автопилотите успешно представяне и призовавам да се спазват правилата, за да се гарантира както тяхната сигурност, така и тази на зрителите. Убеден съм, че ще станем свидетели на една спортсменска и оспорвана надпревара.  Както и до сега, Община Видин ще продължава да подкрепя инициативата и да се грижи за създаване на все по-добри и безопасни условия за нейното провеждане“. Състезанието се провежда под егидата на Автомобилна федерация на България. И тази година интересът към него е голям – 30 състезатели от цялата страна се включиха в раликрос „Видин 2019“, който премина без сериозни инциденти. Стотици бяха зрителите, дошли да подкрепят своите фаворити. Във финалното класиране в Дивизия 3 на първо място се класира Методи Тодоров –  АСК „Старт М Криводол”, второто  място зае Цветелин Велков –  АСК „Старт М Криводол”, а третото – Георги Кардашлиев от отбора на „Враца Дрифт Тийм“. В Дивизия 2 челната позиция бе за Ивайло Йончев от АМК  Ботевград, следван от Георги Василев – АСК „Старт М Криводол 2” и Светослав Миков от АМК  Ботевград. В Девизия 1 победител стана Мирослав Цветанов от АСК „Жико Моторспорт” Видин, втори бе Александър Томов – АСК „Жико Моторспорт” Видин, а трети се класира Антон Хайтов също от  АСК „Жико Моторспорт” Видин. В отборното класиране първото място спечели АСК „Старт М Криводол”, втори стана АСК „Жико Моторспорт” Видин, а третата позиция  бе за  АСК „Старт М Криводол 2”. Тази година  купа „Лада” бе връчена на Цветелин Велков от АСК „Старт М Криводол” и на Момчил Младенов и Данко Алексиев състезатели  от АСК „Старт М Криводол 2”. \r\nКупите връчи инж. Цветан Асенов и закри състезанието.", "date": "2019.10.21", "title": "Завърши седмият кръг от Националния шампионат раликрос „Видин 2019“"}
{"url": "http://www.focus-news.net/news/2019/10/21/2710671/lyubomir-kyuchukov-iimo-zadachata-na-balgarskoto-pravitelstvo-e-da-vazstanovi-doverieto-v-pravorazdavaneto.html", "text": "Задачата на българското правителство е да възстанови доверието в правораздаването. Това каза за предаването  „Това е България“ на Радио „Фокус“  директорът на Института за икономика и международни отношения и бивш заместник министър на външните работи Любомир Кючуков. Той обясни, че докладът от ЕК ще бъде употребен за политически цели заради предстоящите местни избори и избора за главен прокурор. Според него всеки ще го тълкува през призмата на собствените си интереси.„На ниво управляващи механизмът даде възможност към този въпрос да се подхожда отчетнически, което пък, от друга страна, задълбочи впечатлението у гражданите, че въпросът не просто не се решава, а в много отношения дори се задълбочава“, каза още бившият външен заместник-министър.  \r\nЛюбомир Кючуков припомни, че Механизмът за сътрудничество и проверка е бил начин да не се забави приемането на България и Румъния в ЕС. По думите му в момента се търси друг механизъм, който да осигури спазването на дадени правила.  \r\n \r\nЦоня СЪБЧЕВА", "date": "2019.10.21", "title": "Любомир Кючуков, ИИМО: Задачата на българското правителство е да възстанови доверието в правораздаването"}
{"url": "http://www.focus-news.net/news/2019/10/21/2710661/donald-tramp-mnogo-turtsi-sa-zaginali-zaradi-konflikta-po-granitsata-sas-siriya.html", "text": "\"Много турци са загинали в резултат на конфликти на границата на Турция\", заяви президентът на САЩ Доналд Тръмп в понеделник в защита на решението си да изтегли американските сили от Сирия, цитиран от  Anadolu Agency . \r\n\"Трябва да погледнем  и от двете страни\", каза Тръмп пред репортери, докато се консултираше  с високопоставени служители в Белия дом. \"Идват много добри новини. Примирието се спазва.\" \r\n \r\n  Юлиян Марков", "date": "2019.10.21", "title": "Доналд Тръмп: Много турци са загинали заради конфликта по границата със Сирия"}
{"url": "http://www.focus-news.net/news/2019/10/21/2710674/dokladvat-izpalnenieto-na-merkite-sled-obyavenite-ognishta-na-afrikanska-chuma-po-svinete-v-oblast-shumen.html", "text": "Заседание на Областната епизоотична комисия в Шумен  ще се проведе на 22 октомври от 10.00 чaса в зала 2 на Областна администрация Шумен. Това съобщиха от пресцентъра на  областната администрация . Ще бъде представена информация за епизоотичната обстановка на територията на Република България и в област Шумен, по отношение на болестта Африканска чума по свинете и  Заповеди РД11-2046/15.10.2019 г. и  РД11-2058/16.10.2019 г. на изпълнителния директор на БАБХ за обявените първични огнища на АЧС на територията на област  Шумен.  Представители на СИДП Шумен, ДГС „Върбица“ и ДЛС „Паламара“ ще докладват за изпълнение на мерките след обявените на първични огнища на АЧС при диви свине в землищата на с. Менгишево, община Върбица, с. Сини Вир, община Каолиново и с. Венец, община Венец.", "date": "2019.10.21", "title": "Докладват изпълнението на мерките след обявените огнища на африканска чума по свинете в област Шумен"}
{"url": "http://www.focus-news.net/news/2019/10/21/2710677/kremal-vladimir-putin-i-emanyuel-makron-zayaviha-za-neobhodimostta-ot-uvazhenie-na-suvereniteta-na-siriya.html", "text": "Необходимостта от зачитане на суверенитета и териториалната цялост на Сирия бяха обсъдени от руския президент Владимир Путин и френския президент Еманюел Макрон в телефонен разговор между лидерите на двете страни по инициатива на френската страна, съобщиха от пресслужбата на руския президент, цитирани от  TACC \r\nОт Кремъл заявиха, че държавните ръководители са обсъдили подробно ситуацията в североизточната част на Сирийската арабска република. \r\nПутин информира Макрон за усилията, които полага Руската федерация за стабилизиране на ситуацията, „включително да улесни установяването на контакти между заинтересованите страни и да гарантира интересите на всички етноконфесионални групи“. Отбелязва се, че и двамата лидери са отчели важността на започването на междусирийски диалог в рамките на Конституционния комитет, който ще бъде свикан в края на октомври под егидата на ООН в Женева. \r\n \r\n  Юлиян Марков", "date": "2019.10.21", "title": "Кремъл: Владимир Путин и Еманюел Макрон заявиха за необходимостта от уважение на суверенитета на Сирия"}
{"url": "http://www.focus-news.net/news/2019/10/21/2710633/afp-predsedatelyat-na-britanskiya-parlament-ne-dopusna-nov-vot-po-sdelkata-za-brekzit.html", "text": "Британският премиер Борис Джонсън претърпя ново поражение, след като председателят на парламента му отказа второ гласуване за договореното споразумение за развод с ЕС само десет дни преди крайния срок на Брекзит – 31 октомври 2019 година, предава  AFP . \r\nПредседателят на Камарата на общините Джон Беркоу заяви, че Джонсън няма право да иска гласуване на едно и също нещо два пъти в рамките една и съща парламентарна сесия. \r\nДепутатите, които се събраха за първи път от 37 години в събота, гласуваха изменение, което задължава британския премиер да  поиска отлагане от Брюксел, докато бъде прието цялото законодателство за прилагане на Брекзит. \r\n\"Искането няма да бъде обсъждано днес, защото би било повторение и e нередно да се прави това\", каза Беркоу. \r\n\"Днешното предложение е по същество същото като предложението в събота и Камарата реши въпроса.\" \r\n \r\n  Юлиян Марков", "date": "2019.10.21", "title": "AFP: Председателят на британския парламент не допусна нов вот по сделката за Брекзит"}
{"url": "http://www.focus-news.net/news/2019/10/21/2710679/samozapalil-se-e-avtomobil-v-blizost-do-razklona-za-s-dyakovo-dupnitsa.html", "text": "Самозапалил се е автомобил в близост до разклона за с. Дяково, Дупница. Това съобщиха за  Агенция „Фокус“  от  ОДМВР-Кюстендил . При инцидента няма пострадали. Не са наложени ограничения за пътуващите в засегнатия участък.   \r\nВиолета СИМЕОНОВА", "date": "2019.10.21", "title": "Самозапалил се е автомобил в близост до разклона за с. Дяково, Дупница"}
{"url": "http://www.focus-news.net/news/2019/10/21/2710675/balgari-na-bdenie-pred-frenskoto-posolstvo-v-podkrepa-na-evrointegratsiyata-na-severna-makedoniya-obzor.html", "text": "Близо час продължи бдението пред Френското посолство в подкрепа на европейското бъдеще на Северна Македония. В началото се събраха десетина души, малко по-късно към тях се присъединиха и още хора. \r\nНа събитието присъстваха и македонски българи и техни потомци.  Те носеха знамена с надпис \"Под едно небе\". В района на ул. \"Оборище\" бе засилено полицейското присъствие. В рамките на инициативата беше връчен апел към президента на Франция Емнюел Макрон. Декларацията бе на български език, тъй като по мнение на организаторите  в ЕС всички езици са равнпоставени.Не е случайно, че мирното бдение се състои именно пред френското посолство, тъй като Франция бе една от държавите, заради която не бе постигнато съгласие за започване на преговори за членството на югозападната ни съседка и Албания в ЕС.Пред журналисти един от организаторите в лицето на  Андрей Врабчев от фондация „Татковина“ , подчерта, че това не е протест. „Това е събитие в подкрепа на европейския път на Македония. Нито се конфронтираме с останалите членове на Европа, нито искаме да има конфликт. Ние искаме обединена и силна Европа. Смятам,е че сърцето на Балканите, което е Македония, трябва да бъде част от Европа. Границата между България и Македония трябва да бъде европейска, т.е. фиктивна. Само по този начин ще постигнем мир на Балканите, в Европа и целия свят“, допълни още Врабчев.  \r\n Заместник-председателят на Българския културен клуб – Скопие Мирослав Ризински  заяви, че българите от Македония смятат, че през ЕС пада изкуствената стена с България. „Това е нашата цел, това ни води. Всички препятствия на този път, смятаме да се борим срещу тях. Мястото на България и на Македония е под едно небе“, каза още Ризински. Според него сред българите в Македония няма как да има евроскептицизъм. Той обясни, че е на бдението, тъй като е видял за тази инициатива в медиите. „Смятам, че е доста положителна като солидарност с желанията на гражданите на Република Северна Македония за започване на преговори с ЕС. Както забелязвам цялата тази инициатива получи доста положителен ефект и в България, и в македонските медии. Виждаме, че едни дребни крачки правят доста положителни ефекти в отношенията между двете страни. Доста положително се коментира всичко това в Македония. Както и самите организатори споменаха, ние тук не протестираме, а просто призоваваме ЕС и най-вече лидера на Франция в лицето на г-н Макрон да преосмисли своето решение за незапочване на преговори на Република Северна Македония и да се даде еднакъв шанс на страната ни с другите страни. Все пак забелязваме, че има някакъв двоен аршин в това отношение, най-вече за Сърбия, която не е разрешила проблемите си с Косово“, подчерта още Ризински. \r\nДеница КИТАНОВА", "date": "2019.10.21", "title": "Българи на бдение пред Френското посолство в подкрепа на евроинтеграцията на Северна Македония (ОБЗОР)"}
{"url": "http://www.focus-news.net/news/2019/10/21/2710680/trima-avtori-byaha-nagradeni-v-esenniya-salon-na-hudozhnitsite.html", "text": "Трима автори бяха наградени в Есенния салон на художниците. Това каза в интервю за  Радио „Фокус“-Велико Търново  председателят на Представителството на СБХ Велико Търново Мариета  Конова. Тя поясни, че в процеса на обсъждане на наградите е имало много номинирани автори и творби. „Искам да уточня, че имаше оценяване на творбите от шестчленно жури с председател проф. д-р на изкуствознанието Антоанета Анчева. Творбите бяха селектирани, тъй като имаше много хора, изявили желание да участват и представили творби. На база на селектирането бяха обявени три равностойни награди в размер на 500 лв. като авторите, които ги получиха са проф. Николай Иванов за живописната творба „Път“, Милко Минчев за скулптурна инсталация „Паяци“ и Николай Чемберски за кинетичната скулптура „В близост“. Наградите бяха връчени лично от директора на Дирекция „Култура, туризъм и международни дейности“ Нелина Църова, която отправи и поздравления към артистичната общност“, обясни Конова. Тя обясни, че Есенният салон има ретроспективен характер, тоест авторът представя творбите, които е създал в рамките на една календарна година – от есен до есен. „Есенен салон и въобще салоните не сме ги измислили ние. Те са още от времето на Парижкия импресионизъм и преди това. Винаги са се очаквали с голям интерес и винаги е имало състезателен момент в представянето на авторите“, посочи Конова. \r\nРени АТАНАСОВА", "date": "2019.10.21", "title": "Трима автори бяха наградени в Есенния салон на художниците"}
{"url": "http://www.focus-news.net/news/2019/10/21/2710683/sport-grigor-dimitrov-pobedi-damir-dzhumhur-vav-viena.html", "text": "Тенис :Най-добрият български тенисист Григор Димитров, стартира с победа участието си на турнира от сериите ATP 500 в австрийската столица Виена. В първия кръг от надпреварата българинът надигра в два сета босненеца Дамир Джумхур – 6:3, 7:5, за малко повече от час и половина. В следващия кръг Димитров ще срещне италианеца Матео Беретини, който победи с 2:1 сета Кайл Едмънд от Великобритания. \r\nТова е победа номер 300 на българския тенисист в АТР тура.", "date": "2019.10.21", "title": "Спорт: Григор Димитров победи Дамир Джумхур във Виена"}
{"url": "http://www.focus-news.net/news/2019/10/21/2710672/zapochna-sezonat-za-beritba-na-gabi-v-rayona-na-kurorta-yundola.html", "text": "Започна сезонът за беритба на гъби в района на курорта Юндола, предаде репортер на  Радио „Фокус“ – Пазарджик . Липсата на валежи забави беритбения сезон, а и берачите са на мнение, че това ще се отрази и на количеството. През есента се берат предимно сарнела, есенната манатарка, пачият крак и рижика. Изкупната цена за килограм прясно набрани гъби варира от 5.00 до 8.00 лв, като изискването на търговците е гъбите да са качествени и да се нарушава целостта им. В близост до курорта Юндола има и италианска фирма, която изкупува гъби, преработва ги, суши ги, друга част от тях се бланшират и се изнасят на международния пазар. Във Велинградско има няколко Пункта за изкупуване на диворастящи гъби и горски плодове, които са разположени в селата Света Петка, Юндола, Кръстава, Грашево и град Ракитово. \r\nАлбена ЖИЛЕКОВА", "date": "2019.10.21", "title": "Започна сезонът за беритба на гъби в района на курорта Юндола"}
{"url": "http://www.focus-news.net/news/2019/10/21/2710673/the-guardian-shotlandskiyat-sad-otlozhi-reshenieto-si-po-obvinenie-sreshtu-boris-dzhonsan-v-neuvazhenie.html", "text": "Шотландските съдии отложиха окончателното решение по въпроса дали Борис Джонсън не проявява неуважение към съда, за да се изясни дали премиерът е съгласен с отлагане на Брекзит, пише британският вестник  The Guardian . \r\nЛорд Карлоуей, най-висшият съдия в Шотландия, заяви, че трябва да бъде сигурен, че премиерът не се опита да блокира или саботира заявлението, което той беше принуден да направи в събота вечер за отлагане на Брекзит до 31 януари. \r\nРешението на съда,  взето след кратко изслушване в сесията на съда в Единбург, означава, че Джонсън е изправен пред обвинение в неуважение, ако съдиите постановят, че той не е спазил обещанията, направени пред съда, да не осуетява процеса на отлагане на Брекзит. \r\nДжонсън изпрати неподписано писмо с искане за отлагане, след като парламентът гласува в полза на отлагането на разглеждането на актуализираната сделка на правителството за напускане на Обединеното кралство. \r\nИлейн Моушън, адвокатът на противниците на Брекзит, внесли искането в съда, заяви, че се опасява, че той може да се опита да осуети процеса, може би като тайно поиска от държава-членка на ЕС да наложи вето за удължаването. Ако това се случи, те незабавно биха поискали съда да се събере и да разгледа обвинение в неуважение. \r\nНо премиерът Борис Джонсън би могъл също така да изпълни условията на Закона на Бен и да избегне по-нататъшното изслушване по делото, ако успее да прокара сделката през парламента и да я съгласува навреме с ЕС, за да напусне на 31 октомври. \r\n \r\n  Юлиян Марков", "date": "2019.10.21", "title": "The Guardian: Шотландският съд отложи решението си по обвинение срещу Борис Джонсън в неуважение"}
{"url": "http://www.focus-news.net/news/2019/10/21/2710678/turisticheski-hor-planinsko-eho-s-otlichno-predstavyane-vav-festival-listopad-na-spomenite.html", "text": "С престижната награда „Бронзов лист“, диплом и плакет бе удостоен Туристически хор „Планинско ехо“ към Туристическо дружество „Мадарски конник“ и Народно читалище „Напредък 1869“ за отличното си представяне на XXIV Фестивал „Листопад на спомените“, който се проведе в гр.Варна в почивните дни. Това съобщи  Даниела Челебиева , председател на хора. Хоровият колектив с диригент Наташа Христова и корепетитор Димитър Кукушков се представи с две песни: „Стани турист“, текст Харалан Недев, музика Стефка Карапенева и „Над Мальовишки предели“, текст Евтим Манов, музика Филип Аврамов и заслужи овациите и на публиката. През месец декември съставът ще отпразнува своята 40 годишнина и отправя покана за попълване на своите редици с нови хористи.", "date": "2019.10.21", "title": "Туристически хор „Планинско ехо“ с отлично представяне във Фестивал „Листопад на спомените“"}
{"url": "http://www.focus-news.net/news/2019/10/21/2710682/muzeynite-obekti-preminavat-kam-zimno-rabotno-vreme-ot-27-oktomvri.html", "text": "От  27 октомври обектите и експозициите на Регионален исторически музей-Велико Търново преминават на зимно часово време, съобщиха за  Радио \"Фокус\"  от културната институция. АМР „Царевец” и АМР ”Трапезица” ще работят от 9.00 до 17.00 ч. без почивен ден, като продажбата на билети се преустановява в 16,00 ч. Фуникулярът на АМР „Трапезица” ще преустанови работа на 31.10.2019 г. \r\nМузей „Нова история”няма да приема посетители.Ето и работното време на останалите музей, стопанисвани от РИМ-Велико Търново: \r\nАрхеологически музей - 9.00 – 17.30 ч. Без почивен ден, като продажбата на билети се преустановява в 16.30 ч. Профилактика – понеделник от 9.00 – 12.00 ч. \r\nМузей ”Възраждане и Учредително събрание” - 9.00 – 17.30 ч. Без почивен ден,  като продажбата на билети се преустановява в 16.30 ч. Профилактика – вторник от 9.00 – 12.00 ч. \r\nЦърква „Св. 40 мъченици“ - 9.00 – 17.00 ч. Без почивен ден. Профилактика – понеделник от 9.00 до 12.00 ч \r\nМузей „Затвор” - 9.30 – 17.30 ч. Почива  неделя и понеделник. Профилактика – сряда от 9.30 – 12.00 ч. \r\nМузей „Сарафкина къща” - 9.30 – 17.30 ч. Почива неделя и понеделник. Профилактика – сряда от 9.30 – 12.00 ч. \r\nММПЦ “Царевград Търнов” - от 9.00 – 17.30 ч. Без почивен ден. Профилактика – понеделник от 9.00 до 12.00 ч. \r\nОбщоисторически музей гр. Килифарево - 9.00 – 16.00 ч. По предварителна заявка от \r\nпредния ден на тел. 0886 927 014, само в работни дни. \r\nЦърква „Рождество Христово” и музей „Констанцалиева къща” в с. Арбанаси - от понеделник до петък от 10.00 до 16.00 ч. за индивидуални и групови посещения – по предварителна заявка на тел. 0885/105 282. На храмовият празник, 25 декември , църквата приема посетители безплатно от 10.00 до 14.00 ч., без да се  допуска палене на свещи. През дните събота, неделя и официални празници обектите работят от 10.00 до 16.00 ч. по утвърден график. \r\nЦърквите „Св. Георги” и „Св. Архангели Михаил и Гавраил” в с. Арбанаси  не работят в периода  1.11.2019 г. – 20.03.2020 г. Храмовете се отварят само за групови посещения по предварителна заявка на тел. 0885 105 282. На храмовият празник 8.11.2019 г. Църквата „Св. Архангели Михаил и Гавраил” приема посетители безплатно от 10.00 до 15.30 ч. Не се допуска опуска палене на свещи, с изключение на интериорните свещници. \r\nЦърква “ Св. Св. Петър и Павел” приема посетители само по предварителна заявка на тел. 0885 144 622.  Дежурният по график екскурзовод се помещава в касата на църква “Св. 40 мъченици. \r\nЦърквите “Св. Димитър Солунски” и “Св. Георги” не работят във времето от 1.11.2019 г. до 20.03.2020 г. На 26 октомври , по повод храмовия празник, църква „Св. Димитър Солунски” е отворена за безплатни посещения. \r\nКъща-музей “П. Р .Славейков” се отваря само по предварителна заявка от предния ден на тел. 0886 927 009.  Приема безплатно посетители на 17.11.2019 г. от 10.00 до 13.00 ч. \r\nМемориална къща „Филип Тотю” и ЕК ”Осенарска река” в с. Вонеща вода не работят. Посетители  се приемат само по предварителна заявка на тел. 0886/258 832. \r\nАР ”Никополис ад Иструм” работи до от 9.00 до 17.00 ч., по график, до 30.11.2019 г. , а от  1.12.2019 г. до 20.03.2020 г. по предварителна заявка на тел. 0885 144 304. \r\nНа 26 и 27 октомври АР ”Никополис ад Иструм”приема безплатно посетители. \r\nКомплексът „Св. Св. Петър и Павел”, „Св. Иван Рилски”, „Шишмановата баня” се затварят за зимния период на 30.11.2019 г. \r\nКасите преустановяват продажбата на билети 30 мин., а за АМР „Царевец” и АМР „Трапезица”, АР „Никополис ад Иструм”, музей „ВУС”, Археологически музей  –  1 час  преди края на обявеното работно време. \r\nЕкскурзоводски беседи в експозициите и обектите на РИМ – Велико Търново и ММПЦ “Царевград Търнов” се изнасят само от екскурзоводи, служители в музея. \r\n \r\nЛуиза ТРАНЧЕВА", "date": "2019.10.21", "title": "Музейните обекти преминават към зимно работно време от 27 октомври"}
{"url": "http://www.focus-news.net/news/2019/10/21/2710688/sport-slaviya-pobedi-kato-gost-beroe-s-21.html", "text": "Футбол: Отборът на Славия победи като гост Берое с 2:1 в мач от 13-ия кръг на  efbetЛигата . За гостите точни бяха Георги Йомов и Галин Иванов, а за домакините Иван Минчев. След победата Славия излезе на шесто място с 19 точки, а Берое са осми с 18 точки. В следващия кръг Славия гостува на Витоша, а Берое са домакини на Ботев Враца. \r\nПо-рано Царско село победи Ботев Враца с 3:0", "date": "2019.10.21", "title": "Спорт: Славия победи като гост Берое с 2:1"}
{"url": "http://www.focus-news.net/news/2019/10/21/2710687/nezavisimaya-gazeta-gagauziya-iska-da-y-varnat-avtonomiyata.html", "text": "Гагаузия иска да й върнат автономията, пише руският вестник  “Независимая газета“ \r\nПредседателят на парламента на Република Молдова Зинаида Гречани каза, че „Гагаузките законопроекти“ могат да бъдат приети до 25-ата годишнина от обявяването на  автономията на Гагаузия, празнувана през декември. Предишните молдовски власти „преработиха“ законодателството така, че правомощията на автономията да бъдат намалени до ниво „район“, каза депутатът Федор Гагауз пред „НГ“. Той отбеляза, че гагаузите не са сепаратисти, но искат да им бъде върната реална автономия и фиксирана в Конституцията на Молдова. \r\nЗинаида Гречани подчерта, че „единодушната позиция на законодателната и изпълнителната власт на автономията е тези законопроекти да бъдат приети в първоначалния вариант, съгласувани с депутатите на Гагаузия и подкрепени от президента Игор Додон“. \r\nПравата на Гагаузката автономията, предоставена от Закона за специалния правен статут на едноименната териториална единица, са намалявани от много години, при това без съгласуване с Националното събрание (парламента) на Гагаузия. Но бившето правителство, на  Демократическата партия на Молдова и нейния лидер Владимир Плахотнюк, като цяло намали автономията до нивото на район, коригирайки законопроектите, които гагаузите внесоха в парламента, за да променят ситуацията. Новият парламент обещава да се върне към проблемите на Гагаузия и да ги реши. Исканията на гагаузите са подкрепени от президента Игор Додон и председателя на парламента на страната  Зинаида Гречани. Премиерът Мая Санду обеща да разреши проблема. \r\nПредседателят на Народното събрание на Гагаузия Владимир Киса определи \"въпросът за разглеждане от молдовския парламент на \"гагаузките законопроекти\" за основния проблем в момента\". Той припомни, че става дума за местната публична администрация, за административно-териториалната структура на страната, за децентрализация, изменения и допълнения в закона за специалния правен статут на Гагаузия (Гагауз Ери), разработен от съвместна работна група на парламента и на Народното събрание на Гагаузия с участието на международни експерти. \r\nПрезидентът Игор Додон заяви, че \"на следващото парламентарно заседание част от пропрезидентската социалистическа партия ще предприеме инициативата за приемане на пакет от законопроекти, свързани с автономията на Гагаузия\".  \r\n„Ние не сме сепаратисти. Гагаузия многократно е доказвала, че е част от молдовската държава и няма намерение да променя тази позиция. Но бихме искали автономията да е истинска. Да се върне статута й и да се фиксира в Конституцията. Необходимо е също всички въпроси, обсъждани от парламента, да бъдат съгласувани с Народното събрание на Гагаузия. Има още един момент: според закона автономията може да бъде ликвидирана, ако за нея гласуват три пети от депутатите, а 61 от 101 парламентаристи винаги могат да бъдат намерени. Това тревожи гагаузите и също изисква дискусия. Сега гагаузите са подкрепени от социалистите, които имат най-голямата фракция в парламента. Но прорумънските сили са против статута на Гагаузия, което предполага самоопределяне на автономията в случай на промяна в статута на самата Молдова “, заяви Федор Гагауз пред НГ. \r\n \r\n  Юлиян Марков", "date": "2019.10.21", "title": "„Независимая газета“: Гагаузия иска да й върнат автономията"}
{"url": "http://www.focus-news.net/news/2019/10/21/2710684/regionalna-biblioteka-sava-dobroplodni-sliven-organizira-seminari-i-obucheniya-v-evropeyskata-sedmitsa-na-programiraneto.html", "text": "Библиотеката към НЧ „Просвета – 1947г“ в Сърница получи дарение от детски книги чрез проект на Българската библиотечно-информационна асоциация (ББИА), съобщиха от  Пресцентъра на Регионална библиотека „Н.Фурнаджиев“  в Пазарджик. Инициативата работи в подкрепа на ранното детско четене и насърчава библиотеките да работят с деца от 1 до 6 години, като организира различни инициативи от 2010 г. Целта на сегашния проект е да осигури на деца от 1 до 6-годишна възраст нови книги и игри, с които да се обновят колекциите на активни библиотеки в малки градове и села в отдалечени, планински и погранични райони, които нямат средства за закупуване на нови книги, но имат висока посещаемост от читатели деца. В резултат на успешните дарителски кампании през платформите GlobalGiving (27 ноември 2018 г. – 26 февруари 2019 г.) и България дарява (25 – 31 март 2019 г.), както и инициативата RE:TURN (4 – 10 март 2019 г.) на Фондация „Америка за България“ за изпълнението на проекта са събрани над 10 000 лв. ББИА благодари на всички колеги, приятели и съмишленици от България, Европа и САЩ, които дариха средства в подкрепа на проекта! В рамките на кампанията „България дарява“ издателство „Точица“ подари свои детски книги.  Благодарение на отстъпките, които специално направиха българските издателства „Велес“, „Дамян Яков“, „Емас“, „Златното пате“, „Клевър бук“, „Колибри“, „Колхида“, „Мармот“, „ПАН“, „Прозорец“, „Просвета“, „Рибка“, „Софт прес“, „Унискорп“ и „Фют“ са купени 1910 книги и игри.  Министерството на образованието и науката, което има множество инициативи, насочени към повишаване и насърчаване на грамотността във всички възрастови групи, подкрепи изпълнението на проекта като предостави 860 детски книги. Закупените и подарени общо 2774 книги и игри за деца от 1 до 6-годишна възраст са изпратени на 14 предварително подбрани библиотеки от отдалечени, планински и погранични райони с висока посещаемост от деца и родители в своите региони за 2017 г. и 2018 г. Читалищните библиотеки, включени в проекта, ще разпространят информацията за подарените нови книги и ще осигурят достъп до тях не само на читателите си, но и на децата от детските градина и училищата, както и на родителите на деца от 1 до 6 години в населените места. В библиотеките ще се организират изложби, представяния и четения с получените по проекта книги и игри за децата и техните родители. Дарените книги са добра основа за разработването на програми за стимулиране на четенето в ранна детска възраст, за провеждането на обучения на родителите за ползите от четенето в ранна детска възраст и за това как да четат на децата си у дома. Такива програми ще се разработят от  ББИА в партньорство с фондация „Детски книги” и заинтересованите библиотеки.", "date": "2019.10.21", "title": "Регионална библиотека „Сава Доброплодни“ – Сливен организира семинари и обучения в Европейската седмица на програмирането"}
{"url": "http://www.focus-news.net/news/2019/10/21/2710681/afp-benyamin-netanyahu-varna-mandata-za-sastavyane-na-pravitelstvo.html", "text": "Израелският премиер Бенямин Нетаняху информира президента на страната, че не може да състави ново правителство след  избори през септември, предава  AFP \r\nПремиерът обвини лидера на съюза „Сино и бяло“ и бивш началник на генералния щаб на израелската армия Бени Ганц в отказ да преговаря за съставяне на правителство на националното единство. \r\nПрезидентът Реувен Ривлин заяви малко след това, че възнамерява да връчи мандата на Бени Ганц, който също ще има 28 дни да се опита да състави правителство, като според наблюдатели той има шансове за успех. \r\n \r\n  Юлиян Марков", "date": "2019.10.21", "title": "AFP: Бенямин Нетаняху върна мандата за съставяне на правителство"}
{"url": "http://www.focus-news.net/news/2019/10/21/2710664/sport-uefa-nakaza-sarbiya-za-rasizam.html", "text": "Футбол: УЕФА наказа Сърбия да играе следващия си домакински мач без публика заради расистки прояви по време на европейската квалификация срещу Португалия  на 7 септември. \r\nДвубоят на Сърбия срещу Люксембург на 14 ноември ще се играе пред празни трибуни, Сръбската футболна федерация отделно трябва да плати и глоба от 33 500 евро \r\nОсвен това Сърбия е наказана още един мач условно, който ще влезе в сила при повторно провинение в следващата една година. \r\nНа следващото заседание на Дисциплинарната комисия на УЕФА се очаква да бъде разгледано наказанието за БФС за расистките прояви на български фенове по време на мача с Англия.", "date": "2019.10.21", "title": "Спорт: УЕФА наказа Сърбия за расизъм"}
{"url": "http://www.focus-news.net/news/2019/10/21/2710690/vzglyad-razpadat-na-sssr-dade-surov-urok-na-ruskata-diplomatsiya.html", "text": "Разпадът на СССР даде суров урок на руската дипломация, пише руският вестник  “Взгляд“  в материал, представен без редакторска намеса. \r\nВ интервю Сергей Лавров говори за периода, когато се е срамувал от случващото се в страната - по време на разпада на СССР. Тогава Министерството на външните работи на Съюза, а след това и руското Министерство на външните работи от времето на Елцин направи всичко, за да угоди на \"западните партньори\". Един от министрите от онези години смяташе, че Русия няма национални интереси. Страната обаче научи много полезен урок от дипломатическата отстъпчивост от онези години. \r\nЯсно е, че преди разпадането на СССР Лавров не е бил сред хората, които определят външната политика на страната. Но той, като член на ръководството на Министерството на външните работи, отблизо е можел да наблюдава как СССР прави отстъпки по най-различни въпроси. \r\nВъпреки че дипломатите винаги зависят от политиката, разработена от Кремъл от първо лице, именно в края на 80-те и началото на 90-те години произволът на Горбачов и Шеварнадзе, стана страховит. \r\nНе само двустранните преговори, било то с американците или с германците (за обединението на Германия), но и цялата външна политика на СССР придобиха характер на капитулация. Не, думите все още бяха изговорени правилно, а и самото външно министерство се опита да направи всичко възможно, за да защити националните си интереси, само че разбирането за националните интереси на дипломатите и политическото ръководство се разминаваха все повече и повече. СССР предаде всичко - първо Източна Европа и Източна Германия, после Африка, след това (особено след началото на „Пустинната буря“) и Арабския свят. \r\nВъншната политика се оказа заложник на вътрешната, загуби все повече и повече контрол не само върху хода на реформите, но и над състоянието на нещата в съюзните републики и страната като цяло. Горбачов все по-често използва международните дела като инструмент за поддържане на властта в страната. Централният апарат на Министерството на външните работи наблюдава с отвращение и ужас случващото се, неспособен да промени нищо. \r\nКогато Лавров говори за срам заради поведението на \"цяла поредица от известни хора\", става ясно, че той има предвид не само Горбачов и Шеварнадзе, но и Вадим Бакатин, който става началник на КГБ след август 1991 г. и през декември предаде документи за подслушвателни устройства на американците в посолството на САЩ в Москва. Специалните служби и външното министерство винаги работят ръка за ръка и затова предателството в редиците на един от тях винаги удря \"съюзниците\". \r\nНо „най-веселото“ започна през 1992 г.: Ако преди това най-вече бихте могли да се срамувате от непублични изявления и действия на висши служители (за това как те не заемат позиция в преговорите), с разпадането на СССР и публичните изявления понякога започват да предизвикват усещане за парещ срам. През 1992 г. един от руските министри публично в Токио говори за възможността да бъдат прехвърлени и четирите Южни Курилски острова на Япония. В международните организации СССР загуби собствена позиция и инициатива, почти автоматично подкрепяйки западните предложения. \r\n \r\nБившият вече американският президент Никсън си спомня как тогавашният външен министър Андрей Козирев му е казал в Москва, че Русия няма национални интереси, а само общочовешки. Отделна тема е как Борис Елцин е действал на международната арена. След като премина от борбата за власт в страната в международната политика, а Примаков дойде в Министерството на външните работи, поведението му започна да се променя, Елцин стана по-малко отстъпчив. Но преди това той успя да каже много. \r\nКакто например в известната реч през юли 1992 г. в Конгреса на САЩ. Тази реч беше преизпълнена от радостта, че „комунистическият идол, който сееше социален раздор, враждебност и несравнима жестокост навсякъде по земята, който вдъхва страх в човешката общност, се срива“. Тогава Елцин говори за руската външна политика така: \r\n„Русия приведе практическата си политика към редица страни в съответствие с тържествените декларации от последните години. Спряхме доставките на оръжие за Афганистан, където хиляди руски граждани и афганистанци загинаха в безсмислено военно приключение. Лишен от външни опори, марионетният режим в Афганистан се срина ... \r\nИ Русия веднъж завинаги отхвърли практиката на двойни стандарти във външната политика. Нямаме намерение да лъжем повече нашите партньори за преговори, нито руския, нито американския, нито който и друг народ. Тази практика приключи завинаги. Това се отнася за експерименти с бактериологични оръжия и вече известни факти за американските военнопленници, корейския Боинг и много други. Този списък може да бъде продължен. Архивите на КГБ и бившия Централен комитет на КПСС се отварят. Освен това приканваме САЩ и други държави да си сътрудничат при разследването на тези тъмни страници на бившата империя ... \" \r\nСега подобни речи се обясняват с наивността на демократите и реформаторите, които победиха в Русия. Така че, те така искрено вярваха, че \"всички хора са братя\" и че само комунизмът пречи на нашето приятелство и любов със Запада, че малко прекалиха. Но това е примитивна лъжа, защото много хора, както на висши длъжности, така и обикновени, изпитваха тогава дълбоко чувство на срам заради случващото се с родината . За това, което Елцин и Козирев казват и правят. \r\nЗащото те разбираха, че такова поведение ще бъде възприето от Запада като капитулация, като слабост, като признание за тяхното подчинение. И следователно това ще доведе само до засилен натиск върху Русия, до факта, че никой няма да се съобразява с нея, интересите й няма да бъдат зачитани за нищо. Национално унижение - това преживяха мнозина в Русия тогава. Някои от тях вярваха, че всичко е загубено и Русия няма бъдеще. Но мнозина вярваха, че страната и хората ще се свестят, ще съберат силите си и ще върнат времената, когато не би трябвало да се срамуваме от страната си. \r\n \r\n  Юлиян Марков", "date": "2019.10.21", "title": "„Взгляд“: Разпадът на СССР даде суров урок на руската дипломация"}
{"url": "http://www.focus-news.net/news/2019/10/21/2710689/tass-donald-tramp-zayavi-che-srokat-na-primirieto-v-severna-siriya-mozhe-da-bade-udalzhen.html", "text": "Доналд Тръмп заяви, че срокът на примирието в Северна Сирия може да бъде удължен с малко, ако е необходимо, по време на заседание на своя кабинет, което се проведе в Белия дом, предава  TACC . \r\n\"Те (вицепрезидентът на САЩ Майк Пенс и държавният секретар Майк Помпео по време на консултациите в Анкара  - ТАСС) се договориха за много добро примирие за пет дни. Ако се нуждаем от малко удължаване, това ще се случи\", заяви президентът. \r\nНа 9 октомври Анкара обяви, че ще проведе операция „Извор на мира“ в Северна Сирия“ с цел създаване на зона за сигурност. Тя трябва да се превърне в защитен пояс  за турската граница. Според плана на Анкара сирийските бежанци ще могат да се върнат от Турция в този регион. Дамаск нарече операцията агресия, международната общност осъди действията на Анкара. \r\nНа 17 октомври САЩ и Турция, по време на консултации в Анкара, постигнаха споразумение за спиране на военните действия. Турция се съгласи да прекрати огъня за 120 часа, така че кюрдските части от коалицията на Сирийските демократични сили  (СДС) да напуснат зоната за сигурност, създадена от Анкара. \r\n \r\n  Юлиян Марков", "date": "2019.10.21", "title": "ТАСС: Доналд Тръмп заяви, че срокът на примирието в Северна Сирия може да бъде удължен"}
{"url": "http://www.focus-news.net/news/2019/10/21/2710691/the-times-kakvi-sa-shansovete-za-sdelkata-na-boris-dzhonsani.html", "text": "Какви са шансовете за сделката на Борис Джонсън, обяснява британският национален ежедневник  The Times \r\n \r\n Какво се случи в понеделник? \r\n \r\nДжон Беркоу, председателят на парламента, постанови, че в понеделник Борис Джонсън не може да постави сделката си за Брекзит на второ гласуване. Той каза, че това ще бъде \"повтарящо се и нередно“, тъй като депутатите вече имаха шанс да гласуват по въпроса в събота. \r\n \r\n Защо не могат да гласуват по сделката два пъти? \r\n \r\nСпоред парламентарна конвенция 1604 депутатите не могат да гласуват по един и същ въпрос два пъти в рамките на една парламентарна сесия. Правилото влезе в сила, за да спре правителството - или суверенът в този момент - да блокира парламентарното време в опит да принуди депутатите да отговорят на желанията му. Конвенцията създаде проблеми и на Тереза Мей, когато тя се опита да внесе различни версии на сделката си в парламента за одобрение. \r\n \r\n Защо е важно решението на председателя? \r\n \r\nТова правило звучи тайнствено, но то има практическо значение. Гласуването в събота и успехът на поправката на Летуин означават, че Джонсън е принуден да изпрати писмо до Европейския съюз с искане за тримесечно отлагане на Брекзит. Но законодателството, което го принуждава да направи това, Законът на Бен, отпада в момента, в който парламентът е получил възможността  за смислен вот. Следователно, ако в понеделник депутатите получеха възможност за втори смислен вот и правителството спечели, Законът на Бен щеше да бъде изпълнен и премиерът Джонсън можеше законно да оттегли искането си за отлагане. \r\n \r\n Защо Борис Джонсън иска да оттегли искането си за отлагане? \r\n \r\nПремиерът е  наясно, че най-добрите му шансове да получи сделката си одобрена от депутатите е, ако всички други варианти, различни от Брекзит без сделка, са извън масата. Стратезите на Даунинг Стрийт се опасяват, че макар че провежданото на втори референдум или избори все още са съществуващи възможности, той може да няма достатъчно гласове, за да прокара сделката си. В допълнение той иска от депутатите да одобрят сложен законодателен акт за малко повече от седмица. С възможно отлагане депутатите могат да решат, че искат повече време за обсъждане на законопроекта, а не да се съобразят с програмата на Джонсън за Брекзит на 31 октомври 2019. \r\n \r\n Ще предостави ли ЕС допълнително отлагане на Брекзит? \r\n \r\nВ опит да помогне на премиера Джонсън френският президент Макрон заяви миналата седмица, че подобно удължаване не трябва да се приема за даденост и че той не е непременно в полза на такова. Всяко отлагане трябва да бъде одобрено единодушно от европейските лидери. Повечето дипломати в Брюксел обаче подозират, че ако това е избор между отлагане или Брекзит без сделка на 31 октомври, Европейският съвет би избрал първото. Отчасти това е от собствен интерес: гражданите на ЕС ще бъдат засегнати от Брекзит без сделка, а европейските политици няма да искат да носят вината за метафоричното хвърляне  на Великобритания от скалата. \r\n \r\n И така, какво се случва сега? \r\n \r\nТази вечер правителството най-накрая ще публикува своя законопроект за оттегляне, който предвижда законодателството, необходимо за прилагането на Брекзит. Във вторник  ще има две критични гласувания в Камарата на общините. \r\nПървото ще бъде второто четене на законопроекта, което ще  даде първа индикация дали  Джонсън има необходимата подкрепа, за да прекара сделката си през парламента. Тогава малко след това ще има гласуване на това, което е известно като предложение за програмата. Това всъщност е графикът на парламента за останалите етапи от законопроекта. Възможно е  Джонсън да получи мнозинство за първия вот, но не и за втория. \r\n \r\nПремиерът се опитва да прокара много сложен законопроект през парламента за изключително кратък период от време. Ако Даунинг Стрийт се опита да ограничи дебата твърде много, тогава някои депутати от лейбъристите, които може да са склонни да подкрепат законопроекта на второ четене, може да гласуват против предложението за програмата. Така или иначе гласуването ще е с много малка разлика. \r\n \r\n Какво се случва, ако правителството загуби единия или двата вота? \r\n \r\nАко не спечели нито едно от гласуванията, вероятно законодателството пада, поне засега. Със сигурност пада, ако законопроектът бъде победен на второ четене. Но ако предложението за програмата бъде победено, това означава, че няма нищо, което да спре депутатите, които се противопоставят на законопроекта, да го прокарат след крайния срок от 31 октомври. Това се случи с законопроекта за реформата на лордовете през 2012 г. \r\n \r\n Ако и двeте гласувания преминат, правителството спасява ли се? \r\n \r\nНе. Противниците на законопроекта ще се стремят да го изменят по време на етапа в комисиите по начин, който напълно саботира законодателството. Специален акцент ще бъде върху планираното изменение, принуждаващо Борис Джонсън да договаря митнически съюз с ЕС. Това е неприемливо за министър-председателя и неговите собствени поддържници. Ако това изменение беше прието, той вероятно няма да има друг вариант, освен да изтегли законопроекта изцяло. \r\n \r\n Какво се случва тогава? \r\n \r\nПремиерът Борис Джонсън ще се опита да свика избори с надеждата избирателите да изберат  по-благоприятен парламент. След това той ще се опита да прокара сделката си отново. Привържениците на втори референдум обаче ще се опитат да настояват за още един публичен вот - с молба на избирателите да потвърдят дали искат да останат при условията, договорени от Джонсън, или да останат в рамките на ЕС. В момента поне, имайки предвид, че Джереми Корбин казва, че предпочита избори, първата опция изглежда по-вероятна от последната. \r\n \r\n  Юлиян Марков", "date": "2019.10.21", "title": "The Times: Какви са шансовете за сделката на Борис Джонсън?"}
{"url": "http://www.focus-news.net/news/2019/10/21/2710686/the-independent-opozitsionni-deputati-smyatat-che-imat-neobhodimata-podkrepa-da-prinudyat-premiera-da-pregovarya-za-mitnicheski-sayuz.html", "text": "Британският премиер Борис Джонсън е изправен пред ново предизвикателство, след като депутатите от опозицията твърдят, че имат достатъчно подкрепа, за да принудят премиера да преговаря за митнически съюз с ЕС, пише британският вестник  The Independent \r\nЛейбъристите заявиха, че има \"много добър шанс\" предложението за митническия съюз да бъде внесено в парламента по-късно тази седмица, след като Демократичната юнионистка партия (ДЮП) заяви, че може да подкрепи плана. \r\nВ ход, който би могъл да отмени ангажимента на правителството да извърши Бркзит до 31 октомври, северноирландската партия намекна, че може да обедини усилията си с лейбъристите и други опозиционни партии и да гласуват за по-тесни икономически отношения с ЕС след Брекзит. \r\nТози ход вероятно ще принуди  Джонсън да се откаже от плановете си да сключи сделката си навреме преди крайния срок на 31 октомври и вместо това да приеме неизбежността на по-нататъшното забавяне на Брекзит. Тогава се очаква от него да насочи усилията си към опити да предизвика общи избори. \r\nОчаква се лейбъристите да внесат поправката за митническия съюз по-късно тази седмица, когато депутатите гласуват законопроекта за оттегляне от ЕС, който ще приложи сключената с Брюксел сделка на практика. \r\nПредложението вероятно ще бъде подкрепено от почти всички депутати от опозиционната Лейбъристка партия и повечето от 21-те бивши тори, изгонени от Борис Джонсън миналия месец. \r\n \r\n  Юлиян Марков", "date": "2019.10.21", "title": "The Independent: Опозиционни депутати смятат, че имат необходимата подкрепа да принудят премиера да преговаря за митнически съюз"}
{"url": "http://www.focus-news.net/news/2019/10/21/2710685/sreshta-razgovor-homeopatiya-za-roditeli-v-esenno-zimniya-period-shte-se-sastoi-v-rb-st-chilingirov-v-shumen.html", "text": "На 22 октомври от 17.30 ч. в Регионална библиотека „Стилиян Чилингиров” ще се състои среща разговор с д-р Петко Загорчев на тема „Хомеопатия за родители в есенно-зимния период”. Това съобщиха от  библиотеката . Д-р Петко Загорчев е лекар хомеопат; завежда Отделението за анестезиология и интензивно лечение и е координатор по лечебната дейност в МБАЛ – Шумен; както и регионален координатор по органно донорство. Член е на Съюза на научните работници в България, на научните дружества по анестезиология и токсикология и на Балканския лекарски съюз. Към момента е председател на Управителния съвет на Българската медицинска хомеопатична организация и заместник-председател на Районната лекарска колегия в Шумен. Срещата разговор с д-р Петко Загорчев е в рамките на програмата на РБ „Стилиян Чилингиров” за събития по превенция на здравето.", "date": "2019.10.21", "title": "Среща разговор „Хомеопатия за родители в есенно-зимния период” ще се състои в РБ „Ст. Чилингиров“ в Шумен"}
