{"url": "http://www.focus-news.net/news/2019/01/01/2607543/japan-times-v-novogodishnoto-si-obrashtenie-abe-obeshta-da-prodalzhat-pregovorite-s-rusiya-prez-2019-za-mirniya-dogovor.html", "text": "Във вторник премиерът на Япония Шиндзо Абе обеща през 2019 г. да даде тласък на преговорите с Русия по сключване на мирния договор между двете държави, пише", "date": "2019.01.01", "title": "Japan Times: В новогодишното си обръщение Абе обеща да продължат преговорите с Русия през 2019 за мирния договор"}
{"url": "http://www.focus-news.net/news/2019/01/01/2607513/plovdiv-ochakva-se-tazi-godina-da-zapochne-rehabilitatsiya-i-rekonstruktsiya-na-obshtinskiya-pat-na-krichim-bratsigovo.html", "text": "Очаква се тази година да започне рехабилитация и реконструкция на общинския път на Кричим до административната граница с община Брацигово, с. Козарско. Това съобщиха за  Радио „Фокус“- Пловдив  от община Кричим. Проектът се финансира по Програмата за развитие на селските райони за периода 2014-2020 г. От години пътят създава проблеми на шофьорите, тъй като цялата настилка е в дупки и кръпки, а на много места пътното платно е пропаднало. Основните дейности, които ще бъдат изпълнени, са изграждане на нова асфалтова настилка, подобряване на отводняването на пътя, нова хоризонтална маркировка, пътни знаци и ограничителни системи. Предвидено е и поставяне на стоманена предпазна ограда в рисковите участъци, както и изграждане на тръбно-канална мрежа за поставяне на високоскоростен интернет. Вече са минали всички процедури по Закона за обществените поръчки и са избрани изпълнители. \r\nЦветана ТОНЧЕВА", "date": "2019.01.01", "title": "Пловдив: Очаква се тази година да започне рехабилитация и реконструкция на общинския път на Кричим – Брацигово"}
{"url": "http://www.focus-news.net/news/2019/01/01/2607516/sport-vladimir-zografski-zavarshi-25-ti-v-garmish-partenkirhen.html", "text": "Ски скокове: Владимир Зографски остана на 25-о място във втория старт от веригата състезания в ски сковете  \"Четирите шанци\" в Гармиш-Партенкирхен. Българинът записа резултат от 226,3 точки след скокове от 117 и 133 метра и вече има 465,4 точки, с които заема 20-о място във веригата.  \r\nПобедител е японецът Рьою Кобаяши, който постигна втора победа след тази в Оберстдорф преди дни. Кобаяши направи скокове от 136,5 и 133 метра и събра 266,6 точки.  \r\nВтори в днешното състезание е германецът Маркус Айзенбихлер, който постигна 264,7 точки.  \r\nНа почетната стълбичка се качи и полякът Давид Кубацки с 256,2 точки. Владимир Зографски е 19 в главното класиране за сезона. Начело е Ройо Кобаяши.", "date": "2019.01.01", "title": "Спорт: Владимир Зографски завърши 25-ти в Гармиш-Партенкирхен"}
{"url": "http://www.focus-news.net/news/2019/01/01/2607517/varna-ot-2-yanuari-v-sotsialnite-direktsii-zapochva-priemaneto-na-zayavleniya-za-poluchavane-na-bezplatni-vinetki-za-2019-godina.html", "text": "От 2 януари в социалните дирекции във Варна започва приемането на заявления-декларации за получаване на безплатни винетки за хората с трайни увреждания за 2019 година. Това съобщи за  Радио „Фокус“ – Варна  Адриана Григорова, директор на Дирекция „Социално подпомагане“ – Варна. Тя обясни, че лицата, които са с 50 и над 50% намалена работоспособност или вид и степен на увреждане, както и лица и семейства, които отглеждат деца с трайни увреждания до 18-годишна възраст или до завършване на средно образование, но не по-късно от 20-годишна възраст, ще получават по нов ред полагащите им се безплатни винетни стикери, след като хартиеният стикер вече е електронен. Съгласно новия ред заявления – декларации могат да се подават лично, по електронен път или с писмо с известие за обратна разписка по настоящ адрес на лицата с увреждания. Адриана Григорова отбеляза, че промените оптимизират процеса по отпускане на годишни безплатни винетни стикери и намаляват административната тежест за хората с увреждания. Годишната винетка е с валидност за срок една година, считано от датата на валидизирането ѝ, посочена от лицата с увреждания. Отпада изискването да се представя копие на застрахователна полица за сключена застраховка „Гражданска отговорност“, като справката вече ще се извършва служебно. \r\nМарияна ВАЛЕНТИНОВА", "date": "2019.01.01", "title": "Варна: От 2 януари в социалните дирекции започва приемането на заявления за получаване на безплатни винетки за 2019 година"}
{"url": "http://www.focus-news.net/news/2019/01/01/2607518/predstoyashti-mezhdunarodni-sabitiya-za-2-yanuari-agentsiya-fokus.html", "text": "***  Новогодишно обръщение на японския император, последно преди планираната абдикация \r\n***  Британският външен министър Джереми Хънт ще говори за ролята на Великобритания в света след Брекзит \r\n***  Държавният секретар на САЩ ще посети Колумбия", "date": "2019.01.01", "title": "Предстоящи международни събития за  2 януари   (Агенция \"Фокус\")"}
{"url": "http://www.focus-news.net/news/2019/01/01/2607512/sport-arsenal-pobedi-fulam-s-41-v-mach-ot-21-iya-krag-na-angliyskata-premiar-liga.html", "text": "Футбол: Арсенал победи Фулъм с 4:1 в мач от 21-ия кръг на английската Премиър лига. Гранит Джака откри резултата в полза на Арсенал в 25-ата минута. В 55-ата Александър Лаказет реализира за 2:0. В 69 Абубакар Камара намали за Фулъм, но Аарън Рамзи в 79-ата минута и Обамеянг в 83-ата минута оформиха крайния резултат 4:1. Арсенал се намира на пето място във временното класиране с 41 точки, а Фулъм е 19-ти с едва 14 точки. Днес по-рано Евъртън и Лестър завършиха при резултат 0:1. В 19:30 часа започва мача Кардиф – Тотнъм.", "date": "2019.01.01", "title": "Спорт: Арсенал победи Фулъм с 4:1 в мач от 21-ия кръг на английската Премиър лига"}
{"url": "http://www.focus-news.net/news/2019/01/01/2607514/blagoevgrad-dve-grupi-specheliha-parvo-myasto-v-stanchinarski-igri-surva-2019-v-petrich.html", "text": "Хиляди петричани и гости на града бяха зрители на програмата, която представиха в първия ден на новата година 11 станчинарски групи от кварталите на Петрич. Това съобщиха от пресцентъра на  общината . Над 1 200 бяха участниците в групите и тази година, което превръща игрите в най-масовата проява за община Петрич. Традицията за станчинарските игри се пази десетилетия наред и се предава на всяко следващо поколение. Петричките станчинари гонят злото, обикалят къщите и благославят домакините, правят наричания за здраве. Тази година най-малките участници в станчинарските игри бяха деца на осем месеца в три от групите – „Център“, „Казармите“ и група „Поляните“ с р-л Георги Петров. Най-възрастният участник беше 83-годишна жена в станчинарската група на квартал „Център“. Те ще получат плакети и грамоти. Петчленно жури оценява изявата на станчинарските групи в рамките на близо четири часа. Оценяваха се обреди и обичаи, персонажи, маски и представянето на русалийските танци. На първо място в игрите „Сурва“ 2019 с равен брой точки – по 85 се класират станчинарска група на квартал „Шарон“ с ръководител Никола Хаджиев и станчинарска група „Братя Соколови“ с ръководител Симеон Соколов. Второто място с 81 точки журито присъди на станчинарска група на квартал „Дълбошница“ с ръководител Иван Яръмов. На трето място с 79 точки беше класирана станчинарска група на квартал „Център“ с ръководител Николай Василев. Класираните на първите три места групи получават диплом и плакет от Община Петрич. Всички останали грамоти за участие. Присъдени бяха още  награди за: най-добри маски на група „Поляните“ с р-ли Атанас Тодоров и Валери Коемджиев; най-добри персонажи на група „Виздол“ с р-л Димитрина Спирова; най-добро представяне на русалийски игри на група „Казармите“ с р-л Алеко Трайков; най-добро представяне на обреди и обичаи на група „Поляните“ с р-л Георги Петров. Всички отличени ще получат също плакет и грамота. Община Петрич финансово подпомага всяка година организационната дейност на групите за участие в игрите.", "date": "2019.01.01", "title": "Благоевград: Две групи спечелиха първо място в станчинарски игри „Сурва“ 2019 в Петрич"}
{"url": "http://www.focus-news.net/news/2019/01/01/2607519/plovdiv-ochakva-se-tazi-godina-da-zapochne-rehabilitatsiya-i-rekonstruktsiya-na-obshtinskiya-pat-na-krichim-bratsigovo.html", "text": "Очаква се тази година да започне рехабилитация и реконструкция на общинския път на Кричим до административната граница с община Брацигово, с. Козарско. Това съобщиха за  Радио „Фокус“- Пловдив  от община Кричим. Проектът се финансира по Програмата за развитие на селските райони за периода 2014-2020 г. От години пътят създава проблеми на шофьорите, тъй като цялата настилка е в дупки и кръпки, а на много места пътното платно е пропаднало. Основните дейности, които ще бъдат изпълнени, са изграждане на нова асфалтова настилка, подобряване на отводняването на пътя, нова хоризонтална маркировка, пътни знаци и ограничителни системи. Предвидено е и поставяне на стоманена предпазна ограда в рисковите участъци, както и изграждане на тръбно-канална мрежа за поставяне на високоскоростен интернет. \r\nВече са минали всички процедури по Закона за обществените поръчки и са избрани изпълнители. \r\nЦветана ТОНЧЕВА", "date": "2019.01.01", "title": "Пловдив: Очаква се тази година да започне рехабилитация и реконструкция на общинския път на Кричим – Брацигово"}
{"url": "http://www.focus-news.net/news/2019/01/01/2607520/veliko-tarnovo-nad-100-choveka-se-vklyuchiha-v-novogodishen-pohod-i-hora-na-otkrito-v-selo-arbanasi.html", "text": "Над 100 човека се включиха в новогодишен поход и хора на открито в село Арбанаси. Това коментира за  Радио „Фокус“ – Велико Търново  основателят на групата за активен начин на живот „TarnovoRUNS“ Калин Василев.  Независимо от студеното време пред крепостта Царевец, където бе и сборният пункт на групата, се бяха събрали близо 80 човека. \r\n„С тях потеглихме през живописната местност Ксилифор, където след 4 км изкачване стигнахме до село Арбанаси, там ни чакаха още 20-30 човека. Имахме и помощ с озвучаването. Събрахме се около 100 човека, музиката тръгна, изиграхме 15 хора“, сподели Калин Василев. Към новодошлите се присъединили и различни гости отседнали в архитектурното селище, привлечени от енергията и тяхното позитивно настроение. \r\nСъвсем скоро предстои пореден поход из околностите на Велико Търново, а на 6 януари – Йордановден, ще се състои и празнична хоротека в парк „Дружба“. В последната такава инициатива през 2017 година се включиха над 500 човека. \r\nМария НЕДЕВА", "date": "2019.01.01", "title": "Велико Търново: Над 100 човека се включиха в новогодишен поход  и хора на открито в село Арбанаси"}
{"url": "http://www.focus-news.net/news/2019/01/01/2607515/hashim-tachi-prez-2019-godina-shte-postignem-sporazumenie-sas-sarbiya.html", "text": "Президентът на Косово Хашим Тачи смята, че окончателното споразумение между Белград и Прищина ще бъде постигнато през 2019 година, съобщава македонският телевизионен канал  “Нова ТВ“ . \r\n\"2018 г. беше годината на Косовската армия, а годината, която започва, ще бъде годината на отваряне на границата между Косово и Албания и постигане на окончателно споразумение между Косово и Сърбия\", написа Тачи в социалната мрежа „Фейсбук“. \r\nВ колона, публикувана от него на уебсайта на Радио Телевизия Косово, Тачи пише, че \"няма време за губене в постигането на устойчив и траен мир, който ще бъде постигнат чрез споразумение за отношения със Сърбия.\" \r\nПолитическите лидери на Косово през 2019 г. са готови да вземат трудни решения, които ще бъдат в интерес на Косово и в интерес на мира на Балканите, каза Тачи и добави, че очаква споразумението със Сърбия да бъде постигнато в близко бъдеще. \r\n\"Мисля, че сега е най-добрият момент за постигане на устойчив и траен мир\", написа Тачи и отбеляза, че политическите обстоятелства в Косово и Сърбия предвиждат такова споразумение. \r\nВ интервю за портала \"Еспресо\" сръбският президент Александър Вучич, който говори за Косово, каза, че Сърбия е свързана с Косово. \r\n\"Когато проследите обявената от Косово независимост през 2008 г., когато проследите решението на Международния съд, което е абсолютно неблагоприятно за нас, тогава ръцете ви са вързани и трябва да останете на ринга  не 3 минути, но 12 рунда по три минути ”, каза Вучич в новогодишното интервю.  Юлиян Марков", "date": "2019.01.01", "title": "Хашим Тачи: През 2019 година ще постигнем споразумение със Сърбия"}
{"url": "http://www.focus-news.net/news/2019/01/01/2607524/tv-24-makedoniyaparvoto-bebe-za-2019-v-makedoniya-e-momche.html", "text": "Минута след полунощ в Скопие се роди първото бебе за 2019 година, съобщи македонската  ТВ 24 .  \r\nТо е момче, казва се Ведран. Майката е 25-годишната Александра Анегловска от столицата. Както тя казва, „това е най-красивият подарък за Нова година“, който тежи 3 килограма и половина.  \r\nВ скопската Университетска клиника по акушерство и гинекология през новогодишната нощ са се родили седем бебета.  \r\nДа поздравят първата родилка за 2019 и да пожелаят здраве и късмет на Ведран в клиниката са дошли министрите на здравеопазването и на труда и социалните грижи, които според традицията посещават всяка година първото новородено бебе, кметът на града.  \r\nОт Министерството на труда майката е получила златна монета, от градската управа спестовна книжка за сина си с 20 000 денара, мече-играчка и бонбони.   Ивелина Ватова", "date": "2019.01.01", "title": "ТВ 24 (Македония):Първото бебе за 2019 в Македония е момче"}
{"url": "http://www.focus-news.net/news/2019/01/01/2607523/sliven-171-lv-bez-dds-shte-bade-tsenata-na-kubik-voda-ot-dnes.html", "text": "Водата в Сливен ще бъде с нови цени от началото на  2019 година по решение на Комисията на енергийно и водно регулиране. Това съобщиха от  ВиК – Сливен .  Актуализираните цени влизат в сила от 1 януари. \r\nВ Сливен доставянето на кубик вода ще бъде на цена 1,712 лв., вместо за 1,634 лв. както беше досега. Отвеждането на отпадни води ще бъде  0,079 лв., а не както беше 0.070 лв. Пречистването на битовите води ще е с нова стойност – 0,394 лв., вместо досегашната 0,367 лв.", "date": "2019.01.01", "title": "Сливен: 1,71 лв. без ДДС ще бъде цената на кубик вода от днес"}
{"url": "http://www.focus-news.net/news/2019/01/01/2607522/veliko-tarnovo-8-godishno-momiche-ot-varna-e-parviyat-turist-na-krepostta-tsarevets-za-2019-godina.html", "text": "8-годишната Боряна Цаневска от Варна е първият турист на крепостта Царевец за новата 2019 година. Това съобщиха за  Радио „Фокус“ – Велико Търново  от Регионалния исторически музей във Велико Търново. Момичето бе официално посрещнато точно в 12.00 ч. от зам.-директора на културната музея д-р Миглена Петкова. Боряна и нейните родители Татяна и Никола получиха подаръци – музейна литература, и разгледаха историческата забележителност, водени от екскурзовод. \r\nМария НЕДЕВА", "date": "2019.01.01", "title": "Велико Търново: 8-годишно момиче от Варна е първият турист на крепостта Царевец за 2019 година"}
{"url": "http://www.focus-news.net/news/2019/01/01/2607526/vasil-mihalev-sayuz-na-balgarskite-avtomobilisti-burgas-v-zimnite-usloviya-e-nay-vazhno-vsichki-da-badem-tolerantni-na-patya.html", "text": "В зимните условия е най-важно всички да бъдем толерантни на пътя, всеки да се подготви, както и да внимава да не пречи на останалите и да създава предпоставки за ПТП. Това каза за  Радио „Фокус“ – Бургас  Васил Михалев, управител на Съюза на българските автомобилисти в Бургас. „При първи сняг никой, освен състезателите не е подготвен за управление при зимни условия. Още от първия ден на снеговалежите трябва да се кара много внимателно, водачът на автомобила да се подготвя отдалече за спиране, внимателно да превключва скоростите, защото в противен случай може да поднесе колата“, каза още Михалев. Според думите му всеки трябва предварително да е свикнал с колата си и да знае как тя се държи в снега. „При обикновена настилка и при заледена колата се държи по различен начин. Както се знае, спирачният път е много по-дълъг при заледен път, отколкото при сух път“, заяви управителят на Съюза на българските автомобилисти в Бургас. Според него друго важно правило при шофиране е да се избягва рязкото завъртане на волана, а при поднасяне да не се натиска рязко спирачка, защото завъртането на колата е много вероятно. Михалев препоръчва преди завой да се намали скоростта, да се подава само леко газ, без да се използва спирачка. \r\nДеница ДИМИТРОВА", "date": "2019.01.01", "title": "Васил Михалев, Съюз на българските автомобилисти – Бургас: В зимните условия е най-важно всички да бъдем толерантни на пътя"}
{"url": "http://www.focus-news.net/news/2019/01/01/2607525/inzh-deyan-ivanov-kmet-na-beloslav-ne-se-predvizhda-promyana-v-taksite-prez-2019-godina.html", "text": "Не се предвижда промяна в таксите през 2019 година. Това каза в интервю за  Радио „Фокус“ – Варна  инж. Деян Иванов, кмет на Община Белослав. „Промени в Закона за местните данъци и такси определят нов начин на формиране размера на данъка за превозните средства. Предложението на общинското ръководство е максимално справедливо определяне на данъка в рамките на закона,  като размерите на ставките са минималните или в рамките на долната граница. Максимално са отчетени всички фактори, за да не се натоварва финансово населението“, заяви кметът инж. Деян Иванов. Той добави, че като част от дейностите през 2019 година е заложена мащабна рехабилитация на уличната мрежа в Белослав, която ще обхване още 8 улици. \r\nМарияна ВАЛЕНТИНОВА", "date": "2019.01.01", "title": "Инж. Деян Иванов, кмет на Белослав: Не се предвижда промяна в таксите през 2019 година"}
{"url": "http://www.focus-news.net/news/2019/01/01/2607276/ekipat-na-agentsiya-i-radio-fokus-pozhelava-na-svoite-chitateli-i-slushateli-vesela-i-shtastliva-2019-g.html", "text": "Екипът на Агенция и Радио „Фокус” пожелава на своите читатели и слушатели весела и щастлива 2019 г.  \r\nПожелаваме Ви от сърце крепко здраве, много късмет, лични и професионални успехи! \r\nНека 2019 година е мирна, успешна и плодотворна за всички! Нека има повече добри новини!  \r\nБлагодарим Ви, че и през изминалата година бяхте с нас. Четете ни редовно и през 2019 г. - ние ще бъдем с Вас и ще продължим да ви информираме бързо, точно и коректно и през новата година.", "date": "2019.01.01", "title": "Екипът на Агенция и Радио „Фокус” пожелава на своите читатели и слушатели весела и щастлива 2019 г."}
{"url": "http://www.focus-news.net/news/2019/01/01/2607280/afp-velikobritaniya-izprashta-korabi-za-da-se-spravi-s-migrantite.html", "text": "В понеделник Великобритания обяви, че ще разположи два гранични патрула в Ла Манша, за да се справи с мигрантите, които го прекосяват от Франция, съобщава  AFP . \r\nВътрешният министър Саджид Джавид заяви, че кораби от Гранични войски ще се грижат за баланса между закрилата на човешкия живот и защитата на британските граници.   \r\nПрез декември близо 230 души са се опитали да се отправят на 33 километрово пътуване от Франция до Острова през водите на Ла Манша, е пояснил Джавид. \r\nОпитите са предимно на емигранти от Иран.  \r\nДжавид, който е любимец на букмейкърите за следващ лидер на управляващата Консервативна партия, прекрати коледната си семейна ваканция в Южна Африка, за да поеме лично контрола над ситуацията.  \r\nТой заяви, че е разпоредил два гранични катера да се придвижат от Средиземно море към Ла Манша и да се присъединят към другите два патрула, които са там.  „Става дума както за запазване на човешки живот, така и за защита на нашите граници“. Това Джавид е заявил след среща с висши служители от Граничните сили и Националната агенция по престъпността. \r\n\"Искам да съм сигурен, че правим всичко, което можем, за да закриляме хората. Това е едно от най-опасните водни пространства. Хората прекосяват 33 километра вода, като поемат героично риска за собствения си живот.“  Ивелина Ватова", "date": "2019.01.01", "title": "AFP: Великобритания изпраща кораби, за да се справи с мигрантите"}
{"url": "http://www.focus-news.net/news/2019/01/01/2607278/prezidentat-rumen-radev-bog-da-pazi-balgariya-i-da-blagoslovi-usiliyata-na-dostoynite-koito-tvoryat-dobro.html", "text": "Бог да пази България и да благослови усилията на достойните, които творят добро. Такива винаги е имало. Има и днес. Това каза държавният глава Румен Радев в  новогодишното си обръщение към нацията . „Скъпи сънародници, в този миг всички ние си отправяме благопожелания за настъпващата година. 2019-а ще бъде такава, каквато я сътворим с общи усилия. Нека тя да донесе здраве във всеки дом, сила на духа, за да преодолеем трудностите и дързост в сърцата, за да сбъднем мечтите си. Да ни е честита Новата 2019 година“, пожела президентът Румен Радев.", "date": "2019.01.01", "title": "Президентът Румен Радев: Бог да пази България и да благослови усилията на достойните, които творят добро"}
{"url": "http://www.focus-news.net/news/2019/01/01/2607282/afp-svetat-posreshta-2019-ta-s-foyerverki-i-tarzhestva.html", "text": "Светът посреща 2019 с фойерверки и забавления, празничната вълна се понесе на запад през планетата от Азия към Европа, в края на една неспокойна година, пише  AFP .   \r\nПразниците за посрещане на новата 2019 година започваха в понеделник в Сидней с най-голямото пиротехническо зрелище, организирано някога само за 12-минути. Над милион и половина зрители се събраха, за да наблюдават церемонията по честването и на традиционната местна култура на Австралия.  \r\nВ Хонконг стотици хиляди изпълниха улиците, за да наблюдават 10-минутно шоу, в което са използвани фойерверки за милион и 800 000 долара.   \r\nВ индонезийската столица Джакарта повече от 500 двойки участваха в церемония за свободна масова сватба, организирана от правителството, с която бе отбелязано началото на новата година. На нея обаче бяха забранени фойерверки в памет на жертвите на цунамито от 22 декември, което отне живота на повече от 400 души.  \r\nВ Япония местните се стекоха в храмовете. Грижи за сигурността   \r\nВ Дубай, фойерверките летяха към небето над най-високата сграда в света, Бурж Халифа, а в същото време съседното Рас ал-Хайма (съставно в ОАЕ емирство – бел. ред.) се кани да влезе в Книгата на рекордите „Гинес“ с най-продължителното в света шоу с фойерверки.   \r\nРусия посреща новата година постепенно, заради няколкото часови зони, като започна от Далечния изток с концерти и светлинни спектакли. Но газова експлозия в жилищен блок уби поне четирима и остави без покрив десетки хора в новогодишната нощ.  \r\nВ новогодишното си обръщение към нацията Владимир Путин помоли хората да работят заедно, за да“увеличат благоденствието и подобрят качеството на живот на всички граждани в Русия, за да се почувстват от всички промените за добро“.  \r\nВ Париж се проведоха планираните спектакли със светлини и фойерверки на Шанз-Елизе въпреки продължаващите антиправителствени протести на „жълтите жилетки“. Президентът Еманюел Макрон в телевизионното си обръщение заяви, че правителството „може да прави повече и по-добри неща“, за да не се оплакват гражданите, че намалява покупателната им способност.   \r\nВ Берлин любителите на музиката присъстваха на концерт при Бранденбургската врата, а британската столица Лондон  се надява през новата година да се радва на добри взаимоотношения с Европа, въпреки напускането на Евросъюза. Шоуто с фойерверки в Лондон се стремеше да покаже на Европа, че британската столица ще остане „с открит ум“ и след Брекзит „ ще гледа отвъд“ Брекзит, е казал кметът на града Садик Кхан. С поглед напред \r\nВ Португалия, десетки излязоха, за да наблюдават традиционното гмуркане в океана край Лисабон. В същото време в Конго изборните комисии броят бюлетините след проведените в неделя президентски избори.   \r\nКогато честванията наближат Америките прочутата статуя на Исус на хълма над Рио де Жанейро ще се представи в 3D вариант при специално осветление преди фойерверките да озарят Копакабана, където около два милиона се очаква да участват в празненствата до зори.   \r\nМнозина се питат дали неприятностите от 2018 ще се пренесат и в 2019. Едно от тях е свързано с Брекзит, който се очаква да приключи на 29 март.   \r\nДоналд Тръмп доминираше на първите страници на вестниците през 2018-та, започна търговска война с Китай, напусна иранската ядрена сделка, премести американското посолство в Ерусалим и се срещна със севернокорейския си колега Ким Чен-ун.   \r\nОбещанието на Северна Корея за денуклеаризация ще си остане тема едно в  политиката и сигурността и през следващата година. Сирийският президент Башар ал-Асад ще поеме контрола след като Тръмп обяви шокиращото всички решение американските войски да напуснат страната.   \r\nВойната в Йемен, която уби вече 10 000 души от 2014-та насам, а близо 20 млн. йеменци са изправени пред риска да измрат от глад, може да приеме съдбоносен завой през 2019-та.  \r\nВ много държави през 2019-та ще има избори – Индия, Афганистан, Индонезия, Нигерия, Южна Африка, Аржентина и Австралия.   \r\nГлавните спортни събития в календара включват Световната купа по ръгби в Япония, Световната купа на Международния ден на крикета в Англия и Световният шампионат по атлетика в Катар.    Ивелина Ватова", "date": "2019.01.01", "title": "AFP: Светът посреща 2019-та с фойерверки и тържества"}
{"url": "http://www.focus-news.net/news/2019/01/01/2607521/blizo-600-dushi-sa-preminali-prez-pirogov-a-na-198-signala-sa-reagirali-ekipite-na-tssmp-sofiya-v-novogodishnata-nosht-obzor.html", "text": "Натоварено дежурство през новогодишната нощ отчете УМБАЛСМ „Н.И.Пирогов“. Говорителят на лечебното заведение Мария Пойразова съобщи, че през спешното отделение на болницата през нощта са преминали близо 600 души. Около 100 от тях са останали за лечение. Най-много са потърсили помощ в травматологичния кабинет, предимно заради наранявания след битови инциденти и употреба на пиратки. Петима са приетите, пострадали от пиротехнически средства, 4 от тях са били хоспитализирани. Най-тежкият случай е на 16-момче, което е загубило третия си пръст. Оказана е помощ и на много пациенти с битови наранявания като порязвания от стъкла и ножове. \r\nПойразова отчете, че тази година през болницата са преминали по-малко хора, употребили алкохол, в сравнение с минали години. Двама мъже на около 60 години и две непълнолетни момичета са останали за лечение, заради прекомерна употреба на спиртни напитки.  \r\nГоворителят на „Пирогов“ обърна внимание, че пациентите, потърсили помощ в спешното отделение на лечебното заведение през изминалата година, са се увеличили, в сравнение с предходната.   \r\nЗа Агенция „Фокус“ говорителят на Центъра за спешна медицинска помощ (ЦСМП) в София Катя Сунгарска съобщи, че спешните екипи в столицата са реагирали на 198 сигнала в новогодишната нощ. 100 от тях са за хора, прекалили с алкохола. От тях само петима са били в толкова тежко състояние, че се е наложила хоспитализация. 19 са били екипите на терен.  \r\nНе са липсвали и фалшиви сигнали. Получено е обаждане за горяща къща с бедстващи хора в село край Своге. Пристигналите на място екипи са установили, че нито е имало пожар, нито лица, които да се нуждаят от помощ. При друг сигнал рано сутринта жена е алармирала, че младо момче е било нападнато от мечка в Банкя. \"Колегите са заварили 24-годишно момче, което е излязло навън по потник и къси гащи и е премръзнало\", разказа Сунгарска, като уточни, че мечка и кръв на мястото не е имало. \r\nВ новогодишната нощ от ЦСМП-София са реагирали и на сигнал за сбиване в кв. „Христо Ботев“. Двама души са хоспитализирани в болница УМБАЛ „Царица Йоанна - ИСУЛ”, а други двама са били с по-леки наранявания и са отказали да бъдат приети в лечебно заведение.", "date": "2019.01.01", "title": "Близо 600 души са преминали през „Пирогов“, а на 198 сигнала са реагирали екипите на ЦСМП-София в новогодишната нощ (ОБЗОР)"}
{"url": "http://www.focus-news.net/news/2019/01/01/2607284/afp-kim-chen-un-e-obyavil-che-e-gotov-da-se-sreshtne-s-tramp-po-vsyako-vreme.html", "text": "Севернокорейският лидер Ким Чен-ун обяви, че готов за среща с американският президент по всяко време, съобщава  AFP .  Ивелина Ватова", "date": "2019.01.01", "title": "AFP: Ким Чен-ун е обявил, че е готов да се срещне с Тръмп по всяко време."}
{"url": "http://www.focus-news.net/news/2019/01/01/2607283/predstoyashti-sabitiya-v-stranata-za-1-yanuari-agentsiya-fokus.html", "text": "От 09.00 часа в УМБАЛСМ „Н. И. Пирогов“ ще се проведе традиционният новогодишен брифинг.  \r\n*** \r\nВ катедралата „Св. Александър Невски“ ще бъдат отслужени св. Василиева Литургия и молебен за новата 2019 г., предстояван от Българския патриарх Неофит.  \r\n*** \r\nОт 11.00 часа на градския площад „Никола Вапцаров“ ще се проведе традиционния кукерски празник.  \r\n*** \r\nВ 11.00 часа в пространството пред паметника на Антон Попов ще започнат традиционните Станчинарски игри.  \r\n*** \r\nОт 10.00 часа в храм „Св. вмца Марина“ пловдивският митрополит Николай ще оглави Архиерейска света Литургия и Новогодишен молебен.  \r\n*** \r\nОт 12.00 часа в двора на СУ „Св. св. Кирил и Методи“ ще се проведе кукерско дефиле.  \r\n*** \r\nОт 09.30 часа в храм „Св. Николай Мирликийски Чудотворец“ ще започне празнична света Литургия, възглавена от архимандрит Висарион.  \r\n*** \r\nОт 09.30 часа в Катедрален храм „Св. Николай“ ще бъде отслужена св. Василиева литургия.  \r\nСнимка: София.София01.Прогноза.Прогноза01.Правителство.Правителство01.Министерски съвет01.Кабинет01.2 октомври 2018 година.", "date": "2019.01.01", "title": "Предстоящи събития в страната за 1 януари (Агенция „Фокус“)"}
{"url": "http://www.focus-news.net/news/2019/01/01/2607287/afp-osem-dushi-blokirani-na-50-metra-nad-zemyata-v-ren.html", "text": "Осем души, включително и пет непълнолетни лица от 13 до 17 години, в понеделник се оказаха блокирани на открит манеж в Рен, поради технически проблем. Това  AFР  e научила от пожарникарите, които са се притекли на помощ.   \r\nМалко преди полунощ хеликоптер на пожарната служба в града е оказал помощ на блокираните. Инцидентът се е случил на площад с кръгово движение в центъра на Рен, докато се е провеждал новогодишен Панаир на игрите.  \r\nСред осемте блокирани е бил и Лео, който освен новогодишния празник е празнувал и рождения си ден.  Ивелина Ватова", "date": "2019.01.01", "title": "AFP: Осем души блокирани на 50 метра над земята в Рен"}
{"url": "http://www.focus-news.net/news/2019/01/01/2607286/afp-kim-preduprezhdava-severna-koreya-mozhe-da-smeni-kursa.html", "text": "Северна Корея може да промени поведението си, ако САЩ продължи със санкциите за ядрената програма на страната, съобщава  AFP .  \r\nЗа това казва лидерът на северната държава в новогодишното си обръщение към нацията във вторник след 12-месечни усилия на дипломацията.   \r\nАко САЩ не спазят обещанието, което направиха пред целия свят“, е заявил Ким, „ ние няма да имаме никакъв шанс освен да потърсим нов начин да пазим своя суверенитет и интереси.“   Ивелина Ватова", "date": "2019.01.01", "title": "AFP:  Ким предупреждава: Северна Корея може да смени  курса"}
{"url": "http://www.focus-news.net/news/2019/01/01/2607288/2018-godina-na-fokus-obzor.html", "text": "Агенция „Фокус“  припомня някои от събитията и темите, които белязаха изминалата година. Начело на Европа \r\n2018-а ще остане в българската история като годината на първото председателство на страната ни на Съвета на Европейския съюз. България бе в тройка с Естония и Австрия, с които от 1 юли 2017 г. до 31 декември 2018 г. трябваше да координират политиките на Съюза. Страната ни бе начело на Съвета през първите 6 месеца на година, по време на които бяха организирани над 300 събития с над 35 хил. делегати. Сред темите, които България постави в европейския дневен ред, бяха: бъдещето на Европа и младите хора, европейската перспектива и свързаност на Западните Балкани, цифровата икономика, стабилността и сигурността. В края на годината българското европредседателство бе определено като успешно изпълнена мисия от страна на ресорния министър Лиляна Павлова. Тя отчете, че страната ни е постигнала много по заложените приоритети. Като най-голям пробив Лиляна Павлова определи свършеното по отношение на Директивата за командированите работници, а сред темите, в които страната ни ще продължи да участва активно, очерта: продължаването на дебата за Многогодишната финансова рамка, постигането на съгласие по Единната европейска система за убежище, Единния цифров пазар и дигиталната трансформация и бъдещето на Брекзит. Според Лиляна Павлова председателството на Съвета на ЕС е повишило имиджа на България и е показало, че страната ни е достоен и честен партньор, изпълняващ своите ангажименти, но и защитаващ националния интерес. В края на годината министерството, отговарящо за провеждането на европредседателството, бе закрито.  Положителен доклад на ЕК \r\nПрез ноември Европейската комисия излезе с положителен доклад за напредъка на България по Механизма за сътрудничество и проверка, 11 години след въвеждането му. В документа Комисията отчете напредък по препоръките от 2017 г. и оцени усилията на страната ни за изпълнението им. За първи път се констатира, че показател 1 (Независимост на съдебната система), показател 2 (Правна рамка) и показател 6 (Организирана престъпност) се считат за условно затворени, а по показатели 3 (Продължаване на съдебната реформа), 4 (Корупция на високо ниво) и 5 (Корупция на местно ниво и по границите) е постигнат значителен напредък, като препоръките са много близо до изпълнение. В доклада си Комисията посочи още, че ако България продължи сегашната положителна тенденция, ще може да изпълни всички останали препоръки. Това ще даде възможност механизмът за България да бъде приключен преди края на мандата на сегашната Комисия. Управляващите очаквано останаха доволни от оценката в доклада и го определиха като обективен. Опозицията от своя страна изрази съмнение относно приключването на механизма през следващата година и наблегна на констатациите в документа, свързани с влошаването на медийната среда у нас. Договор за добросъседство с Македония \r\nБългария и Македония ратифицираха Договора за добросъседство и сътрудничество. Документът беше ратифициран първо от македонския парламент, а след това и от българския. Договорът беше подписан в Скопие на 1 август 2017 година от премиерите Борисов и Заев. Важен момент в договора е работата на Съвместна мултидисциплинарна експертна комисия по историческите и образователните въпроси.  Работата на Народното събрание \r\nПрез 2018 г. парламентът прие 146 закона и 138 решения. През годината 44-ото Народно събрание проведе 131 пленарни заседания, 7 от които извънредни. Игрите с кворума не бяха чужди на депутатите. Опити за регистрация, поименни проверки и процедурни хватки белязаха работата на народните представители. Ръководството на Народното събрание претърпя промени. Парламентът остана с един заместник-председател по-малко. Депутатите приеха искането на ГЕРБ за оставка на Валери Жаблянов заради твърдението му в декларацията на БСП против провеждането на „Луковмарш“, че Народният съд е „едно необходимо и неизбежно военновременно правосъдие“. Оставката се размина на друг заместник-председател на Народното събрание- Емил Христов от ГЕРБ. Предложението за оставка бе внесено от БСП, а повод стана решението да не се допуснат в парламента протестиращи хора с увреждания с тениски с надпис „Системата ни убива“. Без имунитети през 2018 г. останаха лидерът на „Воля“ Веселин Марешки и депутатите от групата му Кръстина Таскова и Пламен Христов. Свалени бяха имунитетите на  говорителя на ПГ на БСП Елена Йончева и депутата от левицата проф. Георги Михайлов, както и народния представител от ГЕРБ Борис Кърчев. През изминалата година групата на левицата остана с един депутат по-малко. Председателят на ЗС „Александър Стамболийски“ Спас Панчев стана независим. Вот на недоверие \r\nПрез годината БСП внесе три вота на недоверие към правителството. Първият вот на недоверие бе внесен самостоятелно от ПГ на БСП на 17 януари и бе за провала на правителството в борбата с корупцията. На 20 юни БСП внесе втория си вот на недоверие на тема „Сигурност“. Конкретните причини, посочени от опозицията бяха - бягството на двамата рецидивисти от Централния софийски затвор, битовата престъпност в Угърчин, страхът на хората от престъпници в Ботевград, както и катастрофата с военния хеликоптер в Пловдив. Това бе вотът на недоверие с най-кратки дебати, които продължиха само час и половина. Третият вот бе заради провала на правителството в областта на здравеопазването. Мотивите бяха разделени на три части: състоянието на здравеопазването, предложенията за реформа на управляващите и алтернативата на БСП в сектора. Кабинетът оцеля и при трите опита. Президентско вето \r\nПрез 2018 г. президентът Румен Радев върна в парламента 8 законопроекта за ново обсъждане. Преодоляно бе ветото му върху: Антикорупционния закон, Закона за посевния и посадъчния материал, Закона за банковата несъстоятелност, Административно-процесуалния кодекс, Закона за държавната собственост, Закона за корпоративното подоходно облагане, Наказателния кодекс. Парламентът прие единствено президентското вето върху Закона за приватизационен и следприватизационен контрол.  \r\nПрезидентското вето бе един от поводите за напрежение между „Дондуков“ 1 и 2 през годината. През ноември президентът Румен Радев покани на среща Бойко Борисов като председател на ГЕРБ, а премиерът Бойко Борисов прие поканата на президента за разговор. Премиерът Борисов изрази надежда, че до срещата им, държавният глава ще се запознае с четиригодишната програма за управление на кабинета, както и с последния доклад на Европейската комисия по Механизма за сътрудничество и проверка, за да ги дискутират заедно. Дни по-късно държавният глава Румен Радев заяви, че среща с Борисов ще има, когато водената от него коалиция разработи визия за справянето с корупцията и заяви: „нали не очаквате да коментираме управленската програма, която изкара хората на улицата“. До среща така и не се стигна. Конституционният съд определи Истанбулската конвенция за противоконституционна    \r\nВ края на юли Конституционният съд определи Истанбулската конвенция за противоконституционна. Делото по въпроса дали Конвенцията отговаря на основния закон на страната беше образувано на 8 февруари по инициатива на 75 народни представители от ГЕРБ. Те изтъкнаха „социалната и обществена значимост на Конвенцията, големият публичен интерес и високата степен на политическа ангажираност на обществото“ като мотив да сезират КС. В парламента постъпиха и положителни, и отрицателни становища относно Конвенцията. Според отрицателните документът въвежда понятия несъвместими с българския обществен ред и непознати в националната ни правна система. Според президента Конвенцията съдържа понятия и изрази с неясен смисъл, което дава основание за различни и противоречиви тълкувания, създава предпоставки за натоварването на тези понятия и изрази с „допълнителни” значения отвъд познатото им и утвърдено съдържание, но преди всичко – отвъд ядрото от ценности на българската Конституция. Министърът на външните работи счита, че „понятията, нормите и режимът на Конвенцията са в пълно съответствие с конституционните принципи, норми и традиции“. В становището на министъра на правосъдието се излага позицията, че Конвенцията изцяло съответства на Конституцията и поставя най-напред задължението за предотвратяване и борба с насилието срещу жени в по-широката рамка за постигане на равнопоставеност между жените и мъжете.  \r\nКонституционният съд намира, че въпреки безспорните си положителни страни, Конвенцията е вътрешно противоречива и това противоречие създава двупластовост в нея. Така съдържанието на част от разпоредбите й излиза извън декларираните цели на Конвенцията и нейното наименование. От Конституционния съд изтъкват, че правното равенство между половете е провъзгласено в основния закон, което не означава еднакво третиране на двата пола, а изисква съобразяване с биологичните особености и различията между тях. Социалното измерение в Конституцията не създава социален пол, независим от биологичния, както е предвидено в Конвенцията. Според конституционните съдии Конвенцията проправя път към внедряване на понятията „пол“, и „идентичност, основана на пола“, като това би наложило да се създадат процедури, осигуряващи правно признаване на пол, различен от биологичния, в разрез с Конституцията.  Сделката за ЧЕЗ  \r\nВ началото на годината вниманието на политиците и институциите бе ангажирано от сделката за продажбата на българските активи на най-голямото електроразпределително дружество у нас – ЧЕЗ. Общественото внимание към нея бе насочено, веднага щом стана ясно, че одобреният купувач е създадена година по-рано, не голяма фирма от Пазарджик - „Инерком“. Последва оставка от страна на министъра на енергетиката Теменужка Петкова заради появила се информация, че е в близки отношения със собственичката на фирмата Гинка Върбакова. Оставката на енергийния министър първоначално бе приета, но в последствие отхвърлена и тя остана на поста. Междувременно държавата обяви, че ще се опита да придобие част от активите на ЧЕЗ, но малко по-късно се отказа от това намерение. В средата на годината Комисията за защита на конкуренцията (КЗК) спря сделката и забрани на „Инерком“ да купи ЧЕЗ заради опасността да се заплаши конкуренцията на пазара. От фирмата на Върбакова реагираха с обжалване на решението във Върховния административен съд и внасяне на второ искане в КЗК за разрешаването на придобиването на ЧЕЗ.  Междувременно в началото на декември стана ясно, че чешката компания е започнала преговори за продажбата на българските си активи с индийската „Индия пауър”. Така развръзката на казуса, който през цялото време бе съпътстван от редица политически изказвания и взаимни обвинения между управляващи и опозиция, се очаква да стане ясна през следващата година.  Пакетът „Мобилност“ и българските превозвачи \r\nБългарските превозвачи се обявиха категорично против пакета „Мобилност“. Евродепутатите ни се обединиха в подкрепа на настояванията на превозвачите. Исканията им обаче не бяха приети. В пакета по решение на Съвета на ЕС остава задължителното връщане на автомобилите в България на всеки 4 седмици. Възможно е заради това изискване да се стигне до Европейския съд, тъй като според евродепутати то нарушава основни права и свободи в ЕС. Превозвачите апелираха, че мерките в пакета ще доведат до фалити. Те обявиха готовност през следващата година да протестират и в Брюксел. Очаква се пакетът „Мобилност“ да бъде приет по време на Румънското председателство.  Протест на майките на деца с увреждания и рокада в кабинета \r\nСтотици майки на деца с увреждания протестираха под прозорците на властта. С черни тениски с надпис „Системата ни убива”майките настояха за реформи в грижата за децата им. Заради недоволството социалният министър Бисер Петков подаде оставка. Майките обаче го подкрепиха и премиерът Бойко Борисов го върна на поста. Последва остра реакция на протестиращите майки заради думите на Валери Симеонов за Закона за хората с увреждания: „Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“.  След близо месец протести с искане за извинение и оставка, Валери Симеонов освободи поста на вицепремиер и се върна в парламента като депутат. Мястото му зае Марияна Николова. След преговори с протестиращите майки бяха изработени три нови закона- за личната помощ, за хората с увреждания и за социалните услуги. Първите два закона вече са окончателно приети, предстои приемането и на третия закон. Кабинетът отпусна 150 млн. лева допълнително за хората с увреждания през следващата година.  Масови протести срещу цените на горивата \r\nВ края на октомври високите цени на горивата станаха повод за масови протести и блокиране на магистрали в страната. Тогава цената на петрола достигна до 86 долара за барел, а литър дизел у нас надхвърли 2,40 лв. Протестите прераснаха и в недоволство от ниския стандарт на живот и корупцията. Седмици наред в почти цялата страна имаше протестни акции.  Трагедия на пътя и оставки  \r\nКраят на август бе белязан от тежка автобусна катастрофа на пътя София – Своге, при която загинаха 20 души. Трагедията предизвика вълна от недоволство и протести, насочени към институциите, заради лошото състояние на отсечката, въпреки многобройните сигнали, че се нуждае от ремонт. Прокуратурата повдигна обвинение на шофьора на автобуса. Последваха множество реакции, политически коментари и следствени експерименти. Заради инцидента оставките си подадоха трима министри от Кабинета „Борисов 3“. Така на мястото на министъра на транспорта Ивайло Московски застана Росен Желязков, регионалният министър Николай Нанков бе заместен от Петя Аврамова, а вътрешният Валентин Радев отстъпи поста си на Младен Маринов. Разследването на произшествието все още продължава. Жестоки убийства \r\nВ началото на месец януари посред бял ден в София беше разстрелян 49-годишния бизнесмен  . Той бе убит с няколко куршума на бул. „България“ на влизане в своя офис. Основният мотив за убийството, по който работят службите, е свързан с бизнеса му. Стрелецът все още не е заловен.  \r\nОтново през месец януари бе извършено шесторно убийство в  . Шестима души бяха разстреляни с по няколко куршума – баща, син, доведена дъщеря, приятелят ѝ и баба ѝ. На километри от къщата в кладенец бе открита убита и майката. Заподозрян бе 56-годишният Росен Ангелов – рецидивист с присъди за блудство с малолетна и кражби. В хода на разследването стана ясно, че той е имал интимна връзка с намерената в кладенец жена. Росен Ангелов избяга от полицията, а докато го издирваха, той се самоуби и бе намерен с куршум в главата. Издирването продължи четири дни. Според разследващите мотивът за убийството от една страна е емоционален заради приключила любовна връзка, а от друга – финансов заради отказ на жената да му помогне в обири на къщи, в които е работила.  \r\nВ края на септември бяха открити четири тела в частен имот в  . 28-годишна жена от село Мадара потърсила съдействие от служители на участък „Полиция“ – Каспичан, тъй като от два дни нямала връзка с майка си. След подадения от нея сигнал, тя и двама полицейски служители се отправили към дома. При отварянето на входната врата са открити две тела. При продължилия оглед на място са установени още двама починали. Жертвите са възрастно семейство на 81 и 70 години, и техните син и дъщеря - на 46 години и на 48 години. В присъствието на съдебен лекар по телата им са открити наранявания, причинени най-вероятно с нож или брадва. Изяснено е, че между семейството и техен съсед имало роднински спорове. Със съдействието на „Специализираните полицейски сили“ при ОДМВР-Шумен е проникнато в съседен имот, където е задържан 64-годишен мъж. Намерени са следи, съотносими към извършеното престъпление.  \r\nПрез октомври бе убита журналистката от Русе  . Тя бе открита мъртва на крайбрежната алея. Убийството е станало, докато жертвата е правила сутрешния си крос. В първите часове имаше широк международен отзвук заради появилата се информация, че нападението е свързано с професията на Виктория Маринова. 21-годишният убиец Северин Красимиров се опита да се скрие в Германия, но беше заловен и екстрадиран отново у нас. Той бе издирван в продължение на няколко дни. 21-годишният мъж направи самопризнания, че е извършил убийството, защото е бил под въздействието на наркотици и алкохол.    \r\nВ края на октомври 23-годишна жена и 1-годишната ѝ дъщеричка бяха застреляни от 26-годишния   – приятел на жената, с когото живеела на семейни начала, и баща на малкото момиченце. Майката на детето бе намерена в апартамент в столичния ж.к. „Надежда“, а малкото момиченце в изоставена постройка в безлюдна местност край Горни Богоров. Първоначално детето е намерено в тежко състояние с прострелна рано в окото, но по-късно момиченцето умира в болницата. Мъжът също опитал да се простреля в главата, но останал само с драскотина. Открито бе и оръжието, с което е извършено престъплението. Към момента Викторио Александров е с наложена мярка за неотклонение „Задържане под стража“.  \r\nВ средата на декември бе открита мъртва  . Като съпричастен към престъплението е задържан 37-годишен мъж. По случая беше образувано досъдебно производство под ръководството на прокуратурата за изясняване на всички факти и обстоятелства около тежкото престъпление. Показни арести \r\nПрез април кметът на столичния район „Младост“  , заместникът ѝ Биляна Петрова и бившия кмет на общината Петко Дюлгеров бяха задържани в София след получаване на 70 000 евро. Арестът продължи 6 часа в центъра на столицата. Разследването е продължило по-малко от 3 месеца. Иванчева и Петрова през цялото време твърдят, че са невинни и са станали жертва на инсценировка. Съдебният процес провокира редица скандали, свързани с конвоирането на арестантите и условията в арестите. Към момента и тримата обвиняеми са с мярка за неотклонение „домашен арест“, но дали тя ще бъде потвърдена от Апелативния специализиран съд, ще стане ясно след почивните дни.  \r\nАрестувани бяха   и семейство  . За издирване от Интерпол са обявени семейство  . Само синът им Вълчо Арабаджиев е в ареста от месец септември. Прокуратурата обяви, че милиони са открити в куфари, кутии за обувки и швейцарски сметки. Те са обвинени и в укриване на данъци и изпиране на милиарди.  \r\nБългария все още очаква екстрадицията от Турция на Димитър Желязков –  . В началото на август при съвместна операция на българските и турските служби той бе арестуван в луксозен хотел в Истанбул. Арестът на Желязков дойде само два дни след като беше обявен за издирване с червена бюлетина от Интерпол. Желязков бе обвинен за лидер на група за рекет и наркоразпространение. В Истанбул той бе в компанията на бившия депутат от ДПС Несрин Узун и общинския съветник от Бургас Бенчо Бенчев, който веднага бе изключен от БСП. Бягство от Централния софийски затвор \r\nПрез юни двама затворници – Владимир Пелов и Радослав Колев, избягаха от Централния софийски затвор. При бягството си двамата се разминават с друг затворник, който тръгва след тях. Чистачката също хуква в опит да ги спре, но безуспешно. Заради бягството последваха уволнения на директори и наказания. Няколко седмици след бягството Владимир Пелов загина при престрелка, а Радослав Колев все още е в неизвестност.  Търговският регистър спря да работи \r\nПрез август беше преустановен достъпът до Търговския регистър и регистъра на юридическите лица с нестопанска цел. От Агенцията по вписванията уточниха, че причините за възникналия проблем са изцяло технически и не са резултат от злонамерена външна намеса. Министърът на правосъдието Цецка Цачева сезира за проблема Прокуратурата, ДАНС и МВР. Приложен бе авариен План за действие за възстановяване на пълната функционалност на регистъра. На 16 август премиерът Бойко Борисов намекна за оставки в Агенцията. Той заяви, че не е доволен от работата на изпълнителния директор Зорница Даскалова, но ще изчака да бъде преодоляна кризата с Търговския регистър, преди да направи промени там. На 17 август беше възстановено подаването на данни от Търговския регистър и регистъра на юридическите лица с нестопанска цел към средата за междурегистров обмен (RegiX), поддържана от Държавната агенция „Електронно управление“. Същия ден изпълнителният директор на Агенцията по вписванията Зорница Даскалова подаде оставка, която правосъдният министър Цецка Цачева прие. На нейно място на поста беше назначена Габриела Козарева. Назначението ѝ предизвика спорове в „Обединени патриоти“. От НФСБ обявиха, че кандидатурата на Козарева не е обсъждана с тях и за нея е отговорна само „Атака“. Те възразиха срещу лансиране на кадри „през задния вход\" и то от името на коалицията. В отговор от „Атака“ заявиха, че Габриела Козарева е доказан специалист и не е активист на никоя партия. Лидерът на партията Волен Сидеров уточни, че кандидатурата е съгласувана с премиера Бойко Борисов. Работата на Търговския регистър и на регистъра на юридическите лица с нестопанска цел бе възстановена напълно около две седмици по-късно. Месец и половина по-късно Агенцията по вписванията обяви спешна поръчка за допълнителна памет за съхранение на данни.   Кипърската компания „Олимпик“ фалира \r\nПрез август фалира кипърската компания „Олимпик“ и така почти 200 000 автомобила останаха без застраховка „Гражданска отговорност“. Щетите за българските водачи са над 9 млн. лева. Заради скандала зам.-председателят на Комисията за финансов надзор (КФН) Ралица Агайн подаде оставка, а Народното събрание я прие. Междувременно по разпореждане на главния прокурор Сотир Цацаров Върховната касационна прокуратура и ДАНС започнаха проверка на Комисията за финансов надзор по отношение на това как е осъществяван държавният застрахователен надзор от страна на Комисията. Проверката трябваше да установи спазени ли са изискванията на закона за започване на дейността на клона на ЗК „Олимпик“ в България, как е упражнен надзорът след издадената забрана компанията да сключва нови договори и да удължава срока на досегашните.  Сагата „НИМХ-БАН“ \r\nСагата за излизането на Националния институт по метеорология и хидрология (НИМХ) от Българската академия на науките (БАН) започна през летните месеци. Метеоролозите изразиха недоволството си с няколко протеста относно разпределението на бюджета от страна на БАН. След поредица от проведени срещи се стигна до решението НИМХ да излезе от Българската академия на науките с цялото си имущество и в пълен състав. След 57 г. в Академията на 1 януари 2019 г. НИМХ става самостоятелно юридическо лице с бюджет в рамките на бюджета на Министерството на образованието и науката. НИМХ ще продължи да бъде националната хидрометеорологична служба на Република България. Ремонти на ремонтите в София \r\nНай-знаков беше ремонтът на ул. „Граф Игнатиев“. Столичните социалисти критикуваха кмета Йорданка Фандъкова и екипа й за качеството на ремонтните дейности. Гражданите се интересуваха от ремонта на знаковата улица в София и публикуваха забавни колажи в социалните мрежи. Недоволство се породи заради поставените плочки около църквата „Св. Седмочисленици“ и трамвайния път. Кметът Фандъкова възложи „контрол на контрола“ и глоби фирмата за строителен надзор със 100 хил. лева. От неправителствената организация „Спаси София“ поискаха оставките на кмета и на зам.-кмета по транспорт Евгени Крусев. Ремонтът на ул. „Граф Игнатиев“ се проверява от Прокуратурата и МРРБ. Започна и проверка на фирмата изпълнител на ремонта „Джи пи груп“ за злоупотреби с европейски средства. Евгени Крусев подаде оставка като зам.-кмет по транспорта, след като беше призован като обвиняем по проверката на ремонта на ул. „Граф Игнатиев“. Временно длъжността му се изпълнява от зам.-кмета Дончо Барбалов.", "date": "2019.01.01", "title": "2018 година на фокус (ОБЗОР)"}
{"url": "http://www.focus-news.net/news/2019/01/01/2607290/vzglyad-nastapi-vreme-za-nov-normalen-zhivot.html", "text": "„В какво се състоят главните неща от изминалата година? Кое е основното събитие, което характеризира живота на нашата държава, на цялото руско общество“, задава риторичен въпрос вестник  „Взгляд“  и отговаря в коментара си на важните за Русия събития, което започва така: „За да разберем това, трябва да си припомним какви бяхме преди пет години и какво се случи в 2014-та.“  \r\nИ продължава с обзора си за 2018-та: „Измина още една година. 2018-та ни дава рядък случай, когато с лекота можем да назовем най-значимото за нас, което се случи в политиката. Не, това не е промяната на пенсионната възраст. В пенсионната реформа просто максимално ясно се прояви същността на онова, което се случи.  \r\nПрез 2018-та година окончателно завърши онзи удивителен и вероятно почти нереален етап, който започна през февруари 2014-та.Време на национално  възраждане, на консолидация и на мобилизация. Време, на отстраняване на противоречията и дребните конфликти, които трупаха своето нищожество пред лицето на огромния призив, който Русия чу и към който пое.   \r\nТози етап приключи и сега настъпва време за нормален живот, за остри дискусии, за неприятни решения и за открито изразяване на несъгласия. А главното – време на работа, обикновена всекидневна рутинна и планирана работа.   \r\nИстината е, че сега за разлика от 2013-та, нямаме оправдание повече за нищо.   \r\nТогава също строяхме пътища и мостови, борехме се с корупцията по високите етажи, реформирахме армията и организирахме грандиозни спортни прояви. Но всичко преминаваше под мотото, че „тази страна е обречена, залива я цунами от нерешени и неразрешими проблеми, нейната обвързаност с нефтената икономика я придвижва към неизбежен крах, в Русия няма никакви положителни промени, а и те са невъзможни.   \r\nПоследните години промениха всичко.   \r\n Русия е велика държава, която има „Северен поток-2“, военна операция в Сирия, „Авангард“ и както и по-рано, най-добрият балет в света.   \r\nТова, че тя, това, че ние както и преди ще се сблъскваме с огромно количество тежки проблеми, не променя нещата – просто трябва да ги решаваме.  Ивелина Ватова", "date": "2019.01.01", "title": "Взгляд“: Настъпи време за нов „нормален“ живот"}
{"url": "http://www.focus-news.net/news/2019/01/01/2607289/izvestiya-putin-prizova-rusnatsite-kam-splotenost-i-edinstvo-v-2019-godina.html", "text": "Президентът Путин се обърна с новогодишно поздравление към гражданите на Русия и им пожела здраве, съгласие, успех и мирен живот, пише  „Известия“ .  \r\n„Ние знаем точно какво ни е нужно за нас, за нашите семейства, за родната страна. Знаем, че можем да го постигнем само със собствени усилия и обща работа“, е казал ръководителят на Русия.   \r\nПутин е отбелязал, че „новогодишното вълшебство създава нашата душевна щедрост“.  И е добавил: „Тя ни е нужна и в празник, и в делник, когато подкрепяме онези, които имат нужда от помощ, като всеки самотен или болен човек. Не можем да отминаваме чуждите беди, а на милосърдието винаги се отговаря с добро, то дарява радост, съучастие“.  \r\nРуският лидер е подчертал, че страната „ предстои да решава не малко насъщни задачи – в икономиката, в науката и технологиите, в здравеопазването, образованието и културата“ И е изтъкнал: „Това можем да постигнем само ако сме заедно. Никога не сме имали помощници и няма да имаме. Затова за нас най-важното е да сме сплотена, единна и силна команда“.Държавният глава е призовал руснаците в новогодишната нощ да произнесат най-топлите слова на совите близки и да пожелаят благополучие на страната си.   \r\n„Искрено ви желая радост и благополучие, а на нашата Родина, нашата любима Русия – успехи и просперитет. Поздравявам ви с празника, с настъпващата нова 2019 година!“, завършва приветственият адрес на Путин.   \r\nПремиерът на страната Дмитрий Медведев също се е обърнал с поздравление към руснаците и е припомнил, че те имат обичай в кръга на най-близките си приятели да си пожелаят прости и важни неща като здраве, успехи и щастие, а също и благополучие на родната страна.    Ивелина Ватова", "date": "2019.01.01", "title": "„Известия“: Путин призова руснаците към сплотеност и единство в 2019 година"}
{"url": "http://www.focus-news.net/news/2019/01/01/2607291/nezavisimaya-gazeta-moskva-na-geopoliticheski-krastopat.html", "text": "\"Способно ли е руското ръководство да преодолее многовековните национални стереотипи във външната политика\", пита  „Независимая газета“ .   \r\nСилната армия и флот до този момент са единствените съюзници на Русия, коментира Александър Храмчихин,  заместник директор на Института за политически и военен анализ. \r\nОще от края на 20 век Русия преосмисля външната си политика. Както и по-рано Москва не е способна да различи приятелите от враговете си, както и не умее да се държи както с едните, така и с другите.   \r\nПътят на Запад е затворен  \r\n„Това, че нашият „път на Запад“ е затворен, поне като най-близка перспектива, отдавна е ясно“, твърди анализаторът. „Никакво помирение със Запада не може да има. Западът, който се отнесе грубо с Русия през 90-те години на миналия век, сега се опитва да иска от нас безусловна капитулация по всички направления. При това и при нея на нас не ни се гарантира никакво примирие.“  \r\nВъв връзка с това, всяко изказване на който и да е държавен чиновник за помирение със Запада трябва да доведе до незабавното му уволнение. Защото ако един държавен чиновник е съгласен на безусловна капитулация на своята страна, то той е потенциален предател (а може би вече не и потенциален? – бел. авт.)  \r\nЕдва ли е нужно да се обяснява, че Западът няма нито юридическо, нито морално право „да наказва“ Русия за каквото и да било. Особено ако се вземе под внимание фактът, че онова, за което той наказва Русия, сам върши в много по-големи мащаби и е започнал да го прави далеч преди Русия“, твърде експертът. \r\n Да не разбират това, могат само „алтернативно мислещите“. Днешната негова (на Запада – бел. ред.) политика по отношение на Русия е напълно отвратителна: той постоянно „наказва“ Русия, особено е активен в случаите, когато тя повтаря действията на самия Запад. Освен това той е готов да сътрудничи с Русия в случаи, където изобщо не може да мине без нея.   \r\nНай-неприятното е, че Русия е напълно готова на сътрудничество с „уважаеми партньори“. Нещо повече, тя продължава да обяснява и едва ли не да оправдава все по-абсурдните западни обвинения във всички смъртни герхове. Възможно е в скоро време да бъдем обвинени и за стихийните бедствия. Съвсем очевидно е, че веднага след въвеждане на санкциите срещу Русия през 2014 година, Москва беше длъжна да прекрати и всички политически отношения със страните, въвели ги, като запази минимални дипломатически контакти с тях.   \r\nИ никакви обсъждания на проблеми, „по които имаме общи интереси“, не бяхме длъжни да искаме.    \r\nНо трябва и да се уважаваме сами себе си. А мнозина от нашия „елит“ не умеят да правят това. Те са привикнали да гледат на Запада отдолу нагоре и много искат да се впишат в него. Да се промени тази психология е много трудно, а често, както се вижда, и невъзможно (ще припомня неотдавнашните бурни аплодисменти, когато в залата на Държавната дума влезе делегация от Конгреса на САЩ, т.е. точно такива депутати“). При това подобно отношение на „елита“ към Запада съвсем не противоречи на водената в държавните медии антизападна пропаганда.  Коментар на Александър Храмчихин    Ивелина Ватова", "date": "2019.01.01", "title": "Независимая газета“: Москва на геополитически кръстопът."}
{"url": "http://www.focus-news.net/news/2019/01/01/2607281/afp-prez-2019-ta-velikobritaniya-mozhe-da-izleze-ot-krizata.html", "text": "В новогодишното си обръщение в понеделник премиерът на Великобритания Тереза Мей е заявила, че, ако парламентът подкрепи сделката й за Брекзит, страната може да излезе от безизходното положение и с оптимизъм да продължи напред, съобщава  AFР .   \r\n\"Новата година е пред нас и в 2019-та Обединеното кралство ще отворят нова страница.“, казва Мей.   \r\n\"Сделката за Брекзит, която постигнах, е съобразена с гласа на британския народ и в следващите седмици депутатите трябва да вземат важно решение. Ако парламентът я подкрепи, Британия може да излезе от „задънената улица“.  \r\nПовечето британски законотворци не подкрепят постигнатото от Мей в преговорите с Брюксел по излизането на страната от ЕС.   \r\nВ сряда следващата седмица те ще трябва да обсъждат споразумението между Великобритания и ЕС, преди да го гласуват след това.   \r\nРеферендумът от 2016-те причини разногласия, но всички искаме най-доброто за нашата страна и 2019-та може да е годината, в която да оставим настрана различията си и да продължим напред заедно. Така да постигнем силно ново взаимоотношение с нашите европейски съседи и да се изправим и навън в света като една глобална търговска нация“. Това е казала Мей в обръщението си към нацията.   \r\nСлед като страната напусне Съюза консервативното правителство ще може да се съсредоточи върху икономиката, да открие нови пазари и да строи домове, а системата за квалифицирани имигранти да замени сегашното движение на мигранти от ЕС. „Заедно, аз вярвам, ние ще започнем нова глава с надежда и оптимизъм“, твърди Тереза Мей.   \r\nГоворителка от офиса на Мей на Даунинг стрийт е заявила, че дискусиите между Лондон И Брюксел продължават, а премиерът работи за постигане на „правни и политически гаранции“.    \r\nВ съобщение в Туитър Джеръми Корбин, лидерът на опозиционната Лейбъристка партия, пише, че Консервативната партия е превърнала Брекзит в „ пълна каша“ и е добавил, че „ след осем години торите ни оставят разделена страна, където милиони се борят да свържат двата края“, е написал в Туитър лейбъристкият водач.    Ивелина Ватова", "date": "2019.01.01", "title": "AFP: През 2019-та Великобритания може да излезе от кризата"}
{"url": "http://www.focus-news.net/news/2019/01/01/2607293/the-daily-express-teroristichna-ataka-v-tokio.html", "text": "Кола е прегазила веселящи се в новогодишната нощ в Токио, като е предизвикала ужасяващо нападение в първото денонощие на новата 2019-та година, пише  The Daily Express .  \r\nКола е разцепила потока от пешеходци в Токио минути след полунощ и е предизвикала тревоги в първите часове на новата година. Ранени са най-малко деветима забавляващи се по оживена улица на японската столица.   \r\nАтаката е била предизвикана от кола под наем, която е нахлула на улица „Такешита“, която в този момент е била препълнена с хора, отправили се към близкия храм, за да се помолят за добър късмет през 2019 година.   \r\nМъж на над 20 години е арестуван.  \r\nСпоред полицаите подозира се, че той съвсем съзнателно е искал да убива хора, като е карал колата по улицата. Шофьорът е заявил пред правоохранителните органи, че „е възнамерявал да извърши терористично нападение“, както съобщават местните медии. \r\nРанени са девет души, единият от тях е момче на 9 години.    Ивелина Ватова", "date": "2019.01.01", "title": "The Daily Express: „Терористична атака“ в Токио"}
{"url": "http://www.focus-news.net/news/2019/01/01/2607285/afp-kim-chen-un-shte-nastoyava-za-spirane-na-savmestnite-ucheniya-na-sasht-i-yuzhna-koreya.html", "text": "Севернокорейският лидер Ким Чен-ун обяви, че ще настоява да се сложи край на съвместните учения между САЩ и Южна Корея, съобщи  AFP .   Ивелина Ватова", "date": "2019.01.01", "title": "AFP: Ким Чен-ун ще настоява за спиране на съвместните учения на САЩ и Южна Корея"}
{"url": "http://www.focus-news.net/news/2019/01/01/2607294/the-telegraph-trima-dushi-sa-napadnati-s-nozh-v-manchestar.html", "text": "Антитерористичната полиция започна разследване на нападение на гара „Виктория“ в Манчестър, при което след намушкване с нож има трима ранени, пише  The Telegraph  .  \r\nПолицаи за борба с тероризма разследват нападение в Манчестър, след което има трима ранени, от тях единият е униформен.  \r\nНападателят е викал „Аллах“ на гара „Виктория“ в града. Британската транспортна полиция съобщава, че е задържан един човек, но няма основание за по-големи тревоги.  \r\nВ свое съобщение полицията е заявила, че сигналът е получен малко след 9.00 часа, местно време, в новогодишната вечер.   \r\nМъж и жена, и двата над 50 години, са откарани в болница. Жената има наранявания по лицето и корема, а мъжът – в коремната област, полицаят е ранен в рамото.  \r\nОт болницата съобщават, че раните им са сериозни, но без заплаха за живота.   \r\nЗадържан е мъж по подозрение в опит за убийство.    Ивелина Ватова", "date": "2019.01.01", "title": "The Telegraph: Трима души са нападнати с нож в Манчестър"}
{"url": "http://www.focus-news.net/news/2019/01/01/2607295/sport-seriya-a-v-italianskoto-futbolno-parvenstvo-s-poveche-zriteli-prez-2018-godina.html", "text": "Футбол : През 2018 година феновете на италианската Серия А, които са посетили на живо футболните мачове, са се увеличили. Ето класацията: \r\nПо посещаемост първи е Интер, втори – Милан, а трети Ювентус. \r\nКато цяло с 5 процента се е увеличила посещаемостта на стадионите, сочи проучване след края на 19 кръг в италианския футболен шампионат.", "date": "2019.01.01", "title": "Спорт: Серия А в италианското футболно първенство с повече зрители през 2018 година"}
{"url": "http://www.focus-news.net/news/2019/01/01/2607292/the-guardian-tramp-e-gotov-i-zhelae-da-pravi-sdelka.html", "text": "Със задълбочаване на хаоса Тръмп е „готов и с желание“ да направи сделка, пише  The Guardian  и добавя, че той „може“ и да преговаря по въпроса за частичното спиране на работата на правителството и да прекрати тази ситуацията, която на Нова година навлезе в 10-тия си ден.   \r\nТой обаче не влиза в директен разговор с лидерите на демократите, а само „туитва“ своята критика, а в последното за годината интервю за телевизия Фокс, е заявил, че иска промяна на статуквото. В интервюто си той е казал: „ Много хора вече гледат как се изпразват чековите им книжки и аз съм готов да направя каквото искат“.   \r\nВ последния ден на годината имаше индикации и от лагера на демократите, че конгресмените им пренебрегват президента по този пункт. Те възнамеряват да вървят направо към създаване на собствено законодателство за финансиране на правителството, без да позволят на Тръмп ад иска пари за стената. Това трябва да се случи, според тях, когато вземат властта в Камарата на представителите в Конгреса по време на новата сесия на американския парламент, която започва в четвъртък.  Ивелина Ватова", "date": "2019.01.01", "title": "The Guardian: Тръмп е „готов и желае“ да прави сделка"}
{"url": "http://www.focus-news.net/news/2019/01/01/2607296/pregled-na-mezhdunarodnite-novini-do-6-chasa-agentsiya-fokus.html", "text": "Министър председателят на РФ Дмитрий Медведев подписа заповед за създаване на правителствена комисия за оказване на помощ на пострадалите и на семействата на загиналите в Магнитогорск, съобщи правителствената пресслужба, информира  ТАСС .  \r\n\"За да се окаже помощ на пострадалите и на семействата на загиналите в резултат на срутването на жилищната сграда в Магнитогорск, както и да се съдейства за ликвидиране на последиците от извънредното произшествие, се създава парвителствена комисия, която се ръководи от Министерството на РФ за гражданска отбрана, извънредни ситуации и ликвидиране на последиците от стихийни бедствия, се казва в текста на съобщението.   \r\nПо предварителна информация, в понеделник сутринта поради взрив на битова газ има срутване в десететажна жилищна сграда в Магнитогорск.  \r\nПо последни данни, в резултат на взрива са загинали седем души, 16 – са евакуирани, издирват се 35 човека.  \r\n*** САЩ са поискали достъп на своя консул в Москва до задържания в руската столица американец Пол Уилън, заподозрян в шпионаж. Това е съобщила за  ТАСС  високопоставена служителка на Държавния департамент в понеделник.  \r\n\"В рамките на Виенската конвенция Русия е длъжна да предостави консулски достъп. Ние помолихме за това и очакваме руските власти да го разрешат.“, е казала представителката на Държавния департамент и е подчертала, че в момента не може да предостави повече никаква информация от съображения за неприкосновеност на личния живот на задържания .  \r\n\"Бяхме официално уведомени за задържането от Министерството на външните работи на Руската федерация \", е съобщено на телеграфната агенция. \r\n*** Френската държава „може да прави повече неща“, за да подобри живота на обикновените граждани е казал президентът Еманюел Макрон в новогодишното си обръщение в понеделник, съобщи  AFP . \r\nТо идва след седмици на протести на „жълтите жилетки“ срещу все по-намаляващите покупателни способности на французите и все по-голямото поскъпване на живота.   \r\n\"Ние можем да прави повече и по-добри неща и трябва да ги правим“, е заявил Макрон в телевизионното си обръщение от Елисейския дворец. В същото време президентът е настоял французите „да приемат реалността“ и да разберат, че увеличаване на публичните разходи не е отговор на икономическите трудности, пред които се изправя страната.   \r\n**** Президентът Доналд Тръмп в понеделник е обявил, че възнамерява да забави извеждането на американските войски от Сирия, но е казал, че намерението му да сложи край на американските ангажименти във войни го е направило „герой“, съобщава  AFP . \r\nТази промяна идва ден след като републикански сенатор заяви, че Тръмп е обещал да остане в Сирия докато не си свърши работата и не победи групировката „Ислямска държава“ (ИД). \r\nПо-рано в понеделник в Туитър Тръмп даде знак, че е нужна по-внимателна схема, която да се разработи за оттеглянето на американските военни, които представляват важна подкрепа за кюрдските и други местни сили.  „Ние бавно ще изпращаме нашите войски у дома при семействата им, но в същото време няма да спрем да се бием с ИД.“, е написал президентът в страницата си. \r\nЗа разлика от предишни твърде ентусиазирани декларации за победа, този път Тръмп казва, че „ с „ИД“ почти са се справили“. \r\n*** Руски парламентаристи са реагирали на задържането на американския гражданин Пол Уилън при провеждане на акция в Москва, пише  РИА „Новости“ . \r\nСергей Цеков, член на Комитета към Съвета на Федерацията по международните въпроси, е изразил увереност, че задържането на шпионин е справедлива мярка. В изказване за  руската медия RT той е казал: „Уверен съм, че нашата Федерална служба по сигурност (ФСС) е провела дълга разработка на този гражданин и е изяснила, че се занимава с шпионаж“, изтъква сенаторът.  \r\nЦеков отбелязва, че с онези, които водят нелегална разузнавателна дейност на „територията на нашата страна, трябва да се постъпва по съответния начин“.   Ефективна работа на службите   \r\nЗадържането на Уилън се коментира и в Държавната дума. Според заместник председателя на Комитета по сигурност и противодействие на корупцията Анатолий Виборний подобно нелегално действие от страна на Вашингтон свидетелства за продължаващите неприятелски стъпки по отношение на Москва. Той е отбелязал ефективността в работата на руските спецслужби.   \r\nВ руското МВнР подчертават, че посолството на САЩ в Москва  е своевременно уведомено за задържането на американеца при строго спазване на двустранната консулска Конвенция.  \r\nВъншнополитическото ведомство на РФ съобщава, че \"всяка информация, която в настоящия момент могат да предоставят по въпроса за задържането на гражданина на САЩ Пол Уилън, се съдържа в коментарите на Федералната служба за сигурност на Русия“.  \r\nВ Държавния департамент потвърдиха, че Москва е информирала за задържането на Пол Уилън. Американските дипломати са поискали консулски достъп до него. Задържането на Уилън   \r\nПо-рано стана известно, че сътрудници на ФСС са задържали американския гражданин в Москва при провеждане на специална шпионска акция на 28 декември. Не се съобщава какво точно е правил в момента на задържането си Уилън.   \r\nВъзбудено е наказателно дело с обвинение в „шпионаж“. Води се следствие.   \r\n*** Министърът на отбраната на САЩ Джеймс Матис се е обърнал в понеделник към въоръжените сили на САЩ с прощално послание, съобщава  Reuters . \r\nВ него той ги призовава да вярват „в нашата страна“ и да стоят твърдо редом със съюзниците. \r\nМатис подаде оставка след като не бе съгласен с политиките на президента Доналд Тръмп.   \r\nМатис, който беше приемат като стабилен фактор в отбранителната политика на САЩ, в полунощ трябва да предаде правомощията си на своя наследник Патрик Шанан.  \r\n В краткото си обръщение Матис признава, че във Вашингтон цари политически хаос, но призова американските военни да са твърди в изпълнение на своята мисия „да подкрепят и защитават Конституцията, докато бранят нашия начин на живот“.  \r\n“Нашето ведомство е доказало, че е на върха си в най-трудни времена. Така че продължете да вярвате в нашата страна и здраво стойте до нашите съюзници, в една линия срещу нашите врагове“. Това са последните думи на Матис преди да предаде министерския пост на Шанън. \r\n*** По средата на зимата македонският туристически център Охрид има атмосфера и посещаемост колкото през най-натоварените седмици през летния сезон, пише скопското електронно издание  „Либертас“ .  \r\nОбектите за обществено хранене са пълни,улиците, градините, нощните барове и ресторанти - също. Подобна е атмосферата и в съседна Струга.   \r\nКръстьо - Крис Блажески, председател на сдружението на хотелиерите „ХОТАМ“ и главен мениджър на хотел \"Дрийм\" в Струга, е заявил за \"Либертас\", че капацитетът на заведенията е стигнал до 90 на сто в двата крайезерни града. По-голяма част от туристите са от страните от бивша Югославия, от България, Гърция и Албания.   \r\nОсвен във всички хотели и ресторанти, новогодишна нощ има и на градския площад \"Свети Климент Охридски\" в Охрид. Под открито небе публиката ще се забавлява с различни попгрупи. Организатори са ХОТАМ и Асоциацията на охридските ресторантьори.   \r\nМестната власт се отказа от участие в подготовката на новогодишните и коледните тържества заради внезапната смърт на кмета Йоан Стояноски. \r\n*** В понеделник Великобритания обяви, че ще разположи два гранични патрула в Ла Манша, за да се справи с мигрантите, които го прекосяват от Франция, съобщава  AFP . \r\nВътрешният министър Саджид Джавид заяви, че кораби от Гранични войски ще се грижат за баланса между закрилата на човешкия живот и защитата на британските граници.   \r\nПрез декември близо 230 души са се опитали да се отправят на 33 километрово пътуване от Франция до Острова през водите на Ла Манша, е пояснил Джавид. \r\nОпитите са предимно на емигранти от Иран.  \r\nДжавид, който е любимец на букмейкърите за следващ лидер на управляващата Консервативна партия, прекрати коледната си семейна ваканция в Южна Африка, за да поеме лично контрола над ситуацията.  \r\nТой заяви, че е разпоредил два гранични катера да се придвижат от Средиземно море към Ла Манша и да се присъединят към другите два патрула, които са там.  „Става дума както за запазване на човешки живот, така и за защита на нашите граници“. Това Джавид е заявил след среща с висши служители от Граничните сили и Националната агенция по престъпността. \r\n\"Искам да съм сигурен, че правим всичко, което можем, за да закриляме хората. Това е едно от най-опасните водни пространства. Хората прекосяват 33 километра вода, като поемат героично риска за собствения си живот.“ \r\n*** \r\nb> Сеул.  Севернокорейският лидер Ким Чен-ун обяви, че готов за среща с американският президент по всяко време, съобщава  AFP . \r\n*** В новогодишното си обръщение в понеделник премиерът на Великобритания Тереза Мей е заявила, че, ако парламентът подкрепи сделката й за Брекзит, страната може да излезе от безизходното положение и с оптимизъм да продължи напред, съобщава  AFР .   \r\n\"Новата година е пред нас и в 2019-та Обединеното кралство ще отворят нова страница.“, казва Мей.   \r\n\"Сделката за Брекзит, която постигнах, е съобразена с гласа на британския народ и в следващите седмици депутатите трябва да вземат важно решение. Ако парламентът я подкрепи, Британия може да излезе от „задънената улица“.  \r\nПовечето британски законотворци не подкрепят постигнатото от Мей в преговорите с Брюксел по излизането на страната от ЕС.   \r\nВ сряда следващата седмица те ще трябва да обсъждат споразумението между Великобритания и ЕС, преди да го гласуват след това.   \r\nРеферендумът от 2016-те причини разногласия, но всички искаме най-доброто за нашата страна и 2019-та може да е годината, в която да оставим настрана различията си и да продължим напред заедно. Така да постигнем силно ново взаимоотношение с нашите европейски съседи и да се изправим и навън в света като една глобална търговска нация“. Това е казала Мей в обръщението си към нацията.   \r\nСлед като страната напусне Съюза консервативното правителство ще може да се съсредоточи върху икономиката, да открие нови пазари и да строи домове, а системата за квалифицирани имигранти да замени сегашното движение на мигранти от ЕС. „Заедно, аз вярвам, ние ще започнем нова глава с надежда и оптимизъм“, твърди Тереза Мей.   \r\nГоворителка от офиса на Мей на Даунинг стрийт е заявила, че дискусиите между Лондон И Брюксел продължават, а премиерът работи за постигане на „правни и политически гаранции“.    \r\nВ съобщение в Туитър Джеръми Корбин, лидерът на опозиционната Лейбъристка партия, пише, че Консервативната партия е превърнала Брекзит в „ пълна каша“ и е добавил, че „ след осем години торите ни оставят разделена страна, където милиони се борят да свържат двата края“, е написал в Туитър лейбъристкият водач.   \r\n*** Севернокорейският лидер Ким Чен-ун обяви, че ще настоява да се сложи край на съвместните учения между САЩ и Южна Корея, съобщи  AFP . \r\n*** Светът посреща 2019 с фойерверки и забавления, празничната вълна се понесе на запад през планетата от Азия към Европа, в края на една неспокойна година, пише  AFP .   \r\nПразниците за посрещане на новата 2019 година започваха в понеделник в Сидней с най-голямото пиротехническо зрелище, организирано някога само за 12-минути. Над милион и половина зрители се събраха, за да наблюдават церемонията по честването и на традиционната местна култура на Австралия.  \r\nВ Хонконг стотици хиляди изпълниха улиците, за да наблюдават 10-минутно шоу, в което са използвани фойерверки за милион и 800 000 долара.   \r\nВ индонезийската столица Джакарта повече от 500 двойки участваха в церемония за свободна масова сватба, организирана от правителството, с която бе отбелязано началото на новата година. На нея обаче бяха забранени фойерверки в памет на жертвите на цунамито от 22 декември, което отне живота на повече от 400 души.  \r\nВ Япония местните се стекоха в храмовете. Грижи за сигурността   \r\nВ Дубай, фойерверките летяха към небето над най-високата сграда в света, Бурж Халифа, а в същото време съседното Рас ал-Хайма (съставно в ОАЕ емирство – бел. ред.) се кани да влезе в Книгата на рекордите „Гинес“ с най-продължителното в света шоу с фойерверки.   \r\nРусия посреща новата година постепенно, заради няколкото часови зони, като започна от Далечния изток с концерти и светлинни спектакли. Но газова експлозия в жилищен блок уби поне четирима и остави без покрив десетки хора в новогодишната нощ.  \r\nВ новогодишното си обръщение към нацията Владимир Путин помоли хората да работят заедно, за да“увеличат благоденствието и подобрят качеството на живот на всички граждани в Русия, за да се почувстват от всички промените за добро“.  \r\nВ Париж се проведоха планираните спектакли със светлини и фойерверки на Шанз-Елизе въпреки продължаващите антиправителствени протести на „жълтите жилетки“. Президентът Еманюел Макрон в телевизионното си обръщение заяви, че правителството „може да прави повече и по-добри неща“, за да не се оплакват гражданите, че намалява покупателната им способност.   \r\nВ Берлин любителите на музиката присъстваха на концерт при Бранденбургската врата, а британската столица Лондон  се надява през новата година да се радва на добри взаимоотношения с Европа, въпреки напускането на Евросъюза. Шоуто с фойерверки в Лондон се стремеше да покаже на Европа, че британската столица ще остане „с открит ум“ и след Брекзит „ ще гледа отвъд“ Брекзит, е казал кметът на града Садик Кхан. С поглед напред \r\nВ Португалия, десетки излязоха, за да наблюдават традиционното гмуркане в океана край Лисабон. В същото време в Конго изборните комисии броят бюлетините след проведените в неделя президентски избори.   \r\nКогато честванията наближат Америките прочутата статуя на Исус на хълма над Рио де Жанейро ще се представи в 3D вариант при специално осветление преди фойерверките да озарят Копакабана, където около два милиона се очаква да участват в празненствата до зори.   \r\nМнозина се питат дали неприятностите от 2018 ще се пренесат и в 2019. Едно от тях е свързано с Брекзит, който се очаква да приключи на 29 март.   \r\nДоналд Тръмп доминираше на първите страници на вестниците през 2018-та, започна търговска война с Китай, напусна иранската ядрена сделка, премести американското посолство в Ерусалим и се срещна със севернокорейския си колега Ким Чен-ун.   \r\nОбещанието на Северна Корея за денуклеаризация ще си остане тема едно в  политиката и сигурността и през следващата година. Сирийският президент Башар ал-Асад ще поеме контрола след като Тръмп обяви шокиращото всички решение американските войски да напуснат страната.   \r\nВойната в Йемен, която уби вече 10 000 души от 2014-та насам, а близо 20 млн. йеменци са изправени пред риска да измрат от глад, може да приеме съдбоносен завой през 2019-та.  \r\nВ много държави през 2019-та ще има избори – Индия, Афганистан, Индонезия, Нигерия, Южна Африка, Аржентина и Австралия.   \r\nГлавните спортни събития в календара включват Световната купа по ръгби в Япония, Световната купа на Международния ден на крикета в Англия и Световният шампионат по атлетика в Катар.   \r\n***", "date": "2019.01.01", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/01/01/2607297/pregled-na-nyakoi-osnovni-temi-v-britanskiya-pechat-agentsiya-fokus.html", "text": "Кола е прегазила веселящи се в новогодишната нощ в Токио, като е предизвикала ужасяващо нападение в първото денонощие на новата 2019-та година, пише  The Daily Express .  \r\nКола е разцепила потока от пешеходци в Токио минути след полунощ и е предизвикала тревоги в първите часове на новата година. Ранени са най-малко деветима забавляващи се по оживена улица на японската столица.   \r\nАтаката е била предизвикана от кола под наем, която е нахлула на улица „Такешита“, която в този момент е била препълнена с хора, отправили се към близкия храм, за да се помолят за добър късмет през 2019 година.   \r\nМъж на над 20 години е арестуван.  \r\nСпоред полицаите подозира се, че той съвсем съзнателно е искал да убива хора, като е карал колата по улицата. Шофьорът е заявил пред правоохранителните органи, че „е възнамерявал да извърши терористично нападение“, както съобщават местните медии. \r\nРанени са девет души, единият от тях е момче на 9 години.   \r\n*** Със задълбочаване на хаоса Тръмп е „готов и с желание“ да направи сделка, пише  The Guardian  и добавя, че той „може“ и да преговаря по въпроса за частичното спиране на работата на правителството и да прекрати тази ситуацията, която на Нова година навлезе в 10-тия си ден.   \r\nТой обаче не влиза в директен разговор с лидерите на демократите, а само „туитва“ своята критика, а в последното за годината интервю за телевизия Фокс, е заявил, че иска промяна на статуквото. В интервюто си той е казал: „ Много хора вече гледат как се изпразват чековите им книжки и аз съм готов да направя каквото искат“.   \r\nВ последния ден на годината имаше индикации и от лагера на демократите, че конгресмените им пренебрегват президента по този пункт. Те възнамеряват да вървят направо към създаване на собствено законодателство за финансиране на правителството, без да позволят на Тръмп ад иска пари за стената. Това трябва да се случи, според тях, когато вземат властта в Камарата на представителите в Конгреса по време на новата сесия на американския парламент, която започва в четвъртък. \r\n***  Антитерористичната полиция започна разследване на нападение на гара „Виктория“ в Манчестър, при което след намушкване с нож има трима ранени, пише  The Telegraph  .  \r\nПолицаи за борба с тероризма разследват нападение в Манчестър, след което има трима ранени, от тях единият е униформен.  \r\nНападателят е викал „Аллах“ на гара „Виктория“ в града. Британската транспортна полиция съобщава, че е задържан един човек, но няма основание за по-големи тревоги.  \r\nВ свое съобщение полицията е заявила, че сигналът е получен малко след 9.00 часа, местно време, в новогодишната вечер.   \r\nМъж и жена, и двата над 50 години, са откарани в болница. Жената има наранявания по лицето и корема, а мъжът – в коремната област, полицаят е ранен в рамото.  \r\nОт болницата съобщават, че раните им са сериозни, но без заплаха за живота.   \r\nЗадържан е мъж по подозрение в опит за убийство.", "date": "2019.01.01", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2019/01/01/2607279/premierat-boyko-borisov-neka-prez-2019-g-zaedno-da-rabotim-za-nadgrazhdane-na-postignatoto-i-da-bade-po-dobra-za-vsichki.html", "text": "Нека през 2019 година заедно да работим за надграждане на постигнатото и да бъде по-добра за всички. Това е написал министър-председателят Бойко Борисов в профила си в социалната мрежа „ Фейсбук” . „Измина една дълга година, изпълнена с много предизвикателства. За първи път България пое председателството на Съвета на ЕС. Доказахме, че можем да бъдем активни участници в дебатите за развитието на ЕС, миграцията, присъединяването на Западните Балкани към Съюза, че може да защитаваме националния си интерес по важни въпроси като правата на българските граждани във Великобритания след Брекзит”, пише премиерът. „Доказахме, че можем да бъдем лидер в региона, водейки активни разговори със съседите ни за реализирането на съвместни проекти и развитието на всички държави на Балканите”, допълва той и подчертава, че през годината са работили активно и във вътрешен план. „В сила влиза рекордно голям държавен бюджет с ръст на БВП, пенсии, заплати, като особено внимание отделяме на образованието и на хората в неравностойно положение”, посочва Борисов. \r\n„Нека през 2019 година заедно да работим за надграждане на постигнатото и да бъде по-добра за всички! Честита Нова Година”, пожелава още Бойко Борисов.", "date": "2019.01.01", "title": "Премиерът Бойко Борисов: Нека през 2019 г. заедно да работим за надграждане на постигнатото и да бъде по-добра за всички"}
{"url": "http://www.focus-news.net/news/2019/01/01/2607298/pregled-na-nyakoi-osnovni-temi-v-ruskiya-pechat-agentsiya-fokus.html", "text": "\"Способно ли е руското ръководство да преодолее многовековните национални стереотипи във външната политика\", пита  „Независимая газета“ .   \r\nСилната армия и флот до този момент са единствените съюзници на Русия, коментира Александър Храмчихин,  заместник директор на Института за политически и военен анализ. \r\nОще от края на 20 век Русия преосмисля външната си политика. Както и по-рано Москва не е способна да различи приятелите от враговете си, както и не умее да се държи както с едните, така и с другите.   \r\nПътят на Запад е затворен  \r\n„Това, че нашият „път на Запад“ е затворен, поне като най-близка перспектива, отдавна е ясно“, твърди анализаторът. „Никакво помирение със Запада не може да има. Западът, който се отнесе грубо с Русия през 90-те години на миналия век, сега се опитва да иска от нас безусловна капитулация по всички направления. При това и при нея на нас не ни се гарантира никакво примирие.“  \r\nВъв връзка с това, всяко изказване на който и да е държавен чиновник за помирение със Запада трябва да доведе до незабавното му уволнение. Защото ако един държавен чиновник е съгласен на безусловна капитулация на своята страна, то той е потенциален предател (а може би вече не и потенциален? – бел. авт.)  \r\nЕдва ли е нужно да се обяснява, че Западът няма нито юридическо, нито морално право „да наказва“ Русия за каквото и да било. Особено ако се вземе под внимание фактът, че онова, за което той наказва Русия, сам върши в много по-големи мащаби и е започнал да го прави далеч преди Русия“, твърде експертът. \r\n Да не разбират това, могат само „алтернативно мислещите“. Днешната негова (на Запада – бел. ред.) политика по отношение на Русия е напълно отвратителна: той постоянно „наказва“ Русия, особено е активен в случаите, когато тя повтаря действията на самия Запад. Освен това той е готов да сътрудничи с Русия в случаи, където изобщо не може да мине без нея.   \r\nНай-неприятното е, че Русия е напълно готова на сътрудничество с „уважаеми партньори“. Нещо повече, тя продължава да обяснява и едва ли не да оправдава все по-абсурдните западни обвинения във всички смъртни герхове. Възможно е в скоро време да бъдем обвинени и за стихийните бедствия. Съвсем очевидно е, че веднага след въвеждане на санкциите срещу Русия през 2014 година, Москва беше длъжна да прекрати и всички политически отношения със страните, въвели ги, като запази минимални дипломатически контакти с тях.   \r\nИ никакви обсъждания на проблеми, „по които имаме общи интереси“, не бяхме длъжни да искаме.    \r\nНо трябва и да се уважаваме сами себе си. А мнозина от нашия „елит“ не умеят да правят това. Те са привикнали да гледат на Запада отдолу нагоре и много искат да се впишат в него. Да се промени тази психология е много трудно, а често, както се вижда, и невъзможно (ще припомня неотдавнашните бурни аплодисменти, когато в залата на Държавната дума влезе делегация от Конгреса на САЩ, т.е. точно такива депутати“). При това подобно отношение на „елита“ към Запада съвсем не противоречи на водената в държавните медии антизападна пропаганда.  Коментар на Александър Храмчихин \r\n*** „В какво се състоят главните неща от изминалата година? Кое е основното събитие, което характеризира живота на нашата държава, на цялото руско общество“, задава риторичен въпрос вестник  „Взгляд“  и отговаря в коментара си на важните за Русия събития, което започва така: „За да разберем това, трябва да си припомним какви бяхме преди пет години и какво се случи в 2014-та.“  \r\nИ продължава с обзора си за 2018-та: „Измина още една година. 2018-та ни дава рядък случай, когато с лекота можем да назовем най-значимото за нас, което се случи в политиката. Не, това не е промяната на пенсионната възраст. В пенсионната реформа просто максимално ясно се прояви същността на онова, което се случи.  \r\nПрез 2018-та година окончателно завърши онзи удивителен и вероятно почти нереален етап, който започна през февруари 2014-та.Време на национално  възраждане, на консолидация и на мобилизация. Време, на отстраняване на противоречията и дребните конфликти, които трупаха своето нищожество пред лицето на огромния призив, който Русия чу и към който пое.   \r\nТози етап приключи и сега настъпва време за нормален живот, за остри дискусии, за неприятни решения и за открито изразяване на несъгласия. А главното – време на работа, обикновена всекидневна рутинна и планирана работа.   \r\nИстината е, че сега за разлика от 2013-та, нямаме оправдание повече за нищо.   \r\nТогава също строяхме пътища и мостови, борехме се с корупцията по високите етажи, реформирахме армията и организирахме грандиозни спортни прояви. Но всичко преминаваше под мотото, че „тази страна е обречена, залива я цунами от нерешени и неразрешими проблеми, нейната обвързаност с нефтената икономика я придвижва към неизбежен крах, в Русия няма никакви положителни промени, а и те са невъзможни.   \r\nПоследните години промениха всичко.   \r\n Русия е велика държава, която има „Северен поток-2“, военна операция в Сирия, „Авангард“ и както и по-рано, най-добрият балет в света.   \r\nТова, че тя, това, че ние както и преди ще се сблъскваме с огромно количество тежки проблеми, не променя нещата – просто трябва да ги решаваме. \r\n*** Президентът Путин се обърна с новогодишно поздравление към гражданите на Русия и им пожела здраве, съгласие, успех и мирен живот, пише  „Известия“ .  \r\n„Ние знаем точно какво ни е нужно за нас, за нашите семейства, за родната страна. Знаем, че можем да го постигнем само със собствени усилия и обща работа“, е казал ръководителят на Русия.   \r\nПутин е отбелязал, че „новогодишното вълшебство създава нашата душевна щедрост“.  И е добавил: „Тя ни е нужна и в празник, и в делник, когато подкрепяме онези, които имат нужда от помощ, като всеки самотен или болен човек. Не можем да отминаваме чуждите беди, а на милосърдието винаги се отговаря с добро, то дарява радост, съучастие“.  \r\nРуският лидер е подчертал, че страната „ предстои да решава не малко насъщни задачи – в икономиката, в науката и технологиите, в здравеопазването, образованието и културата“ И е изтъкнал: „Това можем да постигнем само ако сме заедно. Никога не сме имали помощници и няма да имаме. Затова за нас най-важното е да сме сплотена, единна и силна команда“.Държавният глава е призовал руснаците в новогодишната нощ да произнесат най-топлите слова на совите близки и да пожелаят благополучие на страната си.   \r\n„Искрено ви желая радост и благополучие, а на нашата Родина, нашата любима Русия – успехи и просперитет. Поздравявам ви с празника, с настъпващата нова 2019 година!“, завършва приветственият адрес на Путин.   \r\nПремиерът на страната Дмитрий Медведев също се е обърнал с поздравление към руснаците и е припомнил, че те имат обичай в кръга на най-близките си приятели да си пожелаят прости и важни неща като здраве, успехи и щастие, а също и благополучие на родната страна.", "date": "2019.01.01", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2019/01/01/2607302/sport-vdigat-nagradniya-fond-na-austrelian-oupan.html", "text": "Тенис:   Откритото първенство по тенис на Австралия е с 14 процента по-висок общ награден фонд в първия за 2019 година турнир в сравнение с 2018-та. \r\nШампионите при мъжете и жените ще получат по 4.1 млн. австралийски долара. \r\nТурнирът ще се проведе между 14 и 27 януари 2019 в Мелбърн.", "date": "2019.01.01", "title": "Спорт: Вдигат наградния фонд на Аустрелиън Оупън"}
{"url": "http://www.focus-news.net/news/2019/01/01/2607299/afp-v-novogodishnata-nosht-devetima-sa-raneni-pri-nahluvane-na-kola-v-izvestna-ulitsa-na-tokio.html", "text": "Девет души са били ранени, единият от тях – сериозно, когато мъж в кола се е врязал в тълпата, празнуваща настъпването на Новата година на прочута улица в Токио, съобщават полицията и медиите от японската столица, информира  AFP . \r\nС „намерение да убива“  21-годишният Казухиро Кусакабе е нахлул в улица „Такешита“ в модния квартал на Токио „Харадзюку“. Произшествието се е случило десет минути след началото на новата 2019 година, пояснява за AFP говорител на полицията.   \r\nСпоред националната телевизия ЕнЕйчКей, Кузакабе е заявил пред полицията, че е действал като „отмъщение за смъртното наказание“ и не е дал повече обяснения.   \r\nСвидетел е съобщил пред телевизионната камера: „беше асно отвратителна сцена“.\"Видях няколко човека да падат на улицата. Когато се доближих, видях и други паднали на земята. Докато стигна до мястото, парамедиците вече бяха там и помагаха на хората.“  \r\nДруг свидетел, който управлява магазин за дрехи в района, заявява: „Шокиран съм, че подобно нещо се случва на улица Такешита“.  \r\nПолицията незабавно е отрязала улицата. От преслужбата й са съобщили за френската телеграфна агенция, че един студент, който има сериозни наранявания, се оперира. Кузакабе е арестуван с повдигнато обвинение „съмнение за опит за убийство“.  \r\nСпоред местните медии, японецът е ударил общо осем души и на един се е нахвърлил на улицата. Самата улица е била затворена за коли, тъй като в района са се събирали веселящи се хора, за да посрещнат Нова година.  \r\nУлица „Такешита“ е пълна с малки магазинчета и е известна като център на младежката култура и мода в Япония. Всеки ден тя привлича десетки хиляди туристи от страната и чужбина.   \r\nЗа разлика от други големи градове посрещането на Нова година е относително тихо събитие. Няма зрелища с фойерверки, нито централно място, където да се събират шумни пияни групи.  \r\nЯпонците предпочитат в тази вечер да са със семействата си, а след това тихо да ходят в храмовете и да се помолят за добър късмет през новата година.     Ивелина Ватова", "date": "2019.01.01", "title": "AFP: В новогодишната нощ деветима са ранени при нахлуване на кола в известна улица на Токио"}
{"url": "http://www.focus-news.net/news/2019/01/01/2607300/ekipat-na-agentsiya-i-radio-fokus-pozhelava-na-svoite-chitateli-i-slushateli-vesela-i-shtastliva-2019-g.html", "text": "Екипът на Агенция и Радио „Фокус” пожелава на своите читатели и слушатели весела и щастлива 2019 г. Пожелаваме Ви от сърце крепко здраве, много късмет, лични и професионални успехи! Нека 2019 година е мирна, успешна и плодотворна за всички! Нека има повече добри новини!  \r\nБлагодарим Ви, че и през изминалата година бяхте с нас. Четете ни редовно и през 2019 г. - ние ще бъдем с Вас и ще продължим да ви информираме бързо, точно и коректно и през новата година.", "date": "2019.01.01", "title": "Екипът на Агенция и Радио „Фокус” пожелава на своите читатели и слушатели весела и щастлива 2019 г."}
{"url": "http://www.focus-news.net/news/2019/01/01/2607301/predstoyashti-sabitiya-v-stranata-za-1-yanuari-agentsiya-fokus.html", "text": "*** \r\nОт 09.00 часа в УМБАЛСМ „Н. И. Пирогов“ ще се проведе традиционният новогодишен брифинг.  \r\n*** \r\nВ катедралата „Св. Александър Невски“ ще бъдат отслужени св. Василиева Литургия и молебен за новата 2019 г., предстояван от Българския патриарх Неофит.  \r\n*** \r\nОт 11.00 часа на градския площад „Никола Вапцаров“ ще се проведе традиционния кукерски празник.  \r\n*** \r\nВ 11.00 часа в пространството пред паметника на Антон Попов ще започнат традиционните Станчинарски игри.  \r\n*** \r\nОт 10.00 часа в храм „Св. вмца Марина“ пловдивският митрополит Николай ще оглави Архиерейска света Литургия и Новогодишен молебен.  \r\n*** \r\nОт 12.00 часа в двора на СУ „Св. св. Кирил и Методи“ ще се проведе кукерско дефиле.  \r\n*** \r\nОт 09.30 часа в храм „Св. Николай Мирликийски Чудотворец“ ще започне празнична света Литургия, възглавена от архимандрит Висарион.  \r\n*** \r\nОт 09.30 часа в Катедрален храм „Св. Николай“ ще бъде отслужена св. Василиева литургия.", "date": "2019.01.01", "title": "Предстоящи събития в страната за 1 януари (Агенция „Фокус“)"}
{"url": "http://www.focus-news.net/news/2019/01/01/2607277/prezidentat-rumen-radev-2018-a-be-godina-na-koruptsionni-skandali-i-eroziya-na-demokratichnite-prava-i-institutsii.html", "text": "2018-а бе година на корупционни скандали и ерозия на демократичните права и институции. Това каза държавният глава Румен Радев в  новогодишното си обръщение към нацията . „Минути ни делят от новата 2019 година. Повечето от нас имат щастието да я посрещнат с близките и приятелите си. Други и в този час са на работа, а стотици хиляди са далеч от родината. В изминалите месеци някои са загубили роднини и приятели. Други отново ще посрещнат празника в недоимък. Нека в тези часове и в следващата година не забравяме за тях. Когато отваряме сърцата си и подаваме ръка на слабите, получаваме от тях повече сила и смисъл, отколкото им даваме“, заяви президентът. По думите му през изминалата година не е сторено нужното, за да може 2019-а да бъде по-лесна. „Напротив: това бе година на корупционни скандали и ерозия на демократичните права и институции. Проблемите бяха отсрочвани, но не и решавани. Примирихме се със застоя и безвремието, с липсата на цели и реформи. Преглътнахме ръста на цените и ниските доходи. Зачеркнахме машинното гласуване и други идеи, гарантиращи честни избори. Продължава отстъплението на закона и справедливостта пред произвола“, подчерта президентът и добави, че тази вечер мнозина ще говорят за бъдещето си, а някои ще споделят и планове за емиграция. „Други ще пуснат и неканения гост на празничната трапеза - политиката. Но политиката не се прави на масата, а се определя и решава от усилията на милионите осъзнати личности. Вярвам, че за изминалите години българите свикнаха да дишат въздуха на свободата и няма да позволят тя да бъде ограничавана“, посочи президентът.  \r\nРумен Радев изрази убеждение, че българският народ може да излезе от всяка криза и безпътица, когато надмогне егоизма и страха и обедини усилия в името на справедливостта, законността, суверенитета и просветеното бъдеще. Според него в това е смисълът на единението и в това е бъдещето ни като народ и държава.", "date": "2019.01.01", "title": "Президентът Румен Радев: 2018-а бе година на корупционни скандали и ерозия на демократичните права и институции"}
{"url": "http://www.focus-news.net/news/2019/01/01/2607303/aktualna-patna-obstanovka.html", "text": "Информация за състоянието на републиканските пътища към 06.00 часа на 1 януари 2019 г., предоставена от  пресцентъра на Агенция \"Пътна инфраструктура\".   \r\nМетеорологична обстановка: \r\nТемпературите са в интервала от - 8° до + 5°. Времето над страната е предимно облачно. Слаб до умерен вятър духа областите Смолян, Бургас, Силистра, Варна, Пазарджик, и Шумен. Дъжд вали в района на Поморие и Айтоски проход /обл.Бургас/. Пътните настилки са предимно сухи, на места мокри, по усойните и планински райони частично заледени, обработени и проходими при зимни условия. \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници а именно: \r\nНа 01.01.2019 г. от 14 до 20 часа. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г. \r\nОбласт Стара Загора: \r\nВременно движението по АМ „Тракия“ от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nДвижение в една лента по АМ „Тракия“ от км 156 до км 157 в посока София поради ремонт на СПО в средно разделителната ивица. Временно се затваря изпреварващата лента и движението на МПС се пренасочва в активната лента за движение. Регулира се от сигналисти. Срок до 03.01.2019 г. \r\nОбласт Сливен: \r\nВременно движението в района на с. Биково от км 254+500 до км 254+750 посока Бургас се осъществява с повишено внимание поради съборена ОС /мантинела/. Участъка е сигнализиран с пътни знаци и скоростта е намалена на 110 км/ч. Срок до 03.01.2019 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС; \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на Републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян, в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян, обходен път на гр. Ловеч от  \r\nкм 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма ограничения. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 07.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в дясната лента, поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.01", "title": "Актуална пътна обстановка"}
{"url": "http://www.focus-news.net/news/2019/01/01/2607304/nimh-oblachnostta-shte-e-znachitelna-no-sled-obyad-nad-yugozapadnite-rayoni-ot-stranata-shte-ima-i-slanchevi-chasove.html", "text": "През първия ден от Новата година облачността над България ще е значителна, но след обяд над югозападните райони от страната ще има и слънчеви часове. Почти без валежи. Вятърът ще е слаб до умерен от север-североизток. Максималните температури ще са предимно между 1° и 6°. Това съобщи за  Агенция „Фокус“  дежурният синоптик Боряна Маркова от  Националния институт по метеорология и хидрология.  Атмосферното налягане ще се повиши и ще е значително по-високо от средното за месеца. \r\nНад Черноморието облачността ще е значителна, а след обяд по южното крайбрежие ще превали дъжд. Ще духа до умерен североизточен вятър. Максималните температури ще са между 4° и 7°. Вълнението на морето ще 2 - 3 бала. Температурата на морската вода е 6° - 7°. \r\nОблачността в планините ще е значителна, но само на отделни места ще превали слаб сняг. Ще духа умерен, по високите и открити части - до силен вятър от изток-североизток. \r\nМаксималната температура на височина 1200 ще е около минус 3°, на 2000 метра - около минус 7°.", "date": "2019.01.01", "title": "НИМХ: Облачността ще е значителна, но след обяд над югозападните райони от страната ще има и слънчеви часове"}
{"url": "http://www.focus-news.net/news/2019/01/01/2607309/predstoyashti-mezhdunarodni-sabitiya-za-1-yanuari-agentsiya-fokus.html", "text": "Румъния поема ротационното председателство на Европейския съюз \r\n***  20 години от въвеждане на еврото \r\n***  Словакия поема ротационното председателство на Организацията за сигурност и сътрудничество в Европа (ОССЕ) \r\n***  Папа Франциск отправя своето Новогодишно послание \r\n***  Новият изпълняващ длъжността министър на отбраната Патрик Шанахан встъпва в длъжност \r\n***  Новоизбраният президент Жаир Болсонаро встъпва в длъжност \r\n***  60 години от Кубинската революция", "date": "2019.01.01", "title": "Предстоящи международни събития за  1 януари (Агенция \"Фокус\")"}
{"url": "http://www.focus-news.net/news/2019/01/01/2607305/gd-granichna-politsiya-normalen-e-trafikat-na-vsichki-granichni-punktove.html", "text": "Нормален е трафикът на всички гранични пунктове. Това съобщиха от  ГД „Гранична полиция“ . По границите със Сърбия, Македония, Гърция, Турция и Румъния трафикът е нормален.", "date": "2019.01.01", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2019/01/01/2607306/kakvo-vliza-v-sila-ot-1-yanuari-2019-godinai.html", "text": "Новата 2019 г. носи промени в редица сфери на обществения живот. Бюджет 2019 \r\nВ сила влиза Бюджетът за 2019 г. Планираните приходи са в размер на 25.6 млрд. лв., а 23.1 млрд. от тях трябва да са от данъци. Разходите са в размер на 13.3 млрд. лв., като най-много от тях ще отидат за заплати – 5.1 млрд. лв. 80 млн. лв. са предвидени за предотвратяване и преодоляване на последиците от бедствия. Общините ще могат да разчитат на трансфери в размер на 3.7 млрд. лв. Приоритетите на Бюджет 2019 са социалната политика, образованието, отбраната и политиката по доходите. В сферата на социалната политика са предвидени 40.4 млн. лв. допълнително. Увеличението на възнагражденията на педагогическия персонал ще е средно с 20%. Минимална работна заплата – 560 лв. \r\nМинималната работна заплата от 510 лв. става 560 лв.  Размерът ѝ ще се повиши с 9,8% в сравнение с изминалата година, като за целта са отпуснати 1 млрд. лв. Минималната работна часова заплата ще бъде 3,37 лв. Предвидено е минималната заплата да продължи да се увеличава административно - на 610 лв. от 2020 г. и на 650 лв. от 2021 г. Максималният осигурителен доход се вдига от 2600 на 3000 лв. Минималният месечен размер на осигурителния доход за самоосигуряващи се за 2019 г. ще бъде 560 лв. при 510 лв. през 2018 г.  Увеличават се изискванията за възраст и осигурителен стаж при пенсиониране \r\nУвеличават се изискванията за възраст и осигурителен стаж при пенсиониране. През 2019 г. жените ще се пенсионират на навършени 61 г. 4 м. и осигурителен стаж от 35 г. 8 м. Увеличението е с по два месеца. Мъжете ще се пенсионират при навършени 64 г. 2 м., като увеличението е с 1 месец. Осигурителният им стаж ще трябва да бъде 38 г. 8 м., което е с 2 месеца повече в сравнение с 2018 г. Стойността на всяка година осигурителен стаж във формулата за изчисляване на пенсиите се увеличава от 1.169 на 1.2. Този коефициент ще се прилага при изчисляването на размерите на новите пенсии, които ще се отпускат. Увеличение на учителските заплати с 20% \r\nЗаплатите на педагогическите специалисти се увеличават с не по-малко от 20% от 1 януари 2019 година. Минималната основна работна заплата за директор на училище, детска градина и обслужващо звено става 1140 лв., на заместник-директор - 1065 лв., на педагогически специалисти - учител, ръководител ИКТ, логопед, психолог, педагогически съветник, корепетитор, хореограф, ресурсен учител, педагог, възпитател, рехабилитатор на слуха и говора, треньор по вид спорт - 920 лв., на старши учител и старши възпитател - 955 лв. И на главен учител и главен възпитател - 1005 лв. Предвидени са 39 млн. лева за увеличение на индивидуалните основни работни заплати на непедагогически персонал и съответните разходи за осигурителните им вноски за сметка на работодателя.  Заплащането на военните ще се определя от длъжността и званието \r\nОт 1 януари 2019 г. месечните възнаграждения на военнослужещите ще се определят от длъжността и присвоеното военно звание. Промяната се налага, за да има справедливо определяне на заплащането за различните длъжности в обхвата на едно и също военно звание. С промяната в заплащането се цели оптимизиране на възможностите за попълване на длъжности, за които се изисква допълнителен образователен ценз, квалификация, професионален опит. Според Министерството на отбраната това е стъпка към преодоляване на некомплекта във въоръжените сили. С промените ще има по-големи разлики във възнагражденията на отделните категории военнослужещи, като стимул за по-качествено изпълнение на функционалните задължения и за повишаване на квалификацията. НИМХ излиза от БАН \r\nНационалният институт по метеорология и хидрология (НИМХ) излиза от Българската академия на науките с цялото си имущество и в пълен състав. След 57 г. в Академията на 1 януари 2019 г. НИМХ става самостоятелно юридическо лице с бюджет в рамките на бюджета на Министерството на образованието и науката. НИМХ ще продължи да бъде националната хидрометеорологична служба на Република България. Хората с трайни увреждания над 18 години с нов вид месечна помощ \r\nОт 1 януари 2019 г. всички хора с трайни увреждания, които са над 18 години, ще имат право на нов вид месечна финансова подкрепа. Размерът на финансовата подкрепа ще зависи от степента на увреждане и ще се определя и актуализира спрямо линията на бедност в България, определена с Постановление на Министерския съвет за съответната година. За 2019 г. линията на бедност в България е 348 лв. \r\nОчакванията са, че такава финансова подкрепа ще се получава от над 600 000 души – с около 100 000 повече в сравнение с тези, които до 2018 г. са получавали добавки за социална интеграция. За хората със степен на увреждане от 50 до 70,99% месечната финансова подкрепа ще е 7% от линията на бедност или 24,36 лв. За хората със степен на увреждане от 71 до 90% нейният размер ще е 15% от линията на бедност или 52,20 лв. За хората със степен на увреждане над 90% финансовата подкрепа ще е 25% от линията на бедност или 87 лв. За хората с над 90% степен на увреждане с определена чужда помощ, които получават пенсия за инвалидност поради общо заболяване или поради трудова злополука или професионална болест, новата помощ, ще е равна на 30% от линията на бедност или 104,40 лв. Най-висок размер на финансова подкрепа ще получават хората с над 90% степен на увреждане с определена чужда помощ, които получават социална пенсия за инвалидност. За тази група новият вид месечна помощ през 2019 г. ще е 57% от линията на бедност, което прави 198,36 лв. Финансова помощ за всички сираци \r\nОт 1 януари 2019 г. държавата отпуска семейна помощ на децата без право на наследствена пенсия, с един или двама починали родители. Тя ще се предоставя на другия родител или на настойника/попечителя, който отглежда детето. Родителят или настойникът трябва да живеят постоянно в страната. За да получават новата семейна помощ, децата трябва да посещават редовно детска градина или училище. Те ще я получават до завършване на средно образование, но не повече от 20-годишна възраст. \r\nСпоред разчетите 5600 деца ще могат да се възползват от новата социална помощ. 2900 от тях ще получават помощта със сигурност. Останалите 2700 ще могат да изберат дали да им се отпуска наследствена пенсия, или новата социална помощ. 4 млн. лева допълнително ще са необходими в бюджета за следващата година за изплащане на предлаганата помощ. Отпуснатите до края на 2018 г. персонални пенсии ще продължават да се изплащат. Увеличава се цената на водата и природния газ   \r\nУвеличава се цената на водата и природния газ от 1 януари 2019 г. Природният газ поскъпва с 3,51%, като не се очаква това да се отрази на крайната цена на топлата вода и парното.  В 26 населени места цената на водата ще поскъпне с до 10 на сто. Предварителните разчети сочат, че най-голямо ще е поскъпването на ВиК услугите в Бургас – с 27 стотинки, и в София – с около 20 стотинки. Най-скъпа ще е водата в Шумен, където от новата година един кубик ще струва 3.40 лева. Над 3 лева ще е водата и в Добрич, Силистра, Варна и Враца. Единствено в Кърджали ще се отчете промяна в цената на услугата с около 1,5%.  Електронните винетки окончателно заменят хартиените стикери \r\nЕлектронните винетки влизат в сила окончателно от 1 януари 2019 г., като с това се отменят и разпоредбите за издаване на хартиени винетки. Също от 1 януари се активира и смесената електронна система за различните категории автомобили на база време и на база изминато разстояние. Винетна такса за ползване на платената републиканска пътна мрежа ще заплащат собствениците или ползвателите на автомобилите с обща технически допустима максимална маса до 3,5 тона и над 3,5 тона. Това е такса за изминато разстояние. \r\nОт 1 януари 2019 г. водачите на моторни превозни средства до 3.5 т. ще могат да ползват и уикенд винетка. Тя ще струва 10 лв. и ще важи от 12.00 ч. в петък до 23.59 ч. в неделя По-висок данък за старите автомобили   \r\nОт 1 януари 2019 г. собствениците на стари автомобили ще плащат по-висок данък. Данъкът върху леките и товарните автомобили с маса не повече от 3,5 тона ще се определя по нова формула, която включва два компонента – имуществен и екологичен. Имущественият компонент включва мощността на двигателя и годината на производство, а екологичният определя в каква степен автомобилът замърсява околната среда. Това ще увеличи данъците на по-старите коли с около 30%. За товарните автомобили с маса от 3,5 до 12 тона данъкът ще се определя в размер от 10 до 30 лева за всеки започнати 750 кг. товароносимост. Създава се агенция за медицински надзор \r\nОт 1 януари 2019 г. Изпълнителната агенция по трансплантации и Изпълнителна агенция \"Медицински одит\" се сливат в нова Агенция „Медицински надзор“. Тя ще бъде второстепенен разпоредител с бюджет към Министерството на здравеопазването, който ще осъществява регулиране и контрол на медицинските дейности. Агенцията ще осъществява функциите по контрол на трансплантациите на органи, тъкани и клетки, както и качеството на медицинското обслужване в лечебните заведения. Спазването на правата на пациентите също ще бъде обект на проверка от новата структура, а в правомощията ѝ влизат и дейности по откриване и предотвратяване на корупционни прояви и практики в болниците. Като функции на Агенцията ще преминат и осъществяваните до момента от отделните регионални здравни инспекции административни производства по регистрация на лечебните заведения за извънболнична помощ и хосписите. Кога ще почиваме през 2019 г. \r\nПървият работен ден за 2019 година е 2 януари. Денят след Нова година ще бъде почивен. Покрай официалния празник 3 март ще почиваме и на 4 март. За Великден, който се пада на 28 април, ще почиваме от 26 април (петък) до 29 април (понеделник), включително. Почивни ще бъдат и Денят на труда – 1 май (сряда), и Гергьовден - 6 май (понеделник). Няма да работим и на Деня на българската просвета и култура 24 май (петък) и на 6 септември (петък) - Денят на Съединението. За Деня на независимостта ще почиваме на 22 и 23 септември (неделя и понеделник). Ще празнуваме Коледа три дни - от 24 до 26 декември, които се падат във вторник, сряда и четвъртък.", "date": "2019.01.01", "title": "Какво влиза в сила от 1 януари 2019 година?"}
{"url": "http://www.focus-news.net/news/2019/01/01/2607310/api-ot-1-yanuari-2019-g-vliza-v-sila-elektronnata-vinetka-veche-sa-prodadeni-13-000-i-sa-konvertirani-47-000-hartieni-stikera.html", "text": "От 1 януари 2019 г. в България се въвежда електронна винетка за ползване на платената пътна мрежа. За тежкотоварните автомобили над 3,5 тона е-винетките ще са валидни до 15 август 2019 г. включително. От 16 август 2019 г. за тях се въвежда тол като съвременен начин за събиране на такси. Това съобщиха от пресцентъра на  Агенция \"Пътна инфраструктура\" .  \r\nОт началото на продажбата на е-винетки на 17 декември 2018 г., вече са купени 13 000 броя за 1,3 млн. лв. Цените на всички видове винетки остават непроменени и през 2019 г. \r\nСистемата за събиране на пътни такси е базирана на съвременни технологии, които позволяват удобни начини за плащане и осъществяване на контрол.  \r\nС влизане в сила на е-винетката отпада необходимостта да се залепва хартиен стикер на предното стъкло на пътното превозно средство. При проверка от контролните органи на пътя, шофьорите не са задължени да представят документ, удостоверяващ купена e-винетка. \r\nКонвертирането към е-винетка е препоръчително \r\nВсички хартиени винетни стикери, купени през 2018 г. и които изтичат след 1 януари 2019 г., запазват своята валидност. Шофьорите трябва да ги запазят, залепени на предното стъкло на автомобила до датата, на която изтичат.  \r\nСайтът www.bgtoll.bg дава възможност за конвертиране на валидните хартиени винетки към електронни, като операцията не е задължителна. Тя обаче се препоръчва за улеснение при пътуването. При спиране от тол контрола, шофьорите няма да се считат за нарушители, след като имат валидна винетка, залепена на стъклото. \r\nДо момента през www.bgtoll.bg са конвертирани 47 000 хартиени винетки. \r\nПокупката – стъпка по стъпка  \r\nЕлектронна винетка може да се купи чрез сайта www.bgtoll.bg, мобилно приложение и терминалите за самотаксуване в ГКПП и търговските обекти. Запазва се и традиционният начин за продажба - в брой в търговски обекти и в областните пътни управления на Агенция “Пътна инфраструктура”.  \r\nПри покупка чрез www.bgtoll.bg и на терминалите може да се плаща с кредитна и дебитна карта, а през уеб сайта е възможен и банков трансфер. Ако шофьорите изберат последната възможност, трябва да предвидят 1-2 дни, които са необходими, за да се отрази плащането в системата, както е при всички банкови плащания. \r\nНеобходимо е първо да се избере какъв продукт ще се ползва - уикенд, седмична, месечна, тримесечна или годишна  винетка за леките автомобили и дневна, седмична и месечна за тежкотоварните. За улеснение в сайта и в мобилното приложение автоматично е посочена българска националност на регистрационния номер. Чужденците, които трябва да купят електронна винетка, ще могат да го направят на още седем езика – английски , немски, руски, турски, гръцки, сръбски и румънски.  \r\nСлед избор на държавата, в която е регистриран автомобилът, за който се купува е-винетка, се въвежда регистрационният му номер. Графичният вид на символите от регистрационния номер трябва да отговаря на графичното изписване на буквите в номера, независимо дали се използва клавиатура на кирилица или на латиница. При изписването на номера се въвеждат само букви и цифри. В случай, че регистрационният номер съдържа тире, точка или интервал, те не се въвеждат. Буквените символи от регистрационния номер се изписват с главни букви.  \r\nСлед това се избира период на валидност на винетката. Системата автоматично изчислява коя е крайната дата за валидността й. Всички шофьори трябва да изберат категорията на автомобила си и да внимават за правилното вписване на регистрационния номер. Системата позволява е-винетката да бъде активирана с дата най-късно 30 дни след  момента на купуването ѝ.  \r\nПо желание може да бъде посочена електронна поща, на която да се получи обратна разписка. Не е нужно да тя да се разпечатва, нито да се носи в автомобила си, нито да се представя на контролните органи. След получаване на идентификационен номер на транзакцията за купена е-винетка, може да се изтегли файла с разписка или да се въведе електронен адрес, на който да я получи, и след това да се приключи процедурата по покупката.  \r\nВ рамките до 5 минути след купуване на винетката, тази информация ще бъде въведена в системата и всеки сам ще може да провери дали тя е валидна чрез специалния бутон “Проверка на е-винетка”. \r\nЕ-винетката е държавна такса и съответно при сгрешена транзакция или покупка, в съответните областни пътни управления трябва да бъде подадена писмена молба в свободен текст. Ако шофьорът има разпечатана разписка за покупката, това би помогнало много за бързото разясняване на случая. \r\nС един банков превод - много винетки  \r\nСистемата за купуване на електронни винетки позволява с помощта на един банков превод юридическите лица да купуват до 100 електронни винетки, при това такива, които са с различен срок на действие и за различни категории превозни средства. Целта е максимално улеснение на фирмите с голям автопарк. \r\nВзети са всички мерки за сигурността на посещаващите страницата www.bgtoll.bg. \t \r\nХората с увреждания ще продължат да ги получават безплатно  \r\nХората с увреждания могат да подадат заявление-декларация за получаване на безплатна електронна винетка лично в дирекция “Социално подпомагане” по настоящ адрес, с писмо чрез лицензиран пощенски оператор или по електронен път съгласно Закона за електронния документ и електронните удостоверителни услуги.  \r\nПо информация от Министерството на труда и социалната политика подаването на заявленията може да започне от 2 януари 2019 г. \r\nДирекциите „Социално подпомагане” обработват и одобряват документите в 7-дневен срок от подаването им. \r\nАгенцията за социално подпомагане ще изготвя и предоставя по електронен път чрез защитен канал на Агенция „Пътна инфраструктура” дневна заявка по образец за издаване на безплатни годишни електронни винетки.  \r\nВ срок до края на работния ден, следващ деня на получаване на дневната заявка, Агенция “Пътна инфраструктура” ще издава безплатна годишна електронна винетка със срок на валидност една година. Няма да е необходимо хората с увреждания да ходят втори път до дирекциите “Социално подпомагане”.  \r\nПлащане на компенсаторна такса спестява акт за нарушение \r\nПри проверка специализираните мобилни екипи на Националното тол управление ще установяват на първо място дали има валиден хартиен винетен стикер на предното стъкло на автомобила. Ако такъв липсва, ще се прави проверка в системата за валидна електронна винетка. \r\nАко няма валидна електронна винетка, тогава на нарушителя ще му бъде предложено да заплати компенсаторна  - така ще може да довърши спокойно пътуването си в рамките на деня и ще му бъде спестено налагане на акт за установяване на административно нарушение. Компенсаторната такса може да бъде платена на място само с дебитна или кредитна карта и е съответно: 70 лева за лек автомобил до 3,5 тона; 125 лева за тежкотоварен камион от 3,5 до 12 тона; и 175 лева за тировете над 12 тона. При заплащане на компенсаторна такса на водача се издава документ, с който да удостовери плащането при последваща проверка на пътя. \r\nАко не бъде платена компенсаторната такса на място при тол контрола, тя ще може да бъде погасена по банков път, както и в пунктовете за продажба  – в брой или чрез картово разплащане. На ГКПП ще бъде възможно и плащане в брой, отчитайки че автомобилът не може да напусне страната в противен случай. При проверка от служителите на МВР няма да може да бъде плащана компенсаторна такса на място.  \r\nСлед заплащане на компенсаторна такса пътуването ще може да продължи без купена винетка, но до края на астрономическия ден. На следващия ден липсата й отново ще се смята за нарушение.  \r\nАко водачът откаже да плати на място компенсаторна такса и оспори нарушението, му се съставя акт за установяване на административно нарушение. За да продължи пътя си в този случай, ще трябва да плати стойността на най-евтината винетка за съответната категория автомобили – уикенд винетка за 10 лева за леките коли и седмична винетка за тежкотоварните автомобили. Плащането отново е само с дебитна или кредитна карта  \r\nВ случай, че водачът не плати компенсаторната такса в 14-дневен срок, влиза в сила наказателно постановление, в резултат на което нарушителите ще дължат глоба – за леките автомобили тя е 300 лева, а за тежкотоварните автомобили над 3,5 тона е 1800 лв.", "date": "2019.01.01", "title": "АПИ: От 1 януари 2019 г. влиза в сила електронната винетка, вече са продадени 13 000 и са конвертирани 47 000 хартиени стикера"}
{"url": "http://www.focus-news.net/news/2019/01/01/2607308/afp-kim-chen-un-preduprezhdava-severna-koreya-mozhe-da-promeni-taktikata-si.html", "text": "Северна Корея може да промени подхода си, ако САЩ продължи със санкциите за нейната ядрена програма. Това е обявил лидерът на държавата Ким Чен-ун в новогодишното си слово, съобщава  AFP . Той е предупредил, че, ако продължат „санкциите и натиска върху нашата република, може би няма да имаме друг шанс освен да потърсим нов начин да защитим суверенитета и интересите си“. \r\nФренската телеграфна агенция коментира, че той прави намек за срещата на върха между него и Доналд Тръмп в Сингапур през юни, след която бе обявено, че двамата са имали „плодотворни разговори“ и „са обменили конструктивни идеи“.   \r\nТогава те подписаха твърде неясна декларация за денуклеаризация на Корейския полуостров, но без никакъв прогрес, тъй като Пхенян и Вашингтон спорят за това какво означава този термин.   \r\nСеверна Корея е обект на множество санкции от страна на Съвета за сигурност на ООН откакто обяви своите програми за ядрени и балистични оръжия.  Страната е провела шест атомни опита и изстреля ракети, които могат да достигнат до цялата континентална територия на САЩ.   \r\n\"Аз съм готов да седна с американския президент по всяко време в бъдеще и да положим усилия с всички сили да постигнем резултат, който да бъде одобрен от международната общност“. Това е заявил Ким в новогодишното си телевизионно обръщение към нацията. \r\nНо е направил и уговорката, че САЩ и Южна Корея повече не трябва да провеждат съвместни военни учения, тъй като те са „източник на напрежение“. След срещата в Сингапур броят на подобни учения значително намаля. \r\nСеул и Вашингтон са обвързани в съюз за сигурност, а САЩ са стационирали 28,500 военни в Южна Корея, за да я пазят срещу северния й съсед, който нахлу в нея през 1950 година.   Ивелина Ватова", "date": "2019.01.01", "title": "AFP: Ким Чен-ун предупреждава: Северна Корея може да промени тактиката си"}
{"url": "http://www.focus-news.net/news/2019/01/01/2607311/sofiya-v-patriarsheskata-katedrala-sv-aleksandar-nevski-shte-bade-otsluzhena-sv-vasilieva-liturgiya.html", "text": "На 1 януари (вторник), Нова Година, Православната църква чества празника Обрезание Господне и прославя един от стълбовете на православната вяра, св. Василий Велики - Василовден. По този повод в патриаршеската катедрала \"Св. Александър Невски\" ще бъде отслужена св. Василиева Литургия, предаде репортер на  Агенция \"Фокус\" . След светата Литургия ще бъде отслужен молебен за Новата 2019 г., предстояван от Негово светейшество Българския патриарх и Софийски митрополит Неофит.   \r\nНикола ПEТКОВ", "date": "2019.01.01", "title": "София: В патриаршеската катедрала \"Св. Александър Невски\" ще бъде отслужена св. Василиева Литургия"}
{"url": "http://www.focus-news.net/news/2019/01/01/2607316/api-ot-1400-ch-do-2000-ch-se-spira-dvizhenieto-na-kamionite-nad-12-tona-po-avtomagistralite-i-nay-natovarenite-patishta.html", "text": "Oт 14.00 ч. до 20.00 ч. се спира движението на камионите над 12 тона по автомагистралите и най-натоваренитe пътища. Това съобщиха от пресцентъра на  Агенция „Пътна инфраструктура“  (АПИ). Целта е повишаване на безопасността и увеличаване на пропускателната способност на инфраструктурата в първия ден от Новата година. Шофьорите трябва да тръгват на път с автомобили подготвени за зимни условия, да карат внимателно и със съобразена скорост, да не предприемат рискови изпреварвания и да спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на движението. \r\nАгенция „Пътна инфраструктура“ апелира шофьорите да карат разумно, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата. \r\nОграничено ще е преминаването на камионите над 12 тона по следните участъци от републиканската мрежа: \r\n- автомагистралите; \r\n- път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; \r\n- път I-1 - от Благоевград до ГКПП „Кулата“; \r\n- път I-4 п. в. „Коритна“ - Велико Търново - Шумен; \r\n- път I-5 Русе - Велико Търново; \r\n- път I-8 ГКПП „Калотина“ - София; \r\n- път I-9 Варна - Бургас; \r\n- път II-18 Околовръстен път на град София; \r\n- път II-99 Бургас - Царево. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nЗа улеснение на трафика през Владая и повишаване на пътната безопасност през светлата част от денонощието ще има две ленти за влизащите в София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. \r\nКарта с временната организация на движението по участъците от републиканската пътна мрежа в празничните дни в приложения линк -  .", "date": "2019.01.01", "title": "АПИ: Oт 14.00 ч. до 20.00 ч. се спира движението на камионите над 12 тона по автомагистралите и най-натоваренитe пътища"}
{"url": "http://www.focus-news.net/news/2019/01/01/2607313/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Сенатор Елизабет Уорън обяви, че ще се кандидатира за президент от демократите, пише авторитетното издание  The New York Times . \r\nСенаторът Елизабет Уорън, демократ от Масачузетс и остър критик на големите банки и нерегулирания капитализъм, влезе в надпреварата за президент на САЩ в понеделник, превръщайки се в първия голям кандидат във вероятно дългата и оспорвана надпревара за първичните избори, белязана от идеологическо и поколенческо разделение в Демократическата партия в опит да победи президента Тръмп. \r\n\"Прекарала съм кариерата си, за да разбера, защо обещанието за Американската мечта  работи за някои семейства, но други, които работят също толкова усърдно, изпадат през пукнатините в икономическата ни система\", казва Уорън във видеото, с което обявява кандидатурата си. \"И това, което открих, е ужасяващо: това не са пукнатини, това са капани. Американската средна класа е атакувана. \" \r\n\"Но тази мрачна реалност не трябва да бъде нашето бъдеще - продължава тя. „Можем да накараме нашата демокрация да работи за всички нас. Можем да накараме икономиката ни да работи за всички нас. \" \r\nНадпреварата за номинация от демократите за 2020 г. е с много широко отворени врати, като партията няма лидер и няма очевидни фаворити. След междинните избори, на които много жени, либерали, представители на малцинствата и млади демократи спечелиха, най-вероятно ще бъде водена борба на първичните избори и каузите през следващата година не само кой е най-прогресивният кандидат, но и коя комбинация от идентичности трябва да бъде представена  в следващия кандидат. \r\nЕлизабет Уорън, 69-годишна, е сред най-известните демократи, които искат да поемат поста на Тръмп, който вече е обявил кампанията си за преизбиране, но тя също е изправена пред предизвикателства: неотдавнашното противоречие около претенциите й за наследството на индианците, скептицизъм от страна на установените водещи фигури в партията и липса на опит в президентска надпревара. \r\nДвама потенциални кандидати, които са се кандидатирали преди, бившият вицепрезидент Джоузеф Байдън младши и сенаторът Бърни Сандърс, гледат към изборите през 2020 и се очаква да разкрият плановете си тази зима. Но и двамата носят политическо бреме и ще бъдат в края на 70-те си години на изборите през 2020 г. и много демократи казват, че искат ново лице като следващ кандидат. \r\n*** Доналд Тръмп заяви, че администрацията му никога не се е отказвала от бетонна стена на границата с Мексико, пише американското електронно издание  The Hill \r\nВ понеделник Тръмп заяви, че неговата администрация не се е отказала от концепцията за изграждане на бетонна стена по протежение на американско-мексиканската граница, ден след като напускащият го началник на кабинета Джон Кели каза, че Белият дом отдавна се е отказал от идеята за “ масивна бетонна стена. \" \r\nТръмп пише в социалната мрежа \"Туитър\", че \"изцяло  бетонната стена никога не е отпадала, както беше съобщено от медиите\". Интервюто на Кели в Los Angeles Times бе публикувано в неделя сутринта. \r\nПрезидентът също така повтори предложението си граничната стена да бъде направена с материали, през които се вижда. \r\n\"Някои райони ще бъдат с бетонни ограждения, но експертите от граничната охрана предпочитат стената,през  която се вижда (като по този начин има възможност да се види какво се случва от двете страни)\", добавя Тръмп. \"Има смисъл за мен!\" \r\nКели, който напуска администрацията в началото на новата година, заяви пред Лос Анджелис Таймс, че митническите и граничните служители са му казали по време на кратката си работа като министър на вътрешната сигурност, че в някои райони се нуждаят от физически бариери, но до голяма степен посочват желанието си за нови технологии и допълнителен персонал. \r\n*** Среднощен президентски указ изпрати командващият 2-ра турска армия армейски генерал Метин Темел за началник на Инспекционното управление на ГЩ, пише  вестник „Джумхуриет” .  \r\nСъс същия указ командирът на 4-та бригада Командос в Тунджели бригаден генерал Мустафа Барут, отива също на инспекторска длъжност – началник на Инспектората на 3-та турска армия.  \r\nГенерал Метин Темел се „прочу” сред обществеността с нетипичното за военен поведение по време на кампанията за президентските избори на 24 юни, като шумно аплодира тогавашния държавен глава и кандидат за следващ мандат Реджеп Тайип Ердоган. Това предизвика гнева на основната опозиционна Народнорепубликанска партия (НРП), а нейният кандидат-президент Мухарем Индже се закани „да му скъса пагоните”. \r\nПоследните информации са, че досегашният командващ 2-ра армия е изпаднал в сериозни противоречия по някои въпроси с началника на ГЩ армейски генерал Яшар Гюлер и министъра на националната отбрана Хулуси Акар (предишен началник на ГЩ, сега – армейски генерал от резерва – бал. на „Фокус”). \r\nОсвен това, като командващ 2-ра армия армейски генерал Метин Темел ръководеше последната трансгранична операция на турските въоръжени сили в Сирия, известна на обществеността като „Маслинова клонка”. В тази операция активно участва и 4-та бригада Командос с постоянна дислокация в Тунджели; респективно досегашният неин командир - бригаден генерал Мустафа Барут. \r\n*** „Времето не спира за никого, а сезоните продължават да се променят“, така започва новогодишното приветствие на китайския лидер, съобщава  Global Times .  Ето част от него : \r\n\"2018-та беше една пълна година. Въпреки всякакви рискове и предизвикателства, ние успяхме да придвижим нашата икономика по пътя на високото качество, ускорихме смяната на стари техники на растеж с иновационни. Запазихме главните икономически показатели на предвидените нива. Национални стратегии, като координирано развитие на региона Пекин-Тиендзин-Хъбел, развитието на Икономическия пояс на река Яндзъ, изграждането на Голямата зона \"Гуандун-Хонконг-Макао\" се изпълняват с бързи темпове. Постигнахме всичко това, благодарение на усърдната работа на хората от всички етнически групи в Китай.  \r\nПрез изминалата година обединените усилия на китайското манифактурно производство, китайската иновативан мисъл и китайското строителство продължават да променят лицето на страната.  \r\nУспешно стартирахме проекта „Чангъ-4“. Нашият втори самолетоносач направи първото си пътуване, а сателитната ни система BeiDou Satellite Navigation System вече е глобална.   \r\nНаправихме огромни стъпки за преодоляване на бедността през изминалата година. Нови 125 бедни окръга с над 10 милиона селски жители са изкарани от зоната на бедността.   \r\nПрез 2018 отбелязахме 40 години от началото на реформата и отварянето на Китай. Започнахме над 100 основни мерки за реформата, проведохме първото Международно изложение за внос в Китай и започнахме изграждане на пилотна свободна зона в Хайнан. Реформата в Китай никога няма да спре, а нейните врати ще се отварят все по-широко.    \r\nПрез 2019 ще отбележим 70 години от създаването на Китайската народан република. Нашата страна извървя бодливи пътища през тези години.", "date": "2019.01.01", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/01/2607312/v-umbalsm-n-i-pirogov-shte-se-provede-novogodishen-brifing.html", "text": "По традиция в УМБАЛСМ \"Н. И. Пирогов\" ще се проведе новогодишен брифинг. Това съобщиха от пресцентъра на  лечебното заведение . Брифингът ще започне от 9.00 часа в болницата.", "date": "2019.01.01", "title": "В УМБАЛСМ \"Н. И. Пирогов\" ще се проведе новогодишен брифинг"}
{"url": "http://www.focus-news.net/news/2019/01/01/2607314/blagoevgrad-v-dvora-na-su-sv-sv-kiril-i-metodiy-simitli-shte-se-provede-kukersko-defile.html", "text": "В двора на СУ „Св. св. Кирил и Методий“ – Симитли ще се проведе кукерско дефиле в първия ден от 2019 г. Това съобщиха за  Радио „Фокус“ – Пирин  от Община Симитли. То ще започне от 12.00 часа. От общината уточниха, че дефилето на 1 януари е една от дългогодишните традиции за общината. Дефилето ще започне от улицата под училището, а всички ще могат да се насладят от близо на костюмите и персонажите в двора на гимназията в Симитли, където всяка група ще се представи. \r\nЛивия НИНОВА", "date": "2019.01.01", "title": "Благоевград: В двора на СУ „Св. св. Кирил и Методий“ – Симитли ще се проведе кукерско дефиле"}
{"url": "http://www.focus-news.net/news/2019/01/01/2607315/denyat-1-yanuari-v-balgarskata-istoriya.html", "text": "Днес е Нова Година. Православната църква отбелязва Васильовден. \r\nНа тази дата през 2007 г. влиза в сила поредното разширяване на ЕС: България и Румъния се присъединяват към Европейския съюз. Българският, румънският и ирландският език стават официални езици на Европейския съюз, заедно с още 20 езика. Словения става тринадесетата страна, която въвежда еврото. \r\nНа 1 януари са родени: писателят Николай Райнов, поетът Пейо Яворов, писателят Алеко Константинов, един от ръководителите на Априлското въстание Тодор Каблешков и др. \r\nНа тази дата умират: писателят Николай Дончев и политикът Добри Петков .  \r\n2007 г. \r\nБългария и Румъния стават официално членове на Европейския съюз. \r\nНа 1 януари знамето на България и на ЕС е издигнато пред паметника на Незнайния воин в София. Присъстват председателят на Европейския парламент Жозеп Борел, еврокомисарят по въпросите на разширяването Оли Рен, както и румънският външен министър Михай Ръзван Унгуряну. Министърът по въпросите на европейската интеграция на България Меглена Кунева заема поста еврокомисар по защитата на потребителите. От страна на Румъния Леонард Орбан е назначен на поста еврокомисар по въпросите на мултилингвизма. Присъединяването на България и Румъния се смята за завършек на петото разширяване на Европейския съюз, което започва през 2004 г. В резултат на което населението на ЕС достига 493 млн. души, а икономиката се превъръща най-големия общ пазар в света. \r\n1999 г. \r\nВ България влиза в сила новото административно деление на страната, като се връщат 28-те бивши окръзи под името “области”. \r\n1977 г. \r\nС Указ на Държавния съвет (ДС) от 1 януари 1977 г. е създаден Държавен комитет по туризма с предмет на дейност: да организира, ръководи и осъществява международния и вътрешен стопански туризъм. \r\n1976 г. \r\nВ София се създава Художествен комбинат за монументални изкуства. \r\n1976 г. \r\nВ Стара Загора се открива Висшият институт по зоотехника и ветеринарна медицина. \r\nПрез 1995 г. на базата на Висшия институт по зоотехника и ветеринарна медицина – Стара Загора, и Висшия медицински институт – Стара Загора, се създава Тракийският университет. \r\n1976 г. \r\nСъздаден е Национален музей на българската литература. Негови филиали стават къщите-музеи в София на Иван Вазов, Петко и Пенчо Славейкови, Пейо Яворов, Христо Смирненски, Никола Вапцаров, Николай Хрелков, Димитър Димов и къщи-музеи в провинцията. \r\n1975 г. \r\nВ България е въведен пощенски код за автоматизирана обработка на пощенските пратки. \r\n1973 г. \r\nВ Габрово е открит Национален музей на образованието. Той е научен и културно-просветен институт, създаден да издирва, събира, проучва и опазва писмени и веществени паметници на българското образование и да показва развитието му в миналото и на съвременния етап. Музеят е разположен в източната част на историческата сграда на Априловска гимназия, построена през 1873 г. и обявена за паметник на културата през 1979 г. Пред сградата се намира паметникът, а в двора – гробът на идеолога на новобългарското образование – Васил Евстатиев Априлов. Музейният фонд наброява над 60 000 архивни единици. \r\n1969 г. \r\nОснован е Републикански център за ТНТМ (Техническо и научно творчество на младежта). \r\n1966 г. \r\nЗапочва да излиза вестник “Поглед” – издание на Съюза на българските журналисти. \r\n1960 г. \r\nБългария установява първите си международни фототелеграфни връзки (със СССР и Унгария). \r\n1949 г. \r\nСъздадено е българското държавно издателство за селскостопанска литература “Земиздат”. Издава селскостопанска литература и учебници за висшите и средните селскостопански учебни заведения. \r\n1948 г. \r\nСъздаден е Централният куклен театър. \r\n1948 г. \r\nСъздадена е Българска инвестиционна банка – специализиран банков институт за финансиране на капиталните вложения. От 1 януари 1967 г. БИБ се влива в БНБ. \r\n1948 г. \r\nКомитетът за наука, изкуство и култура (КНИК) с председател Вълко Червенков  започва своята дейност. Съществуването му е основано на Конституцията от 1947 г. Той е нов орган за ръководство на научните и културните институти в България в духа на разбиранията на БРП (к). \r\n1918 г. \r\nОткрит е Медицински факултет на Софийския университет. \r\n1912 г. \r\nВ България са открити Министерство на търговията, промишлеността и труда, Министерство на земеделието и държавните имоти, Министерство на обществените сгради, пътищата и благоустройството и Министерство на железниците, пощите и телеграфите. \r\n1909 г. \r\nПодписан е обединителен протокол между БРСДП (ш. с.) и БСДС “Пролетарий”. Общият им конгрес през юли същата година образува БРСДП (обединена) с орган в. “Работническа България”. \r\n1901 г. \r\nВ София потегля първият електрически трамвай. \r\n1898 г. \r\nВлиза в сила Търговският закон, който отменя османските – Търговски закон от 1850 г. и Търговски процесуален закон от 1862 г. Той се опира на унгарските Търговски закони от 1875 г. и на Закона за менителниците от 1876 г. и на румънския Търговски закон от 1887 г., който копира италианския Търговски закон от 1883 г. \r\n1898 г. \r\nИзлиза първи брой на вестник “България”, орган на либералите на Драган Цанков. \r\nНедоволни от изборните резултати от май 1884 г., привържениците на Драган Цанков напускат Либералната партия и образуват нова политическа партия, която от 1899 г. се нарича Прогресивнолиберална. От 11 до 13 декември 1899 г. либералите на Драган Цанков провеждат свой конгрес в София и приемат името Прогресивнолиберална партия. Основни принципи на партията стават народен суверенитет, спазване на Търновската конституция и “неразривна дружба” с Русия. \r\n1880 г. \r\nУчреден е първият български орден “За храброст”, с който се награждава за проявено мъжество и героизъм пред врага само във време на война. \r\n1878 г. \r\nПо време на Руско-турската война (1877-1878 г.) започват боевете в околностите на София. Руски части овладяват изоставените от турците Арабаконашки позиции. \r\n1875 г. \r\nВъв Виена е отпечатана първа книжка на педагогическото списание “Педагогическа книжница”. \r\n1874 г. \r\nВ Букурещ започва да излиза списание “Ступан”, редактирано от Димо Хранов. То има научнопопулярен характер и според програмата си “ще са занимава изключително със земеделието, скотовъдството, копринарството, пчеларството, съдружаванието, домошната економия, въобще със ступанството”. \r\n1867 г. \r\nСъставен е “Привременен закон за народните горски чети за 1867 лято” – програмен документ на Георги Раковски, в който се развива идеята за освобождаване на България чрез въстание, подготвено от едно Върховно народно българско тайно гражданско началство. “Привременният закон” представлява най-цялостната обосновка на четническата тактика в българското националноосвободително движение. На тази дата са родени: \r\n1951 г. \r\nРоден е Траян Марков Марковски – български юрист. \r\n1932 г. \r\nРоден е Димитри Иванов – български журналист, публицист, преводач. \r\n1931 г. \r\nРоден е Първан Рангелов Стефанов – български поет и драматург. \r\n1926 г. \r\nРоден е Добрин Спасов (Д. С. Илиев) – български философ. \r\n1923 г. \r\nВ село Лесидрен, Ловешко, е роден режисьорът Въло Радев (1923 - 2001). Участва във Втората световна война срещу Германия като адютант на помощник-командира на X-и Пехотен полк. Раняван е на 31 март 1945 г. Оператор, режисьор и сценарист на 14 български филма, сред които \"Крадецът на праскови\", \"Цар и генерал\", \"Осъдени души\", \"Адаптация\" и др. Носител на редица награди. \r\n1910 г. \r\nВ Шумен е родена художничката Бронка Гюрова-Алшех (1910 - 1995). Завършва Художествената академия в София, специализира в Белгия. Омъжена за художника Елиезер Алшех. През 1951 г. напуска България със семейството си, пребивава в Италия, и от 1952 г. се установява в Буенос Айрес, Аржентина. Работи в областта на живописта и декоративно-приложното изкуство. Умира в Буенос Айрес на 5 юни 1995 г. \r\n1906 г. \r\nРоден е Васил Николов Бакърджиев – ветеран на българското филмово производство. \r\n1904 г. \r\nРоден е Кирил Кръстев Кръстев – български изкуствовед, есеист, литературен критик, кинокритик, публицист и научен популяризатор. \r\n1898 г. \r\nВ ловешкото село Калейца е роден писателят Ламар - псевдоним на Лалю Маринов Пончев (1898 - 1974). Участва в Първата световна война, след войната е близък с Гео Милев и Христо Ясенов. След 9 септември 1944 г.  е редактор на списание \"Български воин\" и \"Турист\", на вестник \"Ехо\" и др. Автор на \"Арена\", \"Железни икони\", \"Запад - Изток\", \"Светло и сред нощ\", \"От изгрев до залез\" и т.н. \r\n1893 г. \r\nВ Казанлък е роден генерал-лейтенант Васил Бойдев (1893 - 1983). Командващ Въздушните войски от 1936 до 1941 г. и командващ Пета Армия от 1941 до май 1944 г. Един от героите на сраженията със съглашенците край Охридското езеро през 1916 - 1917 г. На негово име е наречено Бойдево, село Пещани, Охридско, където офицерът воюва през двете световни войни. През 1941 г. при сключване на споразумение и протокол за навлизане на немските войски в България, преговорите са водени от ген. Васил Бойдев с щаба на Дванадесета немска армия през януари в Синая, Румъния. Уволнен е от войската през 1944 г. Умира в Троян на 23 април 1983 г. \r\n1889 г. \r\nВ село Кесарево, Великотърновско, е роден Николай Райнов (1889 - 1954). Български писател, художник, изкуствовед, енциклопедист, академик (от 1945 г.). Завършва Духовната семинария, следва философия в Софийския университет. Участва в Първата световна война като военен кореспондент към 9-та плевенска дивизия, заела участък от отбранителната линия на Южния фронт, известен като Дойрански. Автор е на много скици и рисунки на военна тематика, част от тях - издадени и като пощенски картички по време на войната. Първата му книга е „Богомилски легенди“ (1912). \r\nАвтор е на трудове в областта на културологията, теософията, историята на изобразителното изкуство, фолклор, етнография, изкуство, литература, пише поезия, белетристика, статии в периодичния печат. Проучва много паметници на културата, материалите от които публикува. Дописен член е на Българския археологически институт. Един от първите изследователи на богомилството. \r\nПроизведения: \"Светите братя\", \"Книга за царете\", \"Богомилство и богомили\",  \"Между пустинята и живота\", \"Видения из древна България\", \"Очите на Арабия\", \"Великият цар Симеон Велики и неговото дело\", \"Книга на загадките. Притчи и сказания\" и мн.др. \r\n1878 г. \r\nВ Чирпан е роден поетът Пейо Яворов - псевдоним на Пейо Тотев Крачолов (1878 - 1914). Редактор е на различни издания, свързани с македоно-одринското революционно движение - „Дело“, „Свобода или смърт“, „Автономия“, „Илинден“. Първата му публикувана творба е стихотворението „Напред“ във вестник „Глас македонски“. Четник е на Яне Сандански, един от най-дейните сподвижници на Гоце Делчев и негов пръв биограф — „Гоце Делчев“ (1904). На Кюстендилския конгрес на ВМОРО е избран за допълнителен член на Задграничното представителство на ВМОРО. \r\nПри избухването на Балканската война (1912) е доброволец в Македоно-одринското опълчение и оглавява партизанска чета №15, съставена от 9 души. Придвижва се по долината на река Места и излиза на Бяло море при Кавала. Награден е с кръст „За храброст“. \r\nПрез 1901 година издава първата си стихосбирка „Стихотворения“, чието второ издание е от 1904 г. \r\nАвтор е на: \"Македония\", \"Гоце Делчев\", \"Подир сенките на облаците\", \"В полите на Витоша\", \"Хайдушки песни\", \"Две хубави очи\", \"Заточеници\", \"Евреи\", \"Градушка\", \"Ще бъдеш в бяло\", \"Сенки\", \"Две души\", \"Обичам те!\", \"Арменци\", \"Маска\", \"Песента на човека\", \"Стон\", \"Честит е\", \"Калиопа\", \"Напред\", \"Когато гръм удари,как ехото заглъхва\", \"Хайдушки копнения\". \r\n1866 г. \r\nРоден е Васил Тодоров Ковачев – български естественик. \r\n1863 г. \r\nВ Щип (дн. Македония) е роден академик Любомир Милетич (1863 - 1937). Милетич е сред най-големите български интелектуалци от края на ХІХ - началото на ХХ век. Филолог, общественик, езиковед, един от най-изявените деятели на Македонския научен институт (МНИ). Председател на МНИ от 1928 до смъртта си през 1937 г. Професор в Софийския университет по славянска филология. През 1926 г. става председател на Българското книжовно дружество (Българска академия на науките). \r\nАвтор е на: \"За Тракия\", \"Родна Тракия\", \"В Македония и Одринско, Западна Тракия и договорът за мир в Ньой\", \"История на Гюмюрджинската република\", \"Разорението на тракийските българи през 1913 година\" и др., както и на публикации и доклади, свързани с трагедията на тракийските българи през 1913 г. Автор е още на: \"Документи за противобългарските действия на сръбските и на гръцките власти в Македония през 1912 - 1913 г.\" (1929), \"Свищовски дамаскин. Новобългарски паметник от XVIII век\", \"Седмоградските българи и техният език\" (1926), \"Движението отсам Вардара и борбата с върховистите по спомени на Яне Сандански, Черньо Пеев, Сава Михайлов, Хр. Куслев, Ив. Анастасов Гърчето, Петър Хр. Юруков и Никола Пушкаров\", \"Старото българско население в Североизточна България\" (1902) и др. \r\n1863 г. \r\nВ Свищов е роден писателят Алеко Константинов, с псевдоним Щастливеца (1863 - 1897). Завършва право, работи като съдия и прокурор в софийски съдилища. Развива активна обществена дейност - училищен настоятел, член на Върховния македонски комитет, на настоятелството на дружество „Славянска беседа“, на Българското народообразователно дружество, на Комисията за насърчаване на местната индустрия, на Дружеството за насърчаване на изкуствата, на Музикалното общество, на Театралния комитет. \r\nПо негова инициатива се създава първото туристическо дружество в България, което поставя началото на организирания туризъм с изкачването на Черни връх, на 27 август 1895 г. \r\nАвтор е на \"До Чикаго и назад\", \"Бай Ганьо\", фейлетони, пътеписи и др. Превежда на български език произведения на Пушкин, Лермонтов, Некрасов и др. \r\nЧлен е на Демократическата партия на Петко Каравелов. Убит е при неуспешен атентат срещу съпартиеца му Михаил Такев край пазарджишкото село Радилово. \r\n1851 г. \r\nВ Копривщица е роден Тодор Каблешков (1851 - 1876). Деец на българското национално-освободително движение, един от ръководителите на Априлското въстание (1876) в Панагюрски революционен окръг. \r\n1862 г. \r\nСъс султански берат за водач на българската униатска църква е назначен свещеник Петър Арабаджийски (1820-1874 г.). \r\n1861 г. \r\nИларион Макариополски и Авксентий Велешки отправят към българския народ послание, с което призовават да се съхранят устоите на православието и да се отхвърли “зловредната уния”. На тази умират: \r\n1988 г. \r\nУмира Николай Дончев (Николай Дончев Джаров) – български писател франкофон. \r\n1982 г. \r\nУмира Моско Москов Москов – български ветеринарен лекар – анатом, хистолог и ембриолог. \r\n1932 г. \r\nУмира Добри Петков Петков – български политик, полковник (1895 г.). Завършва Военното училище в София (1880 г.). Командир е на рота в Сръбско-българската война (1885 г.). Член е на Народнолибералната (стамболовистка) партия. Народен представител (1903-1908 г., 1911-1919 г.). Председател е на ХIII НС (1907-1908 г.). Участва в Балканската война в състава на Кърджалийския отряд (1912-1913 г.). Министър е на обществените сгради, пътищата и благоустройството (1913-1918 г.). Арестуван (ноември 1919 г.) и осъден на доживотен затвор като един от виновниците за Втората национална катастрофа. Амнистиран е (юни 1924 г.). Редактор е на в. “Свобода” (1886-1899 г. ). Издава в. “Нов век” (1899-1916 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE \r\nИсторически архив на Агенция “Фокус” - отдел “Архив и бази данни” и други.;", "date": "2019.01.01", "title": "Денят 1 януари в българската история"}
{"url": "http://www.focus-news.net/news/2019/01/01/2607318/denyat-1-yanuari-v-svetovnata-istoriya.html", "text": "Днес е Нова Година. На таза дата през 45 г. пр.н.е. Юлианският календар влиза в сила за първи път. През 990 г. Киевска Рус приема Юлианския календар. През 1583 г. е първият ден от Григорианския календар в Холандия и Фландрия. През 1622 г. Папската канцелария приема 1 януари за начало на годината (дотогава начало на годината е 25 март). През 1700 г. в Русия е въведен Юлианският календар. \r\nНа тази дата през 630 г. Пророкът Мохамед се запътва с армия към Мека, която завладява, без да пролее капка кръв. \r\nНа 1 януари 1259 г. Михаил VIII Палеолог е обявен за съимператор на Никея със своя подопечник Йоан IV Ласкарис. На тази дата през 1905 г. официално е открита Транссибирската магистрала. През 1909 г. за първи път започва изплащането на пенсия във Великобритания. През 1970 г. възрастта за пълнолетие в Англия е намалена от 21 на 18 години. \r\nНа 1 януари 1925 г. в Норвегия столицата Християния е преименувана на Осло. \r\nПрез 1947 г. Британската и американската окупационна зона в Германия, след Втората световна война се обединяват в Бизония, която по-късно става Федерална република Германия. \r\nПрез 1948 г. Британските железопътни линии са национализирани. \r\nНа 1 януари са родени: американският писател Джеръм Дейвид Селинджър, написал \"Спасителят в ръжта\"; директорът на ФБР Джон Едгар Хувър. \r\nНа 1 януари умират: германският физик Хайнрих Рудолф Херц който експериментално доказва наличието на теоретично обоснованите от Джеймс Максуел електромагнитни вълни и е откривател на фотоволтаичния ефект и др. \r\n2018 г.  \r\nЗа първи път в Саудитска Арабия и Обединените арабски емирства е въведен данък върху добавената стойност (ДДС). \r\n2018 г.  \r\nДевет затворници загиват, а 14 са ранени при бунт в затвор в бразилския щат Гояс. По време на безредиците 106 лишени от свобода бягат от затвора.  \r\n2018 г.  \r\nПри протести в Иран загиват 12 души в цялата страна, включително и в новогодишната нощ. Въоръжените протестиращи се опитват да превземат полицейски участъци и военни бази, но срещат отпор от силите за сигурност. \r\n2017 г.  \r\nПортугалският политик и дипломат Антонио Гутерис става генерален секретар на ООН, замествайки южнокорейския Бан Ки-мун. \r\n2017 г.  \r\nКим Чен Ун, лидер на Северна Корея, обявява, че страната е близо до разработването на междуконтинентална балистична ракета. \r\n2017 г.  \r\nНорвежката църква официално престава да бъде държавната църква в Норвегия след почти 500 години. \r\n2016 г. \r\nСделката за свободна търговия между ЕС и Украйна официално влеза в сила. Събитието съвпада с налагането на хранително ембарго на Украйна от страна на Русия. \r\n2016 г. \r\nКитай официално слага край на десетилетната си политика за едно дете в семейство. Семейните двойки вече ще могат да имат две деца. \r\n2015 г. \r\nВлиза в сила Евразийският икономически съюз между Русия, Казахстан, Беларус и Армения, а Евразийската икономическа общност спира дейността си. (Novinite) \r\n2015 г. \r\nЛитва приема еврото за своя официална валута, ставайки 19-тият член на Еврозоната. (CNN) \r\n2014 г. \r\nНовият президент на Швеция е Диде Буркхалтер. \r\n2013 г. \r\nВеликобритания поема председателството на Г-8. \r\n2012 г. \r\nВ Аржентина стартира рали маратона „Рали Дакар 2012“. \r\n2012 г. \r\nПрезидентът на Швейцария Евелин Видмер-Шлумпф официално встъпва в длъжност. До този момент тя е вицепрезидент и министър на финансите и член на Гражданско-демократическата партия. \r\n2012 г. \r\nДания поема председателството на Европейския съюз. \r\n2012 г. \r\nПредседател на ОССЕ за 2012 г. става министърът на външните работи на Ирландия Имон Гилмор. \r\n2012 г. \r\nГенерален директор на Организацията по прехрана и земеделие става бразилецът Жозе Грациано да Силва. \r\n2012 г. \r\nНовата конституция на Унгария влиза в сила. \r\n2012 г. \r\nНа териториите на Русия, Беларус и Казахстан се създава Единно икономическо пространство. \r\n2012 г. \r\nЗастрелват губернатора на аржентинската провинция Рио Негро Карлос Сориа. \r\n2012 г. \r\nЗеметресение с магнитуд 7.0 удря бреговете на Япония югозападно от Хачиджо-джима на островите Идзу на дълбочина 370 км в 05.27 часа по Гринуич. \r\n2012 г. \r\nНепостоянни членове на Съвета за сигурност на ООН стават Азербайджан, Пакистан, Мароко, Гватемала и Того. \r\n2011 г. \r\nПрезидентът на Бразилия Дилма Русеф официално поема поста си. \r\n2011 г. \r\nВ 9 часа 56 минути и 58 секунди по Гринуич в Сантяго дел Естеро, Аржентина (26.794S,63.079W) на дълбочина 577 км. е регистрирано земетресение от 7-ма степен по скалата на Рихтер. \r\n2010 г. \r\nХерман Ван Ромпой встъпва в длъжност върховен представител на Съюза по въпросите на външните работи и политиката на сигурност и председател на Европейския съвет според Лисабонския договор. На 19 ноември 2009 г. на среща на високо равнище на Европейския съюз е избран за тази длъжност. \r\n2002 г. \r\nЕврото влиза в обръщение. Еврото е единна европейска валута, която заменя европейската валутна единица (екю). Въведен е европейски фиксиран валутен курс, всички банки и борси използват еврото като платежно средство. В общата валутна система се включват Австрия, Белгия, Германия, Ирландия, Испания, Италия, Люксембург, Нидерландия, Португалия, Финландия и Франция. Великобритания, Дания и Швеция не се присъединяват. \r\n1997 г. \r\nКофи Анан е назначен за генерален секретар на ООН. От 60-те години на ХХ в. заема различни длъжности в ООН. През 1990 г. води хуманитарната мисия на ООН в Ирак по време на иракско-кувейтската война. Анан е представител на генералния секретар на ООН в бивша Югославия. От 1995 г. е заместник на генералния секретар на ООН по миротворческите операции. През 2001 г. получава Нобелова награда за работа в областта на човешките права и разрешаването на някои световни конфликти и за борбата с международния тероризъм. \r\n1995 г. \r\nСъздадена е Европейската комисия – изпълнителен орган на Европейския съюз (ЕС). Комисията е създадена след включването на Австрия, Финландия и Швеция в ЕС. Състои се от президент, 2 вицепрезиденти и 20 членове, които изпълняват функциите си независимо от правителствата на своите държави. Предложените от националните правителства членове се одобряват от Европейския парламент, който има право да гласува вот на недоверие на Европейската комисия. \r\n1994 г. \r\nЕвропейската общност е преименувана на Европейски съюз, според договора от Маастрихт. \r\n1993 г. \r\nЧехословакия официално обявява разделянето си на две държави – Чехия и Словакия. \r\nОт 1990 г. до 1992 г. Чехословакия се нарича Чешка и Словашка федеративна република. Чехословакия е членка на ООН от 1945 г. \r\n1989 г. \r\nВ Канада е забранена рекламата на тютюневи изделия. \r\n1973 г. \r\nАнглия, Дания и Ирландия се присъединяват към Европейската икономическа общност. \r\n1971 г. \r\nЗапочва работа Международната инвестиционна банка в Москва, създадена по решение на Съвета за икономическа взаимопомощ (СИВ). В нея участват СССР, България, ГДР, Полша, Унгария, Румъния, Чехословакия и Монголия. \r\n1960 г. \r\nВъв Франция е деноминирана местната парична единица франк. \r\n1958 г. \r\nВлиза в сила договорът за създаването на Европейската икономическа общност (ЕИО) – т.нар. “Общ пазар”. Договорът е подписан в Рим, когато Франция, Западна Германия, Италия, Белгия, Холандия и Люксембург се съгласяват да влязат в митнически съюз с общи външни митнически тарифи, свободно движение на работна сила и капитали и обща селскостопанска политика. \r\n1944 г. \r\nЗа първи път официално е изпълнен държавния химн на СССР. \r\n1943 г. \r\nАмериканското списание “Тайм” определя Сталин за личност на годината. \r\n1942 г. \r\n26 държави подписват Вашингтонската декларация на Обединените нации (ОН), с което на практика се присъединяват към антихитлеристката коалиция. Тя представлява коалиция на държави и нации, обединени против Германия, Италия и Япония и съюзниците им по време на Втората световна война. Участват СССР, САЩ, Великобритания, Франция, Китай, Полша, Чехословакия, Югославия, Белгия, Бразилия, Канада, Етиопия, Филипините и др. (51 държави). Някои от тях не воюват, а доставят суровини за военната промишленост (Мексико) или се включват в антихитлеристката коалиция непосредствено преди края на войната (Турция). \r\n1942 г. \r\nПрез военния период в САЩ е забранена търговията с нови автомобили. \r\n1933 г. \r\nЯпония прекратява пакта за ненападение със СССР. \r\n1927 г. \r\nВ Масачузетс за първи път в света е въведена задължителната автомобилна застраховка. \r\n1923 г. \r\nСъздаден е Департаментът за национална отбрана на Канада. \r\n1919 г. \r\nСъздадена е Белоруската съветска социалистическа република. \r\n1919 г. \r\nАнглийският кораб “Йолейр” потъва край бреговете на Шотландия, при което загиват 270 души. \r\n1918 г. \r\nВ Украйна е пусната в обръщение нова валутна единица – карбованец. \r\n1905 г. \r\nЗапочва строителството на Транссибирската железница. \r\n1892 г. \r\nНа остров Елис (близо до Ню Йорк) е открит имиграционен пункт, през който минават повечето пристигащи в САЩ имигранти до 1943 г. \r\n1858 г. \r\nВ Русия е пусната първата пощенска марка. \r\n1858 г. \r\nКанада преминава на десетична парична система. \r\n1808 г. \r\nФренския учен Луи Жозеф Гей-Люсак формулира един от законите, носещ неговото име. \r\nГей-Люсак е френски физик и химик. Открива закона за разширението на газовете (Гей-Люсакови закони), също и закона за съединението на газовете. Член е на Парижката Академия на Науките (1806 г.), професор е. Заедно с френския химик Л. Тенар получава циан (1815 г.). Основател е на обемния химически анализ. Усъвършенства производството на сярна киселина. \r\n1804 г. \r\nХаити провъзгласява независимостта си от Франция. \r\n1801 г. \r\nИрландия и Британия се обединяват в една държава. \r\n1788 г. \r\nИзлиза първият брой на вестник “Таймс” – най-старият английски всекидневник. Основан е в Лондон от компанията “Таймс нюспейпърс лимитид”. \r\n1743 г. \r\nФренският изследовател Франсоа Шевалие открива Скалистите планини. \r\n1651 г. \r\nКарл ІІ е коронован за крал на Англия. На тази дата са родени: \r\n1925 г. \r\nВ Ярославл, Русия, е роден руският композитор Вениамин Ефимович Баснер (1925 - 1996). Най-голяма известност му носят военните песни и филмовата музика, сред които: \"С чего начинается Родина\" (от филма \"Щит и меч\"), \"На безымянной высоте\", \"От разлуки до разлуки\" (от филма \"Тишина), \"Березовый сок\" (от филма \"Мировой парень\"), \"Белой акации гроздья душистые\" (от филма \"Дни Турбиных\"), \"Песня о рыжем щенке\" (от филма \"Учитель пения), \"Это было недавно, это было давно\" (от филма \"Друзья и годы\"), \"На всю оставшуюся жизнь\" (от едноименния филм) и т.н. \r\n1919 г. \r\nРоден е американският писател Джеръм Дейвид Селинджър (1919 - 2010). Най-известното му произведение е \"Спасителят в ръжта\". \r\n1912 г. \r\nРоден е Харолд Ейдриън Ръсел - Ким Филби (1912 - 1988). Британски двоен агент. \r\n1895 г. \r\nРоден е Джон Едгар Хувър (1895 - 1972). Директор на ФБР от 1924 г. до смъртта си през 1972 г. \r\n1863 г. \r\nРоден е Барон Пиер дьо Кубертен (1863 - 1937). По негова идея е възобновено провеждането на Олимпийските игри. \r\n1797 г. \r\nРоден е Кристофър Якоб Бострьом – шведски философ идеалист, професор в Упсалския университет. \r\n1771 г. \r\nРоден е Жорж Кадудал – френски роялист, един от ръководителите на контрареволюционните въстания по време на Великата френска революция. \r\n1484 г. \r\nРоден е Улрих Цвингли – швейцарски реформатор, родоначалник на радикално бюргерско-буржоазно направление в швейцарското реформационно движение – цвинглианство. На тази дата умират: \r\n2015 г. \r\nУмира Омар Карами -  ливански политик. Произхожда от политически влиятелни семейство. Считан е за застъпник и проводник на сирийското влияние в Ливан.Министър-председател на Ливан: от 24 декември 1990 до 13 май 1992 г. и от 21 октомври 2004 до 28 февруари 2005 г. \r\n2012 г. \r\nНа 89-годишна възраст почива бившият олимпийски състезател и консултант по фехтовка в сагата „Междузвездни войни“ и „От Русия с любов“ Боб Андерсън. Той участва в дуелите със светлинни мечове като Дарт Вейдър в „Империята отвръща на удара“ и „Завръщането на джедаите“, изпълнявайки бойните сцени в ролята на могъщия Сит. \r\n2009 г. \r\nУмира австрийският писател Йоханес Марио Зимел. Той създава редица известни романи, между които на български: „Не трябва винаги да е хайвер“ (1960). \r\n1894 г. \r\nУмира германският физик Хайнрих Рудолф Херц (1857 - 1894). Професор в Бонския университет (от 1889). Експериментално доказва наличието на теоретично обоснованите от Джеймс Максуел електромагнитни вълни. Откривател на фотоволтаичния ефект. \r\n1881 г. \r\nУмира Луи Огюст Бланки (1805 - 1881). Френски социалист, публицист и журналист, член на Парижката комуна. \r\n1817 г. \r\nУмира Мартин Хенрих Клапрот – немски химик и минералог. Роден е на 1 декември 1743 г. във Вернигерод. Професор е по химия в Берлинския университет. Открива циркония, титана и урана. Първи описва химическите свойства на телура, хрома и др. Заедно с Ф. Волф издава “Химически речник” (1807-1810 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE \r\nИсторически архив на Агенция “Фокус” - отдел “Архив и бази данни” и други.;", "date": "2019.01.01", "title": "Денят 1 януари в световната история"}
{"url": "http://www.focus-news.net/news/2019/01/01/2607307/vasilyovden-e.html", "text": "Във всички епархии на Българската православна църква ще бъде отслужена тържествена света литургия по повод Васильовден или Сурваки. На този ден църквата почита Св. Василий Велики - един от ранните християнски философи.  \r\nВечерта срещу Сурваки стопанката приготвя традиционната баница от точени кори и сирене. В нея се слагат късмет, увити около дрянови клонки, и пара. В дванадесетия час най-възрастният представител в семейството завърта баницата и всеки получава парчето, което е спряло пред него. \r\nНародът смята дряновото дърво за едно от най-здравите дървесни видове у нас. То е най-ранното разпъпило и разцъфнало дърво, но неговите плодове се берат последни. Те се използват в народната ни медицина.  \r\nНа трапезата се слагат погача, варен „васильовски\" петел, варено жито, баница с късмети (млин, тутманик, зелник). Поднася се пача, направена от главата на коледното прасе, или самата глава - сварена. Обредната погача е прясна пита, нашарена само с вилица, със сребърна пара, дрянови клонки или късмети, наречени за всеки от къщата. Приготвят се също кокошка (или пуйка), торта, мед, жито, орехи, ошав. На трапезата трябва да има също чесън и кромид лук. \r\nКъм новогодишните обреди принадлежи и ладуването - колективно гадаене коя мома за кого ще се омъжи. По традиция на този ден се сурвака. На Васильовден се събират млади мъже, които обикалят къщите през нощта и сурвакат техните стопани. На самия празник минават и групи от деца, които също сурвакат стопаните на къщите. Самото сурвакане се явява един вид продължение на коледарските благословии. Характерни за този ден са маскираните сурвакари: кукери, джамали, бабугери, мечкаре, старци, сурвишкаре, станчоре и пр. Кукерите са мъже, облечени в женски дрехи, украсени с маски на животни и птици, и често силно гримирани. Появата им съвпада с периода на т. нар. Мръсни, Не кръстени дни. Такъв е и смисълът на този своеобразен мъжки карнавал - да предпази от злото, да пропъди демоните и злите сили надалече. Подготовката е дълга. Правят се не само специални маски и дрехи, но се подготвят и различни съоръжения за вдигане на шум и врява - звънци, хлопатари, железа, тенджери, гайди, кавали, тъпани. Любими персонажи са младоженец, свещеник, кум и кума, свекър и свекърва, девер и зълва. С тази „сватба\" вървят циганин, мечкар и пр., които отговарят за атракциите, докато „свещеникът\" извършва „венчавката\". Разиграва се истински комедиен театър, понякога има и живи мечки. Съвременни организирани форми, като фестивала „Сурвакари и кукери\" в Перник, поддържат този народен обичай. \r\nСмята се, че ако нощта срещу Нова година е ясна, годината ще е здрава, ако е облачна - ще има болести. Каквото е времето на Нова година, такова ще е през целия месец. \r\nДнес празнуват: Васил, Василка, Веселин, Веселина, Вълчо, Вeсeлa, Василен, Василена, Василий, Васка, Вълко, Васила, Васо, Васа, Васко, Васка, Весел, Ванеса, Ванина.", "date": "2019.01.01", "title": "Васильовден е"}
{"url": "http://www.focus-news.net/news/2019/01/01/2607320/blagoevgrad-nad-1-200-shte-badat-uchastnitsite-v-atraktivnite-stanchinarski-igri-v-petrich.html", "text": "11 станчинарски групи от кварталите в град Петрич са потвърдили участието си в традиционните Станчинарски игри и ще гонят злите сили в първия ден на новата година. Това съобщиха от  Община Петрич . Игрите започват от 11.00 ч. в пространството пред паметника на Антон Попов.  \r\nОбщината е провела задължителния инструктаж на ръководителите на станчинарски групи на проведена работна среща. Игрите ще започнат с дефиле на станчинарските групи по централните улици на града. Маршрутът, по който групите ще се движат, започва от кръстовището на ул. „Яне Сандански“ и „Цар Борис III“, по ул. „Цар Борис III“ в посока към кръговото кръстовище до сградата на Община Петрич. След това по реда на пристигане групите ще се представят в рамките на 20 минути на сцена със своите персонажи, адети, маски и хореография на русалийски танци. Петчленно жури ще оценява изявата на станчинарските групи, като негов председател ще бъде доц. Георги Гаров, който е ръководител на катедра „Хореография“ към Югозападен университет „Неофит Рилски“ - Благоевград.  Освен първо, второ и трето място, отново ще бъдат присъдени и индивидуални награди на участници в станчинарските игри.", "date": "2019.01.01", "title": "Благоевград: Над 1 200 ще бъдат участниците в атрактивните Станчинарски игри в Петрич"}
{"url": "http://www.focus-news.net/news/2019/01/01/2607324/afp-nay-malko-pet-dushi-sa-zaginali-i-desetki-se-schitat-za-izcheznali-pri-svlachishte-v-zapadnata-chast-na-indoneziya.html", "text": "Най-малко пет души са загинали и десетки се считат за изчезнали при свлачище в западната част на Индонезия, съобщиха от местната Агенция за справяне с природните бедствия, цитирани от  AFP . \r\nСпасители издирват оцелели, като в момента в неизвестност са 38 души. Лошото време и продължаващите поройни дъждове, както и спирането на тока в региона затрудняват спасителните работи, съобщи говорителя на Агенцията Сутопо Първо Нугрохо. \r\nДосега са открити телата на пет души, а трима са ранени. Общо 61 души са евакуирани от района.Спасителните работи продължават. \r\nВ Индонезия свлачищата не са рядко явления, като през октомври 2018 година двайсет души загинаха при кално свлачище в Западна Сумартра.  Юлиян Марков", "date": "2019.01.01", "title": "AFP: Най-малко пет души са загинали и десетки се считат за изчезнали при свлачище в западната част на Индонезия"}
{"url": "http://www.focus-news.net/news/2019/01/01/2607323/sofiya-sinya-i-zelena-zoni-za-plateno-parkirane-nyama-da-rabotyat-na-1-yanuari-2019-g.html", "text": "На 1 януари 2019 г. зоните за почасово платено паркиране „Синя“ и „Зелена“ в София няма да работят. Това съобщиха от  Центъра за градска мобилност.", "date": "2019.01.01", "title": "София: „Синя“ и „зелена“ зони за платено паркиране няма да работят на 1 януари 2019 г."}
{"url": "http://www.focus-news.net/news/2019/01/01/2607326/smolyan-arhimandrit-visarion-shte-sluzhi-v-hram-sv-nikolay-mirlikiyski-chudotvorets-v-kvartal-ustovo.html", "text": "На 1 януари (Нова година) от 9.30 часа в храм „Св. Николай Мирликийски Чудотворец“ в Смолян, кв. „Устово“, ще започне празничната света Литургия, възглавена от архиерейския наместник на Смолянска духовна околия Негово Високопреподобие архимандрит Висарион. Това съобщиха от  Архиерейско наместничество – Смолян. \r\nПравославието отбелязва на този ден  Обрезание Господне и почита паметта на големия  църковен учител, християнски мислител, философ и писател св. Василий Велики /330 – 379/. Той е изявен противник на арианската ерес. Бил епископ на град Кесария в малоазийската провинция Кападокия. Най-известното от неговите произведения е „Шестоднев“, което през Златния век на старобългарската писменост Йоан Екзарх превежда на български език. Заради примерния си живот и висока ерудиция Свети Василий Велики е почитан заедно със Свети Григорий Богослов и Свети Йоан Златоуст като един от тримата велики светители и учители на православната църква. \r\nНа светата Литургия в храм  „Св. Николай Мирликийски Чудотворец“ в „Устово“ заедно с архимандрит Висарион ще служи и енорийският свещеник Васил Маджаров, който ще отбележи и своя имен ден. Ще участва и църковният хор с диригент Радка Чакърова. \r\n„Нека на  1 януари да си честитим Нова година и да бъдем заедно на светата празнична Литургия в чест на Обрезание Господне и Васильовден“, призовават от Архиерейско наместничество – Смолян.", "date": "2019.01.01", "title": "Смолян: Архимандрит Висарион ще служи в храм  „Св. Николай Мирликийски Чудотворец“ в квартал „Устово“"}
{"url": "http://www.focus-news.net/news/2019/01/01/2607325/kyustendil-po-traditsiya-v-parvite-chasove-na-novata-godina-kyustendilskoto-selo-yabalkovo-se-oglasya-ot-zvantsite-na-kukerite.html", "text": "По традиция в първите часове на Новата година кюстендилското село Ябълково се оглася от звънците на кукерите. Това каза пред  Радио „Фокус” – Кюстендил  Бисер Златков, кмет на село Ябълково. По думите му кукерите обикалят всяка една къща и домакинство в селото и по този начин се изгонват лошите и тъмни сили. „Минава се във всяка една къща. Хората даряват кукерите. Звъни се за здраве на къщата. От кукерският костюм се откъсва косъм, който се дарява на стопанина на къщата. Той е за здраве и късмет”, каза Бисер Златков. В кукерската група има и главна „дедица”, която по време на обиколката в селото изрича специална кукерска молитва за здраве и берекет. \r\nВенцеслав ИЛЧЕВ", "date": "2019.01.01", "title": "Кюстендил: По традиция в първите часове на Новата година кюстендилското село Ябълково се оглася от звънците на кукерите"}
{"url": "http://www.focus-news.net/news/2019/01/01/2607327/mkd-makedoniya-kritikuvat-seriozno-promenite-v-albanskoto-pravitelstvo.html", "text": "Критикуват сериозно промените в албанското правителство, пише македонското електронно издание  “МКД“ \r\nНай-много критики събра уволнението на външния министър Дитмир Бушати, чийто най-голям грях, според албански медии, е противопоставянето на корекцията на границите и обмена на територии между Косово и Сърбия. \r\nПромените последваха двуседмичен студентски протест. \r\n„Студентските протести ни показаха посоката, в която трябва да следваме към Европейска Албания. Промените в правителствения екип дойдоха в резултат на необходимостта от разширяване на нашия капацитет, каза Тулант Бала, ръководител на парламентарната група на управляващите социалисти в албанския парламент. \r\nМедиите обаче оценяват, че промените в правителството нямат общо с исканията на учениците. Повечето разкритикуваха решението на Еди Рама, че вместо опитния и успешен дипломат Дитмир Бушати за нов външен министър е назначен бившия му заместник, младия и неопитен косовски албанец Гент Цакай. \r\nСпоред повечето медии, които критикуват хода на Рама, най-полезното  качество на новия министър Цакай е \"един от най-лоялните войници на Рама\". \r\nДитмир Бушати нарече  идеята за коригиране на границите „отварянето на кутията на Пандора“, когато за първи път се спомена за тази идея в края на август, а Еди Рама открито подкрепя започналите разговори в тази посока.  Юлиян Марков", "date": "2019.01.01", "title": "„МКД“ (Македония): Критикуват сериозно промените в албанското правителство"}
{"url": "http://www.focus-news.net/news/2019/01/01/2607319/afp-netanyahu-kaza-che-izrael-e-arabski-sayuznik-sreshtu-iran.html", "text": "В понеделник премиерът Бенямин Нетаняху заяви, че арабските страни гледат на Израел като на „необходим съюзник“, който се бие с Иран и групировката „Ислямска държава“ („ИД“), съобщава  AFP  и пояснява, че тази оценка той е направил пред бразилската телевизия Глобо  по време на визитата си в Рио де Жанейро, като е пояснил, че тя е довела до „революция в отношенията с Арабския свят“.   \r\nКоментарът му идва след като Израел увеличи въздушните нападения срещу иранските позиции в съседна Сирия и след като Израел успя да преосмисли ненадейното решение на президента Доналд Тръмп да изтегли американските войски от Сирия.  \r\nНетаняту постоянно повтаря, че Иран се опитва да разработва ядрено оръжие, за да унищожи страната му.   \r\nИзраел, според неговите думи, показа, че е активен участник в борбата с „радикалния ислям, насилствения ислям, онзи, който се ръководи от радикалните шиити и Иран или онзи, който се ръководи от радикалните сунити, „ИД“ и Ал Каида.\" \r\n\"За съжаление нямаме никакъв напредък с палестинците. \" е пояснил Нетаняху.  \r\nЗапитан дали може да седне и да води мирни преговори с Иран, Нетаняху е отговори: Ако Иран продължи да допринася за нашето унищожение, отговорът е не“.  \r\nЕдинствената възможност, според него, да се водят преговори е, ако Иран се промени из основи.   \r\nНетаняху е в Бразилия, за да присъства на тържеството по повод встъпването в длъжност във вторник на новия президент Жаир Болсонаро.   \r\nОчаква се Нетаняху да се срещне и да разговаря и с държавния секретар на САЩ Майк Помпео, който също е сред поканените във вторник. Те трябва да обсъдят въпроса с оттеглянето на американските войски от Сирия и иранските действия в Близкия изток.  Ивелина Ватова", "date": "2019.01.01", "title": "AFP: Нетаняху каза, че Израел е арабски \"съюзник\" срещу Иран."}
{"url": "http://www.focus-news.net/news/2019/01/01/2607317/plovdiv-mitropolit-nikolay-shte-oglavi-arhiereyska-sveta-liturgiya-i-novogodishen-moleben-v-hram-sv-vmtsa-marina.html", "text": "Православната църква чества празника Обрезание Господне и прославя един от стълбовете на православната вяра, св. Василий Велики - Васильовден, предаде репортер на  Агенция \"Фокус\" . По този повод във всички епрахии на Българската православна църква се отслужва света Василиева Литургия и Новогодишен молебен. В митрополитския храм \"Св. вмца Марина\", град Пловдив, Негово високопреосвещенство Пловдивският митрополит Николай ще оглави Архиерейска света Литургия и Новогодишен молебен от 10.00 часа.  \r\nНикола ПЕТКОВ", "date": "2019.01.01", "title": "Пловдив: Митрополит Николай ще оглави Архиерейска света Литургия и Новогодишен молебен в храм \"Св. вмца Марина\""}
{"url": "http://www.focus-news.net/news/2019/01/01/2607329/burgas-hilyadi-zhiteli-na-grada-se-sabraha-na-ploshtad-troykata-za-da-posreshtnat-zaedno-novata-godina.html", "text": "Хиляди жители на града се събраха на площад „Тройката“, за да посрещнат заедно новата година, съобщиха от пресцентъра на  Общината . И го направиха с усмивка и настроение. Нощта се превърна в един голям купон под открито небе, а на празничната сцена се раздадоха без остатък Дара, Павел и Венци Венц, Жечка Сланинкова и водещият DJ Мартен. Площадът беше препълнен с хора на всякаква възраст, но най-много деца и младежи, които знаеха наизуст песните на своите музикални идоли и ги пееха заедно с тях. В масовото полунощно хоро по традиция се включи кметът Димитър Николов. Веднага след това той посети приюта за бездомни хора в квартал „Акациите“ заедно със своята съпруга и най-малкия си син, където връчи подаръци на настанените в дома. Много публика и висок градус на настроението – такава е равносметката и от първия собствен новогодишен концерт на най-големия бургаски комплекс „Меден рудник“, в който участваха Петя Методиева, Лидия Стаматова, Vesoou, група Four, Лазар Налбантов и оркестър „Жарава“ с ръководител Петко Янгьозов. По всичко изглежда, че той няма да е последният. Снощи бургазлии определено засрамиха жителите на останалите големи градове у нас със своята задружност. Кметът Димитър Николов им пожела да са здрави, да си помагат взаимно и през новата 2019 година да имат много поводи да се гордеят със себе си и своите лични успехи, но и със своя град.", "date": "2019.01.01", "title": "Бургас: Хиляди жители на града се събраха на площад „Тройката“, за да посрещнат заедно новата година"}
{"url": "http://www.focus-news.net/news/2019/01/01/2607330/smolyan-slab-snyag-prehvarcha-po-visokite-chasti-v-oblastta-patishtata-sa-prohodimi-pri-zimni-usloviya.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е мъгливо, по високите части прехвърча слаб сняг. Пътните настилки са предимно сухи, на места по усойните части са заледени и заснежени, но обработени с пясък и сол. Повишена е опасността от падащи камъни и дървета по пътищата в региона, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик е малко по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.01", "title": "Смолян: Слаб сняг прехвърча по високите части в областта, пътищата са проходими при зимни условия"}
{"url": "http://www.focus-news.net/news/2019/01/01/2607331/burgas-do-50-m-e-namalena-vidimostta-po-patya-slanchev-bryag-obzor-poradi-magla.html", "text": "До 50 м е намалена видимостта по пътя Слънчев бряг – Обзор поради мъгла. Това съобщиха за  Радио „Фокус“ – Бургас  от Областно пътно управление - Бургас. Пътищата в областта са сухи и нормално проходими. Няма затворени участъци.  Спокоен е трафикът в сутрешните часове на първия ден от годината по пътищата в Бургаска област и в областния център. \r\nДо 11 януари 2019 г. в участъка Обзор – Слънчев бряг, от км 180+000 до км 202+000, движението трябва да се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. \r\nМария ПОПЧЕВА", "date": "2019.01.01", "title": "Бургас: До 50 м е намалена видимостта по пътя Слънчев бряг – Обзор поради мъгла"}
{"url": "http://www.focus-news.net/news/2019/01/01/2607321/kmetat-zhivko-todorov-da-ima-popaten-vyatar-za-stara-zagora.html", "text": "Стотици старозагорци се събраха в новогодишната вечер на обновения площад пред сградата на община Стара Загора. Малки и големи в празнично настроение, дойдоха, за да посрещнат новата 2019 година. Това съобщиха от  пресцентъра на Община Стара Загора. \r\n„Да сте живи и здрави, Вашите близки и приятели и хората около Вас да са живи и здрави, защото това е най-важното, нека не го забравяме! Искам да Ви пожелая да гледаме с оптимизъм, защото както човек настрои ума си това ще и очаква за следващата година. Да бъдем оптимисти, нека да има попътен вятър за Стара Загора, нека да търсим доброто във всичко около нас, за да може и доброто да ни намери“, пожела на старозагорци кметът Живко Тодоров.   \r\nВсички празнуващи, заедно с кмета Живко Тодоров и зам.-кмета Иванка Сотирова, отброиха последните секунди до идването на новата година. Точно в полунощ, под звуците на националния химн, красиви фойерверки озариха небето над Стара Загора.  \r\nМалката Адриана Димитрова сурвака първа кмета Живко Тодоров и му пожела здраве и късмет през новата година. Пожелания за успех кметът получи и от много старозагорци, дошли на площада в новогодишната нощ.   \r\nПразнуващите извиха дълго хоро и се веселиха дълго с музиката и песните на Иво Папазов – Ибряма и неговия оркестър „Тракия“. Почетният гражданин на Стара Загора и виртуозен музикант не пожали сили, за да могат старозагорци да почувстват празника. \r\nМалко по-рано от 18.00 часа за трети пореден път жителите и гостите на града се насладиха на празничния концерт „Новогодишна наздравица в Операта“. В него участваха солистите, оркестърът и балетът на Държавна опера – Стара Загора. Тази година специални гости бяха актьорът Тончо Токмакчиев и оперетната прима Еделина Кънева. Диригент на концерта е Крис Мак Кракън от Великобритания, а режисьор Славчо Николов. С фрагменти от „Лешникотрошачката“, „Лебедово езеро“, „Дон Кихот“, „Фантастичното дюкянче“ балетната трупа допълни неповторимото изживяване на публиката.", "date": "2019.01.01", "title": "Кметът Живко Тодоров: Да има попътен вятър за Стара Загора"}
{"url": "http://www.focus-news.net/news/2019/01/01/2607333/gabrovo-bez-problemi-se-preminava-prez-prohoda-shipka-patnite-nastilki-v-oblastta-sa-predimno-suhi.html", "text": "Добри са условията за пътуване в Габровска област. Пътните настилки са предимно сухи, на места - мокри, по усойните и планински райони - частично заледени, но обработени и проходими при зимни условия. Това казаха за  Радио „Фокус“-Велико Търново  от Областно пътно управление-Габрово. Няма допълнително въведени ограничения и затворени пътни участъци. Проходът Шипка е отворен за движение. Там остава в сила ограничение за МПС за превоз на товари с технически допустима максимална маса над 12 тона и ремаркета и полуремаркета над 10 тона. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. На пътя село Кормянско – село Малък Вършец при км 10+080 има стеснен участък при мост над река Крапец, който е сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3.30 м”. Обходният маршрут е по пътя Кормянско – Петко Славейково – Малък Вършец и по общинския път до село Малък Вършец. Срокът е до 31 януари 2019 г. \r\nМария НЕДЕВА", "date": "2019.01.01", "title": "Габрово: Без проблеми се преминава през прохода Шипка, пътните настилки в областта са предимно сухи"}
{"url": "http://www.focus-news.net/news/2019/01/01/2607322/d-r-atanas-kambitov-kmet-na-blagoevgrad-neka-2019-godina-bade-mirna-i-harmonichna-za-blagoevgrad-za-balgariya-za-sveta.html", "text": "Нека 2019 година бъде мирна и хармонична за Благоевград, за България, за света. Това каза кметът на Благоевград д-р Атанас Камбитов в поздравителен адрес по повод настъпването на новата година, съобщиха от пресцентъра на  Община Благоевград . „Всеки от нас вече е направил своята равносметка за постигнатото през изминалите 365 дни – за успехите и неуспехите, за правилните решения и допуснатите грешки, за  делата си. През 2018 година за Благоевград имаше много добри моменти. Имаше и немалко трудности,  с които се справихме, а голяма част ни послужиха като трамплин към нови върхове. За 2019 година  да си пожелаем мир, стабилност и хармония! Нека заедно работим за доброто настояще и бъдеще на Благоевград! Посрещаме 2019 г. с очаквания, надежди, планове! Нека новата 2019 г. година е година на реализирани цели, на сбъднати мечти! Честита нова година!“, се посочва още в поздравлението на кмета Камбитов.", "date": "2019.01.01", "title": "Д-р Атанас Камбитов, кмет на Благоевград: Нека 2019 година бъде мирна и хармонична за Благоевград, за България, за света"}
{"url": "http://www.focus-news.net/news/2019/01/01/2607334/el-pais-ispaniya-evroto-stana-na-20-godini.html", "text": "Еврото навърши 20 години, пише електронното издание на испанския вестник  El Pais .  \r\nЕвропа преживя на 1 януари  1999 един от най-върховите моменти от началото на нейната интеграция. В полунощ, докато милиони граждани приветстваха 1999 г., единадесет държави приеха новата валута, която даде нова енергия на континента: еврото. Гражданите нямаше да го носят в джоба си още три години, но този ден Германия, Франция и Испания например се отказаха от рамката на националната си валута, франка, марката или песетата и ги интегрираха под надзора на Европейската централна банка (ЕЦБ). Пазарите, които ентусиазирано приветстваха новата валута, започнаха да деноминират акциите в евро, както и заемите или плащането на данъци. Две десетилетия по-късно и след рецесия, която заплашваше неговото оцеляване, сега 19-те страни от единната валута са изправени пред предизвикателството да завършат архитектурата на еврото и да я наложат в международен план. \r\nКореспондентът на EL PAÍS в Брюксел Уолтър Оппенхаймер разказа за пътя на новата валута. \"След години на тъга, на съмнения, на огромни колебания, на вътрешни спорове, [Европа] успя да създаде най-добрия си имидж: еврото, единната ѝ валута\". И в това, 20 години по-късно, Европа почти не се е променила. Трябваше да мине през Голямата рецесия, за да осъзнае, че единната валута трябва да бъде подкрепена с банков съюз и общи фискални инструменти, които съпътстват действието на ЕЦБ.  \r\nВ дневния ред предстои  се разработва първи бюджет на еврозоната. В момента страните са съгласни, че той служи за \"конвергенция\" и \"конкурентоспособност\", но не и че може да действа като стабилизатор по време на криза.  \r\nДоминирането на долара бе разкрито например с неотдавнашните санкции срещу Иран. Няколко часа след влизането им в сила консорциумът за финансови транзакции „Суифт“, който свързва повече от 11 000 финансови институции по света, спря да оперира със страната, която на практика беше изолирана, като постави огромна пречка за европейските компании да продължат да работят в Иран. , Но авторитетът на северноамериканската валута също е ясен, когато се наблюдава, например, продажбите на европейската компания Airbus, 50% от които са деноминирани в долари. \r\nЕвропейската комисия публикува този месец декларация за връщане на еврото като международна валута, което вече отразява необходимостта от продължаване на задълбочаването на Икономическия и паричен съюз. Тя предложи конкретни мерки в областта на енергетиката, суровините и сектори като аеронавтиката. Всички те, според тях, трябва да деноминират своите транзакции в евро. \"Еврото се превърна в символ на единство, суверенитет и стабилност. То осигури просперитет и защита на нашите граждани и ние трябва да гарантираме, че ще продължава да го прави. Ето защо ние работим усилено, за да завършим нашия икономически и паричен съюз и да стимулираме международната роля на еврото - повтори Юнкер. За момента Европа трябва да реши дали да върви напред сега, когато все още има инерция, или да го направи отново в условията на криза.  Юлиян Марков", "date": "2019.01.01", "title": "El Pais (Испания): Еврото стана на 20 години"}
{"url": "http://www.focus-news.net/news/2019/01/01/2607336/gd-granichna-politsiya-bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция (ГД) „Гранична полиция“. И на трите пункта няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.01.01", "title": "ГД „Гранична полиция“: Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/01/01/2607335/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Условията в планините са зимни, по високите части духа вятър. Времето е студено с температури от минус 4 градуса до минус 14 градуса. Лифтовите съоръжения в зимните курорти работят, съобразно метеорологичните условия. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.01.01", "title": "ПСС: Добри са условията за туризъм в планините"}
{"url": "http://www.focus-news.net/news/2019/01/01/2607338/mariya-poyrazova-umbalsm-nipirogov-blizo-600-dushi-sa-preminali-prez-speshnoto-otdelenie-na-lechebnoto-zavedenie-v-novogodishnata-nosht.html", "text": "Изключително натоварено бе дежурство в „Пирогов“. Това съобщи на брифинг говорителят на УМБАЛСМ „Н.И.Пирогов“ Мария Пойразова, предаде репортер на  Агенция „Фокус“ . По думите на Пойразова близо 600 души са преминали през спешното отделение на лечебното заведение в новогодишната нощ. Най-натоварено е било дежурството за травматологичния кабинет, тъй като доста от преминалите през „Пирогов“ през нощта са пострадали след употреба на пиратки. От лечебното заведение отчитат, че през токсикологичния кабинет са преминали по-малко пациенти в сравнение с минали години, но не са липсвали и такива. Двама мъже на около 60 години и две непълнолетни момичета остават за лечение в токсикологията, заради прекомерна употреба на алкохол.  \r\nД-р Кремена Йорданова поясни, че 5 души, пострадали от пиротехнически изделия, са били хоспитализирани през нощта, като четирима от тях остават в лечебното заведение. Най-тежкият случай е на 16-годишно момче, което е загубило част от третия си пръст.", "date": "2019.01.01", "title": "Мария Пойразова, УМБАЛСМ „Н.И.Пирогов“: Близо 600 души са преминали през спешното отделение на лечебното заведение в новогодишната нощ"}
{"url": "http://www.focus-news.net/news/2019/01/01/2607339/plovdiv-patishtata-v-oblastta-sa-suhi-i-normalno-prohodimi.html", "text": "Пътищата в Пловдивска област са сухи и нормално проходими. Това съобщи за  Радио „Фокус“ – Пловдив  дежурен служител в Областно пътно управление - Пловдив. Шофьорите трябва да бъдат внимателни по високопланинските пътища, където са възможни заледявания. Ограничено е движението на автомобили над 12 тона през прохода Троян-Кърнаре. Все още е ограничено и движението на камиони над 12 тона и по пътя Поповица-Болярци. Срокът на ограничението е до 2 януари, а обходният маршрут е по пътя Поповица-Садово-Кочево-Болярци. Забранено е преминаването на камиони, по-високи от 4 метра, през тунелите по пътя Асеновград-Нареченски бани. Обходният маршрут е по пътя Кричим-Девин. Опасност от свличане на земна маса има по направленията Асеновград-Смолян, Кричим-Стамболийски и Юговско ханче-Югово-Лъки-Здравец. \r\nВ град Пловдив до 17 януари са затворени за движение двете платна на бул. „Цар Борис III Обединител”, в отсечката от кръстовището с ул. „Цанко Дюстабанов“ и ул. „Граф Игнатиев“ до тунела. По тази причина са променени маршрутите на 12 автобусни линии от вътрешноградския транспорт. \r\nЦветана ТОНЧЕВА", "date": "2019.01.01", "title": "Пловдив: Пътищата в областта са сухи и нормално проходими"}
{"url": "http://www.focus-news.net/news/2019/01/01/2607342/burgas-3-pozhara-i-1-katastrofa-sa-registrirani-prez-izminaloto-denonoshtie-na-teritoriyata-na-obshtinata.html", "text": "3 пожара са регистрирани на територията на община Бургас през изминалото денонощие. Няма пострадали при инцидентите. Това съобщи за  Радио „Фокус“ – Бургас  дежурният в Общината. При единия се касае за запалено електрическо табло в апартамент в ж. к. „Меден Рудник“, при втория – за техническа неизправност на автомобил, довела до запалването му, а при третия – за запален контейнер. Пожарите са били своевременно потушени от екипи на „Пожарна безопасност“. „Няма данни за нарушения на обществения ред или аварии“, добави дежурният. По данни на ОДМВР – Бургас през изминалото денонощие в града е регистрирана катастрофа с един леко пострадал, без опасност за живота. \r\nМария ПОПЧЕВА", "date": "2019.01.01", "title": "Бургас: 3 пожара и 1 катастрофа са регистрирани през изминалото денонощие на територията на общината"}
{"url": "http://www.focus-news.net/news/2019/01/01/2607341/blagoevgrad-nyama-danni-za-obrazuvali-se-koloni-ot-avtomobili-na-granichnite-punktove-v-yugozapadna-balgariya.html", "text": "Нормално натоварен е трафикът на граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. Няма данни за образували се колони от автомобили на контролно-пропусквателните пунктове на границата между България и Гърция в Югозападна България. Без забавяне се извършва и преминаването през българо-македонската граница. \r\nЛивия НИНОВА", "date": "2019.01.01", "title": "Благоевград: Няма данни за образували се колони от автомобили на граничните пунктове в Югозападна България"}
{"url": "http://www.focus-news.net/news/2019/01/01/2607328/kyustendil-831-zhiteli-na-obshtinata-nosyat-imeto-vasil.html", "text": "831 жители на община Кюстендил носят името Васил. Това съобщиха за  Радио „Фокус” – Кюстендил  от отдел „Гражданска регистрация и административно обслужване (ГРАО)” към Община Кюстендил. С името Василка са наречени 563 жителки на общинския център и съставните села. Осем души носят името Василен, а 78 дами са наречени с името Василена. 139 жителки на община Кюстендил са с името Весела, а 43 – Веселина. Жителите на общината с името Васко са 87 души. На 1 януари Православната църква чества Свети Василий Велики – Васильовден. Имен ден празнуват Васил, Василка, Веселин, Веселина, Весела, Веска, Василена, Василиса, Вълко, Вълка, Вълкан и Вълкана.  \r\nВенцеслав ИЛЧЕВ", "date": "2019.01.01", "title": "Кюстендил: 831 жители на общината носят името Васил"}
{"url": "http://www.focus-news.net/news/2019/01/01/2607340/tasspreustanovyavat-se-spasitelnite-raboti-v-magnitogorsk-poradi-realna-opasnost-ot-srutvane.html", "text": "Преустановяват се  спасителните работи в Магнитогорск поради реална опасност от срутване, предава  TACC \r\nРъководителят на руското министерство на извънредните ситуации (МЧС) Евгений Зиничев, каза, че поради реална заплаха от срутване на част от сградата в Магнитогорск, е невъзможно да се продължи с отстраняването на отломките. Неговите думи са цитирани във вторник от пресслужбата на Министерството. \r\n\"Продължавайки отстраняването на отломките, възникна реална заплаха от срутване на част от сградата. Стената на седмия вход губи стабилност, не е възможно да се продължи работата в такива условия\", заявиха от Министерството. \r\nДосега е потвърдена смъртта на осем души души, като между тях няма деца. От МЧС съобщиха, че болниците в Магнитогорск не се нуждаят от кръв или други консумативи. Само две семейства са потърсили помощ от градската управа за настаняване. Останалите са подслонени от роднини или приятели.  Юлиян Марков", "date": "2019.01.01", "title": "ТАСС:Преустановяват се  спасителните работи в Магнитогорск поради реална опасност от срутване"}
{"url": "http://www.focus-news.net/news/2019/01/01/2607343/sport-mladezhkiyat-tim-na-rusiya-e-pobedil-domakinite-ot-kanada-na-svetovnoto-mladezhko-parvenstvo-po-hokey.html", "text": "Хокей: Младежкият тим на Русия е победил домакините от Канада на Световното младежко първенство по хокей на лед, провеждащо се в канадските градове Ванкувър и Виктория с резултат 2:1. Руснаците се класират на четвъртфинала, като завършват първи в соята група А с 12 точки. Втори са канадците, трети са младежите на Чешката република, а четвърти швейцарците. Русия ще играе на четвъртфинала със Словакия, която е четвърта в група Б.", "date": "2019.01.01", "title": "Спорт: Младежкият тим на Русия е победил домакините от Канада на Световното младежко първенство по хокей"}
{"url": "http://www.focus-news.net/news/2019/01/01/2607332/predsedatelyat-na-parlamenta-tsveta-karayancheva-pozhelavam-prez-novata-2019-g-da-opazim-tozi-nash-zemetrasen-balkanski-vavilon-koyto-dedite-ni-sa-zaveshtali-da-obitavame.html", "text": "Скъпи сънародници, пожелавам Ви новата 2019 г. да донесе на всички ни светли хоризонти, положителни емоции и силата да вярваме в себе си, да градим и да опазим този наш земетръсен Балкански Вавилон, който дедите ни са завещали да обитаваме. Това е написала в профила си в социалната мрежа  \"Фейсбук\"  Цвета Караянчева - председател на Народното събрание. \"Желая ви стремглаво ново начало и нови възможности. И не забравяйте, че границите са вътре в нас и само от нас зависи да ги прекосим. Честита Нова 2019-а година\", е написала още Цвета Караянчева.", "date": "2019.01.01", "title": "Председателят на парламента Цвета Караянчева: Пожелавам през новата 2019 г. да опазим този наш земетръсен Балкански Вавилон, който дедите ни са завещали да обитаваме"}
{"url": "http://www.focus-news.net/news/2019/01/01/2607345/varna-namalena-e-vidimostta-po-chast-ot-patishtata-v-oblastta-poradi-magla.html", "text": "Намалена е видимостта по част от пътищата във Варненска област поради мъгла, предаде репортер на  Радио „Фокус“ – Варна . На места видимостта е ограничена до 100 метра. Пътните настилки са мокри и хлъзгави, по високите и усойни места има заледявания заради ниските температури. Пътноподдържащите фирми обработват опасните участъци в региона. Призовават се водачите да шофират с повишено внимание и съобразена скорост. Няма въведени ограничения във връзка с метеорологичната обстановка, ремонтните дейности по пътната инфраструктура по републиканската пътна мрежа в областта са приключени. Движението в участъка Кранево – Варна при км 83+100 е ограничено за моторни превозни средства над 10 тона поради свлачище. Обходът е през селата Кичево и Оброчище. \r\nМарияна ВАЛЕНТИНОВА", "date": "2019.01.01", "title": "Варна: Намалена е видимостта по част от пътищата в областта поради мъгла"}
{"url": "http://www.focus-news.net/news/2019/01/01/2607337/korneliya-ninova-bsp-vyarvam-che-2019-g-nosi-kraya-na-statukvoto-i-promyana-kam-po-dobro-za-balgarite-za-balgariya-i-za-evropa.html", "text": "Скъпи българи, нека да ни е честита и мирна новата година. 2019 ще бъде преломна. 2019 е година за смели решения и действия. Това е написала в профила си в социалната мрежа  „Фейсбук“  Корнелия Нинова – председател на БСП. „Вярвам, че тя носи края на статуквото и промяна към по-добро за българите, за България и за Европа. В основата на тази промяна ще бъде всеки един от нас. Защото сме свободни и силни хора, които милеем за българщината, борим се за правата си и тачим семейството си. Пожелавам ви здраве, лична реализация, сили и вяра, че ще променим живота си. Бъдете уважавани в обществото и обичани от близки и приятели. На добър час през новата 2019 г.“, пожела още Корнелия Нинова.", "date": "2019.01.01", "title": "Корнелия Нинова, БСП: Вярвам, че 2019 г. носи края на статуквото и промяна към по-добро за българите, за България и за Европа"}
{"url": "http://www.focus-news.net/news/2019/01/01/2607347/corriere-della-sera-italianskiyat-prezident-napravi-svoeto-novogodishno-obrashtenie.html", "text": "Италианският президент направи своето Новогодишно обръщение, пише италианския вестник  Corriere della Sera .  \r\nПрезидентът на републиката Серджо Матарела, се обърна  \"от Двореца  Куиринале, дом на всички италианци\", като говори за  бюджета и перспективите за бъдещето на страната в обръщението си за четвъртата година на своя мандат. В  речта си, държавният глава се концентрира и върху \"сигурността\", която трябва да започне \"от среда, в която всеки се чувства уважаван и уважава правилата на обществото\", като заяви, че: \"Нуждата от сигурност е особено голяма в някои райони на страната, където тормозът на мафиите се усеща по-силно. И в много градски предградия, където деградацията благоприятства разпространението на престъпността, където  законът не се спазва и понякога се създава впечатление за неадекватни институционални действия. \r\nСлед това държавният глава анализира бюджетния спор с Европейската комисия заел централно място в националния и общоевропейския дебат \"Предотвратяването на откриването на процедура за нарушение от страна на Европейския съюз за неспазване на създадените правила е елемент, който укрепва доверието и дава стабилност - казва той - искрено се надявам че Парламентът, правителството и политическите партии ще намерят начин за конструктивно обсъждане на случилото се и ще осигурят адекватни условия за бюджетните процедури в бъдещето “.  Юлиян Марков", "date": "2019.01.01", "title": "Corriere della Sera: Италианският президент направи своето Новогодишно обръщение"}
{"url": "http://www.focus-news.net/news/2019/01/01/2607351/nikos-anastasiades-novata-2019-godina-e-reshitelna-za-kipar.html", "text": "Новата 2019 година е решителна за Кипър, заяви кипърският президент Никос Анастасиадес в своето Новогодишно обръщение, пише кипърското англоезично електронно издание  Cyprus Mail . \r\nВ понеделник президентът Никос Анастасиадис представи амбициозен списък със задачи за своята администрация за 2019 г., обещавайки реформи в управлението, като същевременно увери двете общности в ангажимента си да работи за справедливо и жизнеспособно решение на кипърския проблем. \r\nВ телевизионно обръщение президентът започна с преглед на това, което той описа като постижения на правителството през 2018 г., като цитира, наред с другото, четири процента растеж на БВП, намаляването на безработицата до 7,3 процента и приемането на балансиран бюджет за четвъртата година подред. \r\n\"С решителност се справихме с кризата в  банковия сектор, докато също толкова значим е фактът, че възстановихме суверенитета на страната в инвестиционен план, с големи ползи за икономиката\", отбеляза той. \r\nАнастасиадес обеща, че 2019 г. ще бъде годината на големите инфраструктурни проекти, работещи за стимулиране на икономиката, но също така и за подобряване на качеството на живот на хората. \r\nНеговата новогодишна реч неминуемо обхвана кипърския въпрос, макар че липсваха в нея конкретни цели или действия, пише изданието. \r\nПрезидентът определи статуквото като \"гнойна рана\" за гръцките и турските кипърци. \r\n„За да коригираме неблагоприятните последици [от нерешения] въпрос и със същата политическа воля и смели инициативи, ще работим заедно с пратеника на генералния секретар на ООН Джейн Хол Лют за възобновяване на творчески диалог, за да постигнем споразумение, което да донесе мир и стабилност на нашия остров Кипър ”, отбеляза той. \r\n\"Необходимо е  решение, където зачитането на политическото равенство не трябва да води до създаването на дисфункционална структура, която би довела до неблагоприятни последици за кипърските гърци и кипърските турци,\" заяви президентът. \r\nКритиците атакуват Анастасиадес заради неспособността му да стартира отново в мирния процес, след като преговорите за обединението се провалиха през лятото на 2017 г., като някои се съмняват дали искрено желае решение, пише изданието. \r\nОбобщавайки визията си за новата година, президентът заяви: \r\n„Предполагам, че 2019 г. ще бъде ключова година за бъдещето на нашата страна, година на продуктивен диалог, който ще доведе до мир, стабилност и напредък за всички наши граждани. \r\n„В същото време това ще бъде година на реформи и модернизация на държавата, насочени към хората и гражданите, които се нуждаят от закрилата и услугите на държавата, насочени към младите хора, които имат право на бъдеще. \"  Юлиян Марков", "date": "2019.01.01", "title": "Никос Анастасиадес: Новата 2019 година е решителна за Кипър"}
{"url": "http://www.focus-news.net/news/2019/01/01/2607346/veliko-tarnovo-vav-vsichki-hramove-v-grada-se-otsluzhva-sveta-liturgiya-po-povod-vasilyovden.html", "text": "Във всички храмове в Велико Търново се отслужва света литургия по повод Васильовден, предаде репортер на  Радио „Фокус“ - Велико Търново . Рано тази сутрин църковните камбани на православните храмове в града възвестиха началото на празника. На този ден църквата почита св. Василий Велики, един от ранните християнски философи, църковен писател и богослов. В Римокатолическата църква е наричан също доктор на църквата. Автор е на многочислени проповеди и писма на богословска тематика. \r\nНа Васильовден се събират млади мъже, които обикалят къщите през нощта и сурвакат техните стопани. Минават и групи от деца, които също сурвакат стопаните на къщите. Самото сурвакане представлява продължение на коледарските благословии.  \r\nДнес празнуват: Васил, Василка, Веселин, Веселина, Вълчо, Вeсeлa, Василен, Василена, Василий, Васка, Вълко, Васила, Васо, Васа, Васко, Васка, Весел, Ванеса, Ванина. \r\nМария НЕДЕВА", "date": "2019.01.01", "title": "Велико Търново: Във всички храмове в града се отслужва света литургия по повод Васильовден"}
{"url": "http://www.focus-news.net/news/2019/01/01/2607353/pregled-na-osnovnite-temi-v-evropeyskiya-pechat-agentsiya-fokus.html", "text": "Годишнината от създаването на еврото и новогодишните послания на президентите на Италия и Кипър са някои от основните теми на европейските издания в първия ден на Новата 2019 година.  \r\n*** Еврото навърши 20 години, пише електронното издание на испанския вестник  El Pais .  \r\nЕвропа преживя на 1 януари  1999 един от най-върховите моменти от началото на нейната интеграция. В полунощ, докато милиони граждани приветстваха 1999 г., единадесет държави приеха новата валута, която даде нова енергия на континента: еврото. Гражданите нямаше да го носят в джоба си още три години, но този ден Германия, Франция и Испания например се отказаха от рамката на националната си валута, франка, марката или песетата и ги интегрираха под надзора на Европейската централна банка (ЕЦБ). Пазарите, които ентусиазирано приветстваха новата валута, започнаха да деноминират акциите в евро, както и заемите или плащането на данъци. Две десетилетия по-късно и след рецесия, която заплашваше неговото оцеляване, сега 19-те страни от единната валута са изправени пред предизвикателството да завършат архитектурата на еврото и да я наложат в международен план. \r\nКореспондентът на EL PAÍS в Брюксел Уолтър Оппенхаймер разказа за пътя на новата валута. \"След години на тъга, на съмнения, на огромни колебания, на вътрешни спорове, [Европа] успя да създаде най-добрия си имидж: еврото, единната ѝ валута\". И в това, 20 години по-късно, Европа почти не се е променила. Трябваше да мине през Голямата рецесия, за да осъзнае, че единната валута трябва да бъде подкрепена с банков съюз и общи фискални инструменти, които съпътстват действието на ЕЦБ.  \r\nВ дневния ред предстои  се разработва първи бюджет на еврозоната. В момента страните са съгласни, че той служи за \"конвергенция\" и \"конкурентоспособност\", но не и че може да действа като стабилизатор по време на криза.  \r\nДоминирането на долара бе разкрито например с неотдавнашните санкции срещу Иран. Няколко часа след влизането им в сила консорциумът за финансови транзакции „Суифт“, който свързва повече от 11 000 финансови институции по света, спря да оперира със страната, която на практика беше изолирана, като постави огромна пречка за европейските компании да продължат да работят в Иран. , Но авторитетът на северноамериканската валута също е ясен, когато се наблюдава, например, продажбите на европейската компания Airbus, 50% от които са деноминирани в долари. \r\nЕвропейската комисия публикува този месец декларация за връщане на еврото като международна валута, което вече отразява необходимостта от продължаване на задълбочаването на Икономическия и паричен съюз. Тя предложи конкретни мерки в областта на енергетиката, суровините и сектори като аеронавтиката. Всички те, според тях, трябва да деноминират своите транзакции в евро. \"Еврото се превърна в символ на единство, суверенитет и стабилност. То осигури просперитет и защита на нашите граждани и ние трябва да гарантираме, че ще продължава да го прави. Ето защо ние работим усилено, за да завършим нашия икономически и паричен съюз и да стимулираме международната роля на еврото - повтори Юнкер. За момента Европа трябва да реши дали да върви напред сега, когато все още има инерция, или да го направи отново в условията на криза. \r\n*** Италианският президент направи своето Новогодишно обръщение, пише италианския вестник  Corriere della Sera .  \r\nПрезидентът на републиката Серджо Матарела, се обърна  \"от Двореца  Куиринале, дом на всички италианци\", като говори за  бюджета и перспективите за бъдещето на страната в обръщението си за четвъртата година на своя мандат. В  речта си, държавният глава се концентрира и върху \"сигурността\", която трябва да започне \"от среда, в която всеки се чувства уважаван и уважава правилата на обществото\", като заяви, че: \"Нуждата от сигурност е особено голяма в някои райони на страната, където тормозът на мафиите се усеща по-силно. И в много градски предградия, където деградацията благоприятства разпространението на престъпността, където  законът не се спазва и понякога се създава впечатление за неадекватни институционални действия. \r\nСлед това държавният глава анализира бюджетния спор с Европейската комисия заел централно място в националния и общоевропейския дебат \"Предотвратяването на откриването на процедура за нарушение от страна на Европейския съюз за неспазване на създадените правила е елемент, който укрепва доверието и дава стабилност - казва той - искрено се надявам че Парламентът, правителството и политическите партии ще намерят начин за конструктивно обсъждане на случилото се и ще осигурят адекватни условия за бюджетните процедури в бъдещето “. \r\n*** Новата 2019 година е решителна за Кипър, заяви кипърският президент Никос Анастасиадес в своето Новогодишно обръщение, пише кипърското англоезично електронно издание  Cyprus Mail . \r\nВ понеделник президентът Никос Анастасиадис представи амбициозен списък със задачи за своята администрация за 2019 г., обещавайки реформи в управлението, като същевременно увери двете общности в ангажимента си да работи за справедливо и жизнеспособно решение на кипърския проблем. \r\nВ телевизионно обръщение президентът започна с преглед на това, което той описа като постижения на правителството през 2018 г., като цитира, наред с другото, четири процента растеж на БВП, намаляването на безработицата до 7,3 процента и приемането на балансиран бюджет за четвъртата година подред. \r\n\"С решителност се справихме с кризата в  банковия сектор, докато също толкова значим е фактът, че възстановихме суверенитета на страната в инвестиционен план, с големи ползи за икономиката\", отбеляза той. \r\nАнастасиадес обеща, че 2019 г. ще бъде годината на големите инфраструктурни проекти, работещи за стимулиране на икономиката, но също така и за подобряване на качеството на живот на хората. \r\nНеговата новогодишна реч неминуемо обхвана кипърския въпрос, макар че липсваха в нея конкретни цели или действия, пише изданието. \r\nПрезидентът определи статуквото като \"гнойна рана\" за гръцките и турските кипърци. \r\n„За да коригираме неблагоприятните последици [от нерешения] въпрос и със същата политическа воля и смели инициативи, ще работим заедно с пратеника на генералния секретар на ООН Джейн Хол Лют за възобновяване на творчески диалог, за да постигнем споразумение, което да донесе мир и стабилност на нашия остров Кипър ”, отбеляза той. \r\n\"Необходимо е  решение, където зачитането на политическото равенство не трябва да води до създаването на дисфункционална структура, която би довела до неблагоприятни последици за кипърските гърци и кипърските турци,\" заяви президентът. \r\nКритиците атакуват Анастасиадес заради неспособността му да стартира отново в мирния процес, след като преговорите за обединението се провалиха през лятото на 2017 г., като някои се съмняват дали искрено желае решение, пише изданието. \r\nОбобщавайки визията си за новата година, президентът заяви: \r\n„Предполагам, че 2019 г. ще бъде ключова година за бъдещето на нашата страна, година на продуктивен диалог, който ще доведе до мир, стабилност и напредък за всички наши граждани. \r\n„В същото време това ще бъде година на реформи и модернизация на държавата, насочени към хората и гражданите, които се нуждаят от закрилата и услугите на държавата, насочени към младите хора, които имат право на бъдеще. \"", "date": "2019.01.01", "title": "Преглед на основните теми в европейския печат (Агенция \"Фокус)"}
{"url": "http://www.focus-news.net/news/2019/01/01/2607344/blagoevgrad-bez-intsidenti-po-republikanskata-patna-mrezha-e-preminala-novogodishnata-nosht-v-oblastta.html", "text": "Без инциденти по републиканската пътна мрежа е преминала новогодишната нощ в област Благоевград. Това съобщи за  Радио „Фокус“ – Пирин  дежурният служител в Областно пътно управление – Благоевград. По думите му нощта е била спокойна и по отношение на трафика. Пътните настилки са преобладаващо сухи, като само по усойните и планински райони те са частично заледени и обработени. Проходът Предел е отворен за движение. Трафикът по автомагистрала „Струма“ и главен път Е-79 към момента не е интензивен, но се очаква да се засили значително в следобедните часове на последния от почивните дни по повод новогодишните празници. Повишена е опасността от падащи камъни в Кресненското дефиле и по пътя Симитли – Гоце Делчев. \r\nЛивия НИНОВА", "date": "2019.01.01", "title": "Благоевград: Без инциденти по републиканската пътна мрежа е преминала новогодишната нощ в областта"}
{"url": "http://www.focus-news.net/news/2019/01/01/2607349/blagoevgrad-bez-seriozni-narusheniya-na-obshtestveniya-red-e-preminala-novogodishnata-nosht-v-oblastta.html", "text": "Без сериозни нарушения на обществения ред е преминала новогодишната нощ в област Благоевград. Това съобщи за  Радио „Фокус“ – Пирин  дежурният служител в Областна дирекция на МВР – Благоевград. По думите му нощта е била обичайно натоварена, както е всяка година на 31 декември. Към момента няма данни за регистрирани сериозни произшествия, свързани с инциденти при боравене с пиротехника, пиянски свади и др. \r\nЛивия НИНОВА", "date": "2019.01.01", "title": "Благоевград: Без сериозни нарушения на обществения ред е преминала новогодишната нощ в областта"}
{"url": "http://www.focus-news.net/news/2019/01/01/2607355/mariya-poyrazova-umbalsm-nipirogov-ima-zavishenie-na-broya-patsienti-koito-sa-preminali-prez-speshnoto-otdelenie-na-bolnitsata-v-sravnenie-s-minata-godina.html", "text": "Има завишение на броя пациенти, които са преминали през спешното отделение на болницата, в сравнение с мината година Това съобщи на брифинг говорителят на УМБАЛСМ „Н.И.Пирогов“ Мария Пойразова, предаде репортер на  Агенция „Фокус“.  Пойразова уточни, че новогодишното дежурство за лечебното заведение е било традиционно натоварено. Един от най-натоварените кабинети е бил спешният травматологичен, където е имало доста пострадали в резултат на употреба на пиратки. В спешния токсикологичен кабинет също е било натоварено в резултат на алергични реакции и алкохолни токсикации. Пойразова отчете, че тази година през болницата са преминали по-малко пациенти, употребили алкохол.  \r\nНай-тежкият случай през новогодишната нощ е бил на 16-годишно момче, което е загубило един от пръстите след употреба на пиратки. Д-р Кремена Йорданова поясни, че неговата операция е продължила 2 часа. Другите хоспитализирани пациенти, пострадали от пиротехнически средства, са двама мъже на 40 и 68 години и една жена с върхова ампутация.  \r\nПреминали са и много пациенти, пострадали при битови инциденти, като наранявания от стъкла и ножове.", "date": "2019.01.01", "title": "Мария Пойразова, УМБАЛСМ „Н.И.Пирогов“: Има завишение на броя пациенти, които са преминали през спешното отделение на болницата, в сравнение с мината година"}
{"url": "http://www.focus-news.net/news/2019/01/01/2607348/vitsepremierat-ekaterina-zaharieva-neka-prez-2019-g-sme-obedineni-v-imeto-na-nashite-obshti-tsennosti-i-po-dobro-badeshte.html", "text": "Честита 2019-та година! Посрещнете я с радост, изживейте я със здраве, късмет, смирение и любов. Това написа в профила си в социалната мрежа  „Фейсбук“  вицепремиерът и министър на външните работи Екатерина Захариева. „Нека сме обединени в името на нашите общи ценности и по-добро бъдеще, да вярваме в доброто и да го сътворяваме. Бъдете вдъхновени“, пожела още Екатерина Захариева.", "date": "2019.01.01", "title": "Вицепремиерът Екатерина Захариева: Нека през 2019 г. сме обединени в името на нашите общи ценности и по-добро бъдеще"}
{"url": "http://www.focus-news.net/news/2019/01/01/2607350/ministar-nikolina-angelkova-blagodarya-za-usiliyata-na-turisticheskiya-bransh-da-gradim-zaedno-moderniya-imidzh-na-stranata-kato-konkurentna-destinatsiya-na-mezhdunarodnata-karta.html", "text": "Честита 2019 година! Желая на всички много здраве и успех. Нека бъдем по-често сред близките и приятелите си, а професионалните ангажименти да ни носят ново удовлетворение. Това написа в профила си в социалната мрежа  „Фейсбук“  министърът на туризма Николина Ангелкова. „Да сме отговорни пред себе си и обществото, за да изградим перспективно бъдеще за децата ни и авторитет за България. Благодаря от сърце за усилията, положени от туристическия бранш да градим заедно модерния имидж на страната като конкурентна дестинация на международната карта. Убедена съм, че през следващите години успехите ще се увеличават. Мир, щастие и хармония за всички“, пожела още Николина Ангелкова.", "date": "2019.01.01", "title": "Министър Николина Ангелкова: Благодаря за усилията на туристическия бранш да градим заедно модерния имидж на страната като конкурентна дестинация на международната карта"}
{"url": "http://www.focus-news.net/news/2019/01/01/2607352/plovdiv-nad-8000-zhiteli-na-grada-praznuvat-imen-den-na-vasilyovden.html", "text": "Повече от 8000 жители на Пловдив празнуват имен ден на Васильовден. Това съобщиха за  Радио „Фокус“ - Пловдив  от дирекция „Гражданска регистрация и административно обслужване“ в Общината. Най-много са мъжете с името Васил – 3497. Жените, наречени Василка, са 1454, а 997 дами носят името Веселина. Имен ден празнуват също 1360 души с името Веселин и 799 жени, наречени Весела. \r\nНа 1 януари Източноправославната църква празнува Васильовден, познат в народния обреден календар и като Сурваки. На този ден източните християни почитат паметта на св. Василий Велики – един от великите философи и писатели на раннохристиянската църква. \r\nЦветана ТОНЧЕВА", "date": "2019.01.01", "title": "Пловдив: Над 8000 жители на града празнуват имен ден на Васильовден"}
{"url": "http://www.focus-news.net/news/2019/01/01/2607357/plovdiv-desetki-hora-sa-potarsili-meditsinska-pomosht-v-speshnite-tsentrove-v-oblastta-v-novogodishnata-nosht-no-nyama-tezhki-sluchai.html", "text": "Десетки хора са потърсили бърза медицинска помощ в спешните центрове в Пловдив и областта в новогодишната нощ. Това съобщи за  Радио „Фокус“ - Пловдив  дежурен лекар в Координационния център по спешна медицинска помощ. Екипите на „Спешна помощ“ в Пловдив са имали много работа, но няма фрапиращи тежки случаи. Общо взето впечатлението на лекарите е, че все още хората не умеят да празнуват цивилизовано. \r\nЕкипите са имали много работа и по време на коледните празници. \r\nЦветана ТОНЧЕВА", "date": "2019.01.01", "title": "Пловдив: Десетки хора са потърсили медицинска помощ в спешните центрове в областта в новогодишната нощ, но няма тежки случаи"}
{"url": "http://www.focus-news.net/news/2019/01/01/2607354/varna-mitropolit-yoan-shte-otsluzhi-novogodishen-moleben-v-hram-sv-petka.html", "text": "Варненският и Великопреславски митрополит Йоан ще отслужи Новогодишен молебен и света литургия в храм „Св. Петка“ във Варна. Тържествена света литургия за Васильовден се отслужва във всички храмове в града, предаде репортер на  Радио „Фокус“ – Варна . \r\nНа този ден църквата почита св. Василий Велики – един от ранните християнски философи. Освен Василовден, Православната църква отбелязва и Обрезание Господне. Обрезанието е свещенодействие, установено в Стария Завет при патриарх Авраам в самото начало на второто хилядолетие преди Рождество Христово и послужило не само като „знак на завета“ между Бога и богоизбрания народ, но и като далечен предобраз на християнското тайнство Кръщение. Възпоминанието на Господнето обрезание още през ІV век било утвърдено като тържествен Господен празник, с който се приключвал осмодневният кръг на Рождественските дни. През VІІІ век църковният песнописец Стефан Саваит написал канон за този празник, който и досега се изпълнява в православно богослужение на този ден. \r\nСмята се, че ако нощта срещу Нова година е ясна, годината ще е здрава, ако е облачна – ще има болести. Каквото е времето на Нова година, такова ще е през целия месец. Изпълнява се и обичаят сурваки. На Васильовден се събират млади мъже, които обикалят къщите през нощта и сурвакат техните стопани. На самия празник минават и групи от деца, които също сурвакат стопаните на къщите. Самото сурвакане се явява един вид продължение на коледарските благословии. Характерни за този ден са маскираните сурвакари – кукери, джамали, бабугери, мечкаре, старци, сурвишкаре, станчоре и пр. Кукерите са мъже, облечени в женски дрехи, украсени с маски на животни и птици, и често силно гримирани. Появата им съвпада с периода на т. нар. „мръсни, некръстени дни“. Такъв е и смисълът на този своеобразен мъжки карнавал – да предпази от злото, да пропъди демоните и злите сили надалеч. \r\nМарияна ВАЛЕНТИНОВА", "date": "2019.01.01", "title": "Варна: Митрополит Йоан ще отслужи Новогодишен молебен в храм „Св. Петка“"}
{"url": "http://www.focus-news.net/news/2019/01/01/2607356/pazardzhik-praznichna-liturgiya-se-otsluzhva-v-hramovete-v-grada.html", "text": "Православната църква чества Новата година, големия християнски празник Обрезание Господне и прославя един от стълбовете на Христовата вяра - свети Василий Велики. По този повод в храмовете в Пазарджик се отслужва света литургия, предаде репортер на  Радио „Фокус” – Пазарджик . Богослужението се съчетава с молебен за здраве и благоденствие през новата година. Големият светец на християнството Василий Велики е един от тримата вселенски православни учители, изявен противник на арианската ерес. На него принадлежи идеята за активното милосърдие и добротворство като израз и реализация на христовия закон за любовта и прошката. На днешния ден именници са Васил, Василкa, Вeсeлин, Вeсeлинa, Вeсeлa. \r\nВаня НИКОЛОВА", "date": "2019.01.01", "title": "Пазарджик: Празнична литургия се отслужва в храмовете в града"}
{"url": "http://www.focus-news.net/news/2019/01/01/2607363/vidin-po-glaven-pat-e-79-mezhdu-vidin-i-dimovo-v-uchastaka-ot-km-19-do-km-30-vidimostta-e-namalena-do-50-m-zaradi-magla.html", "text": "Шофьорите да се движат с повишено внимание по път Е-79 между Видин и Димово. В участъка от км 19 до км 30 има мъгла. Това съобщиха от  Агенция \"Пътна инфраструктура\" . Видимостта там е до 50 м.", "date": "2019.01.01", "title": "Видин: По главен път Е-79 между Видин и Димово в участъка от км 19 до км 30 видимостта е намалена до 50 м заради мъгла"}
{"url": "http://www.focus-news.net/news/2019/01/01/2607361/kathimerini-dogovorat-ot-prespa-shte-ima-reshavashta-rolya-na-parlamentarnite-izbori-prez-oktomvri-2019-godina.html", "text": "Тъй като през 2019 г. в Гърция предстоят парламентарни избори, Договорът за името на бившата югославска република Македония (БЮРМ) се очаква да играе ключова роля в гръцката политика пише електронното издание на атинския вестник  Kathimrini .  \r\nОчаква се парламентът на Бивша югославска република Македония да ратифицира споразумението, най-късно до 15 януари, което означава, че топката ще бъде в полето  на гръцките законодатели. \r\nСпоред анализаторите общите избори се очаква да се състоят или през март, или през май и до голяма степен ще се определят от развитието на Договора, както и от ходовете на правителството през януари - включително повишаването на минималната заплата. Нещо повече, правителството се надява да извлече полза политически връщането на Гърция на световните финансови пазари през следващите месеци. \r\nДруг ключов фактор ще бъде резултатът от преговорите между правителството и религиозните власти относно отношенията между църквата и държавата. \r\nКато се има предвид потенциалната политическа цена на Договора за името за правителството, премиерът Алексис Ципрас, според съобщенията, е получил време от своя колега от Скопие Зоран Заев и другите международни участници да представи Договора за ратификация в парламента в избран от него момент. \r\nСпоред информация на изданието на Ципрас е дадена и възможността да ратифицира Договора в парламента най-късно до март и да отложи гласуването на протокола, който ще премахне възраженията на Гърция срещу кандидатурата на Македония за членство в НАТО след парламентарните избори. \r\nИзточници обаче са казали на вестника, че най-вероятният сценарий е, че Ципрас ще вкара Договора от Преспа сравнително скоро в парламента  - в края на януари или началото на февруари. Същите източници също така заявиха, че няма да има забавяне на гласуването, което ще позволи на Скопие да се присъедини към НАТО, така че Гърция да се придържа към буквата и духа на споразумението.  \r\nЩо се отнася до заплахата от лидера на младшите коалиционни партньори Панос Каменос да напусне правителството заради Договора от Преспа Ципрас не се притеснява, тъй като е уверен, че може да събере 151 гласа, необходими за ратифицирането му в Парламента.  Юлиян Марков", "date": "2019.01.01", "title": "Kathimerini: Договорът от Преспа ще има решаваща роля на парламентарните избори през октомври 2019 година"}
{"url": "http://www.focus-news.net/news/2019/01/01/2607365/", "text": "Футбол: Самир Насри премина в Уест Хем след като изтече наказанието му за уппотреба на допинг. Френският футболист е подписал договор за шест месеца, като ще получава по 80 хиляди паунда седмично. Треньорът на Уест Хем Мануел Пелегрини познава качествата на 31-годишния играч от времето на съвместния им престой в Манчестър Сити. В договора на французина има клауза за удължаване след края на сезона .", "date": "2019.01.01", "title": "Спорт: Самир Насри премина в Уест Хем"}
{"url": "http://www.focus-news.net/news/2019/01/01/2607359/shumen-1234-sa-imenitsite-na-vasilyovden-v-obshtinata.html", "text": "1234 са имениците в община Шумен, които имат повод да почерпят на Васильовден. Това съобщиха от  Община Шумен . Най-много са мъжете, които се казват Васил – 452. Сред тях най-възрастният е роден през 1923 г., а най-младият – през тази година. На второ място по популярност е името Веселин. 356 са мъжете, които са наречени така. Най-възрастният е роден през 1930 г., а най-младият – през 2015 г. 10 са жителите на община Шумен, които са кръстени Василий. Сред жените най-много са именичките, които носят името Веселина – 179. Сред тях най-възрастната е родена през 1927 г., а най-младата – през 2015 г. \r\nСледва името Василка. 135 са жените, които са кръстени така. С името Василена са наречени 54 жителки на общината, а 48 се казват Весела.", "date": "2019.01.01", "title": "Шумен: 1234 са имениците на Васильовден в общината"}
{"url": "http://www.focus-news.net/news/2019/01/01/2607360/adelina-stefanova-hram-vavedenie-bogorodichno-blagoevgrad-sveti-vasiliy-e-pobedil-arianskata-eres-poradi-koeto-e-narechen-veliki.html", "text": "В първият ден от годината Православната църква отбелязва Обрезание Господне и се почита паметта на свети Василий Велики. Това каза за  Радио „Фокус“-Пирин  Аделина Стефанова, църковен уредник в храм „Въведение Богородично“ в Благоевград. По думите ѝ в народната обредност денят се нарича Сурва. Стефанова добави, че на този ден църквата чества големия християнски носител, философ и писател Василий Велики, живял през 4 век в Римската империя. „Той е победил арианската ерес – учение, което не признава божествения характер на Христос, поради което е наречен Велики. Негова е идеята за активно милосърдие и добродетелност. След смъртта му го канонизират за светец и всяка година свещениците с различен ранг отслужват Василиева литургия в негова чест“, каза още Стефанова.  \r\nНа същия този ден църквата отбелязва и друго важно събитие – Обрезание Господне. „В началото християнството възприело обрязването като Божествена повеля. „Ето моят завет, казал Господ на Аврам, всеки между вас от мъжки пол да се обрязва. Според светото писание Христос бил обрязан на осмия ден от своето раждане. Пресветата майка принесла в жертва два гълъба. Това се искало според Мойсеевия закон от бедните, щом не могат да заколят агне. По-късно обрезанието остава само в мюсюлманството, а в християнството е заменено с кръщение“, обясни Аделина Стефанова. \r\nЛивия НИНОВА", "date": "2019.01.01", "title": "Аделина Стефанова, храм „Въведение Богородично“ - Благоевград: Свети Василий е победил арианската ерес, поради което е наречен Велики"}
{"url": "http://www.focus-news.net/news/2019/01/01/2607358/krasimir-kirilov-oblasten-upravitel-na-dobrich-neka-novata-2019-godina-donese-novo-nachalo-za-vsichki.html", "text": "Честита Нова година! За мен е удоволствие да поздравя всички жители на област Добрич с настъпването на новата 2019 година! Нека тя донесе ново начало за всички. Това заяви областният управител на Добрич Красимир Кирилов, предаде кореспондентът на  Радио „Фокус” . „Вярвам, че заедно, обединени в името на бъдещото на родния край, ще успяваме да преодоляваме предизвикателствата на времето и ще постигаме още по-добри резултати. Нека 2019 година донесе за всеки здраве, щастие и успехи! За много години!“, допълни Красимир Кирилов.  \r\nЖулиета НИКОЛОВА", "date": "2019.01.01", "title": "Красимир Кирилов, областен управител на Добрич: Нека новата 2019 година донесе ново начало за всички"}
{"url": "http://www.focus-news.net/news/2019/01/01/2607362/smolyan-nad-900-zhiteli-na-obshtinata-praznuvat-imen-den-na-vasilyovden.html", "text": "Над 900 жители на община Смолян празнуват имен ден на Васильовден. Това съобщи за  Радио „Фокус“ – Смолян  Мария Топова от служба „Гражданска регистрация и административно обслужване“ в Общината. Името Васил носят 430 мъже, а Василка са наречени 73 дами. Веселина са кръстени 73 жени от Смолян и околните села, а името Веселин е дадено на 197 господа. 33 са жените с името Василена, а Весела се казват 38 представителки на нежния пол. Васка и Васко са имената съответно на 51 жени и на 19 мъже. Името Василия имат две дами от община Смолян. \r\nНели ГЕРГЬОВСКА", "date": "2019.01.01", "title": "Смолян: Над 900 жители на общината празнуват имен ден на Васильовден"}
{"url": "http://www.focus-news.net/news/2019/01/01/2607370/hurriyetturtsiya-dokazatelstvata-sochat-che-tyaloto-na-dzhamal-hashogi-se-namira-v-kladenets-v-dvora-na-sauditskoto-konsulstvo-v-istanbul.html", "text": "Всички доказателства, събрани от Турция, сочат, че липсващото тяло на журналиста Джамал Хашоги се намира в кладенеца на градината на къщата на саудитския консул, след като внимателно е поставено там , пише в кинига посветена на убийството на саудитския журналист и започналото разследване, пише англоезичното издание на турския вестник  Hurriyet .  \r\nСлед дългогодишно отричане на убийството и под международен натиск, Саудитска Арабия най-накрая задържа 18 души, но въпросите за местонахождението на тялото на Хашоги остават без отговор. \r\nСпоред авторите на книгата \"всички доказателства сочат към кладенеца в дома  на саудитския консул\" в Истанбул. \"Турските власти смятат, че тялото е в кладенеца, но може да бъде и на друго място в резиденцията\", пише в книгата. \r\nСаудитска Арабия разреши на турски служители да вземат проба от водата в кладенеца, което не доведе до резултати, но Рияд настоятелно отрече исканията на Анкара да бъде изпразнен кладенеца и да извърши претърсване в него. \r\n„Тялото можеше да бъде поставено вътре в кладенеца, след като бъде изолирано от водата. Например, може да е поставено в пластмасова торба. Ако е така, все още съществува голяма вероятност тялото да е в кладенеца ”, обяснява един от авторите, като отбелязва, че Турция не е в състояние да извърши претърсване на  консулската резиденция поради дипломатическия  имунитет, произтичащ от Виенската конвенция.  Юлиян Марков", "date": "2019.01.01", "title": "Hurriyet(Турция): Доказателствата сочат, че тялото на Джамал Хашоги се намира в кладенец в двора на саудитското консулство в Истанбул"}
{"url": "http://www.focus-news.net/news/2019/01/01/2607369/pazardzhik-nad-100-sa-kukerite-v-parviya-den-na-novata-godina-v-selo-varvara.html", "text": "В село Варвара, община Септември, се запазва традицията в новогодишната нощ и първия ден от новата година, кукери да гонят злите сили, каза за  Радио „Фокус“ - Пазарджик  бившият секретар на читалището в селото Петя Пенева. Тя допълни, че според запазената традиция в селото в Дервишовден с костюми се включват участници от 2 до над 80 години. Те обикалят цялото село, за да честитят новата година, да прогонят злото и да дойде доброто. „В първия ден на новата година участници и гости на празника се събират на центъра в село Варвара, където показват маските си. Най-добрите получават награди. Участниците с годините не намаляват и всяка година са над 100”, каза още Петя Пенева. \r\nВаня НИКОЛОВА", "date": "2019.01.01", "title": "Пазарджик: Над 100 са кукерите в първия ден на Новата година в село Варвара"}
{"url": "http://www.focus-news.net/news/2019/01/01/2607366/blagoevgrad-ochakva-se-zasilen-trafik-po-patishtata-v-oblastta-v-posledniya-pochiven-den-sled-novogodishnite-praznitsi.html", "text": "Очаква се засилен трафик по пътищата в област Благоевград в последния почивен ден след новогодишните празници, предаде репортер на  Радио „Фокус“ – Пирин . Изключително натоварени, особено в следобедните часове на деня, се очаква да бъдат автомагистрала „Струма“ в посока от ГКПП „Кулата“ към София, главен път Е-79 и второкласен път 19 Симитли – Гоце Делчев от Банско към столицата. Задръствания е възможно да се образуват на пътен възел „Симитли“, където се събира целият трафик на идващите от Гърция и тези от Банско, както и на вход-изход от Благоевград. Полицейското присъствие в региона ще бъде засилено през целия ден, като допълнителни патрули ще бъдат изведени на автомагистрала „Струма“, главен път Е-79 и второкласен път 19 Симитли – Гоце Делчев. Дейността на служителите на реда по пътищата ще бъде с цел да подпомага движението и при необходимост да регулира трафика. С цел облекчаване на трафика от 14.00 до 20.00 часа ще бъде ограничено движението на товарни автомобили с тегло над 12 тона по автомагистралите и най-натоварените пътни участъци. В област Благоевград това са автомагистрала „Струма“ и главен път Е-79. „Фокус“ призовава всички да карат внимателно, да не предприемат рискови изпреварвания и търпеливо да изкачват, ако попаднат в колона, за да бъдат избегнати инциденти и по-тежки ситуации, които допълнително ще усложнят пътната обстановка. \r\nЛивия НИНОВА", "date": "2019.01.01", "title": "Благоевград: Очаква се засилен трафик по пътищата в областта в последния почивен ден след новогодишните празници"}
{"url": "http://www.focus-news.net/news/2019/01/01/2607364/yordan-yordanov-kmet-na-dobrich-neka-novata-godina-donese-na-parvo-myasto-zdrave-i-sbadnati-mechti.html", "text": "Нека новата година донесе на първо място здраве, също и осъществяването на онези цели, за които се борим отдавна, сбъднати мечти. Това заяви кметът на Добрич Йордан Йорданов, предаде кореспондентът на  Радио „Фокус” . „Нека дадем път на положителните емоции, на срещите с приятни хора, които ни зареждат постоянно с такива емоции. Нека бъдем близо до любимите си хора и до своите корени, а те са Добрич и България!“, каза кметът на града.  \r\nЖулиета НИКОЛОВА", "date": "2019.01.01", "title": "Йордан Йорданов, кмет на Добрич: Нека новата година донесе на първо място здраве и сбъднати мечти"}
{"url": "http://www.focus-news.net/news/2019/01/01/2607373/kyustendil-s-normalna-intenzivnost-e-trafikat-po-glaven-e-79-i-avtomagistrala-struma-v-oblastta.html", "text": "Движението в участъка на третокласен път 107 между село Пастра и Рилския манастир от км 27+700 до км 27+750 се извършва двупосочно в една лента, поради извършване на аварийно-възстановителни дейности по обрушване на ската. Участъкът е сигнализиран с пътни знаци. Срокът за приключване на ремонтните дейности е 1 февруари 2019 година. Това съобщи за  Радио „Фокус“ – Пирин  дежурният служител в Областно пътно управление - Кюстендил. С нормална интензивност е трафикът по главен Е-79 и автомагистрала „Струма“ в областта. Ограничено за товарни автомобили над 3,5 тона е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. Срокът за завършване на ремонтните дейности е 31 март 2019 година. \r\nНатали СТЕФАНОВА", "date": "2019.01.01", "title": "Кюстендил: С нормална интензивност е трафикът по главен Е-79 и автомагистрала „Струма“ в областта"}
{"url": "http://www.focus-news.net/news/2019/01/01/2607374/blagoevgrad-14-godishen-mladezh-e-v-reanimatsiya-vsledstvie-na-prekomerna-upotreba-na-alkohol.html", "text": "Около 10 пияни младежи са преминали през Спешен център-Благоевград в новогодишната нощ, предаде  Радио „Фокус“-Пирин . 14-годишен младеж е в Реанимация, вследствие на прекомерна употреба на алкохол. Няма сериозни инциденти след използване на пиротехнически материали, както и тежки пътни инциденти.", "date": "2019.01.01", "title": "Благоевград: 14-годишен младеж е в Реанимация, вследствие на прекомерна употреба на алкохол"}
{"url": "http://www.focus-news.net/news/2019/01/01/2607367/nina-stavreva-kmet-na-kavarna-nova-godina-e-novo-nachalo-a-to-e-nadezhda.html", "text": "Декември е равносметка, Нова година е ново начало. Това каза кметът на Каварна Нина Ставрева, предаде кореспондентът на  Радио „Фокус” . По думите на кмета на морския град всяко начало е надежда и в този контекст тя пожела на всички 2019-та да бъде мирна година, здрава, успешна, изпълнена с добри дела. „Доброто е сила, да вярваме в него, да даряваме и получаваме добрина, защото, когато започва денят ни с усмивка, с позитивизъм, делата са спорни. От всеки един от нас зависи новата година да е успешна и спорна. Здраве за всички и успешни дела, защото те зареждат и дават сили за още и още! Честита нова година!“, пожела Нина Ставрева.  \r\nЖулиета НИКОЛОВА", "date": "2019.01.01", "title": "Нина Ставрева, кмет на Каварна: Нова година е ново начало, а то е надежда"}
{"url": "http://www.focus-news.net/news/2019/01/01/2607368/violeta-kotseva-popova-etnolog-ideyata-za-udryaneto-s-dryan-po-garba-e-chovek-da-stane-zdrav-i-silen-kato-klonkata-da-se-ogava-i-otstoyava-na-nepriyatnostite.html", "text": "Идеята за удрянето с дрян по гърба е човек да стане здрав и силен като дряна, да се огъва и отстоява на неприятностите, които ще му се случат през годината или през живота изобщо. Това каза в интервю за  Агенция „Фокус“  етнологът гл. ас. Виолета Коцева-Попова. „Няколко са символите, които се преплитат в този обичай. На първо място дрянът, който е силно символно натоварен в нашата култура. Той е жилав, суров и съответно върху него се наслагват идеите за издръжливото дърво. Окичването върху самия дрян има предпазна, пожелателна и продуцираща идея. Слагането на червен вълнен конец е да се предпазят от лошото. Оттам нататък всичко, което семейството произвежда и което е символ на плодородието, се слага върху сурвачката – ошав, сушени плодове, пуканки и така нататък“, допълни етнологът. \r\nТеодора ПАТРОНОВА Пълния текст на интервюто четете по-късно в „Мнение”.", "date": "2019.01.01", "title": "Виолета Коцева-Попова, етнолог: Идеята за удрянето с дрян по гърба е човек да стане здрав и силен като клонката, да се огъва и отстоява на неприятностите"}
{"url": "http://www.focus-news.net/news/2019/01/01/2607376/kyustendil-politseyski-patrul-s-radar-e-razpolozhen-pri-tunela-dupnitsa-v-posoka-dupnitsa.html", "text": "Полицейски патрул с радар е разположен на главен път Е-79 при тунела „Дупница“ в посока Дупница. Това съобщи слушател на  Радио „Фокус“ .", "date": "2019.01.01", "title": "Кюстендил: Полицейски патрул с радар е разположен при тунела „Дупница“ в посока Дупница"}
{"url": "http://www.focus-news.net/news/2019/01/01/2607377/sport-kontuzii-tormozyat-chelsi-predi-domakinstvoto-sreshtu-sauthemptan-na-2-yanuari.html", "text": "Футбол: Контузии тормозят Челси преди домакинството срещу Саутхемптън на 2 януари. Оливие Жиру и Уилиан получиха контузии  по време на мача с Кристъл Палас. Маурисио Сари не може да разчита на Педро, Калъм Хъдсън-Одой, Франсеск Фабрегас и Дани Дринкуотър, както и на Рубен Лофтъс-Чийк, който получи контузия в гърба по време на тренировка.", "date": "2019.01.01", "title": "Спорт: Контузии тормозят Челси преди домакинството срещу Саутхемптън на 2 януари"}
{"url": "http://www.focus-news.net/news/2019/01/01/2607378/blagoevgrad-stotitsi-zhiteli-na-grada-posreshtnaha-nova-godina-na-ploshtad-georgi-izmirliev.html", "text": "Стотици жители на Благоевград посрещнаха заедно Нова година на площад „Георги Измирлиев”. Това съобщиха от пресцентъра на  Общината . Точно в полунощ жители и гости на града си честитиха новата 2019 година, с пожелание тя да бъде мирна и да донесе много здраве и сбъднати мечти. Първи поздрави към жителите на Благоевград от името на кмета д-р Атанас Камбитов, и от свое име, отправи зам.-кметът инж. Емилия Тунева. Тя пожела на съгражданите си да бъдат здрави, щастливи, а 2019 година да им донесе успехи, любов и мир.  \r\nУчастие в новогодишната програма взеха Стоян Джельов, Надя Андонова, Милена Пищолска, Елена Валеова, Павлина Теова, Иван Гоцев, Захари Костов, Иван Радев, Димана, Стойка Германова, Малин Домозетски и др. Танцовата програма беше допълнена от фолклорен състав „Накит“ . Празничната програма продължи до късните часове на нощта с песни и дълги хора.", "date": "2019.01.01", "title": "Благоевград: Стотици жители на града посрещнаха Нова година на площад „Георги Измирлиев“"}
{"url": "http://www.focus-news.net/news/2019/01/01/2607371/arhiereyskiyat-namestnik-na-smolyanska-duhovna-okoliya-arhimandrit-visarion-bog-da-naspori-za-vsichki-zhivotvorna-2019-godina.html", "text": "Бог да наспори за всички животворна 2019 година, пожелава в новогодишен богослов архиерейският наместник на Смолянска духовна околия архимандрит Висарион. Това съобщиха от  Архиерейско наместничество – Смолян . \r\n„Обични в Господа братя и сестри, скъпи родопчани! Всяка  година в живота ни е дар от Бога. Да Му благодарим от сърце! Нека и 2019-а да бъде мирна, здрава, животворна! Да се укрепяваме  във  вярата и любовта! Човек не се ражда случайно и не живее сам за себе си. Това поражда отговорността  ни да сме внимателни  един към друг и да се уважаваме. Да се научим да понасяме  изпитанията  с търпение и разбиране, че Бог не дава повече от това, което можем да понесем. Той ни дава това, което е полезно за  нашето израстване.  И не ни изоставя да си свършим добре делата, щом се уповаваме на Него с вяра и кротост. Нека е благословен всеки труд,  който създава материални и духовни  блага  за народа ни. Нека децата и младежите да растат с грижа и добри напътствия. В семействата да има мир, разбирателство и прошка. \r\nКогато се разделяме със старата година и встъпваме в новата, нека не  забравяме, че човек по рождение  е свързан с желанието да опознае своя Създател  и  да  върви  по Неговите  стъпки. Това  е Истината и смисълът да се живее. Най-естествено е да прибягваме  с молитва и благодарност към  Божията помощ да сме здрави и добри, да се учим непрестанно на смирение  и прошка, на  вяра  и милосърдие,  на мир и любов, да се молим да  ни бъдат  простени съгрешенията,  ако  ги осъзнаваме и се разкайваме за тях. Велика е Божията милост! \r\nНека има мир и любов между всички хора от Родопите, България и света! Нека Божието благословение бъде върху всички нас и през Новата 2019 години и през  всички  следващата години занапред!“, се казва още в новогодишния богослов на архимандрит Висарион.", "date": "2019.01.01", "title": "Архиерейският наместник на Смолянска духовна околия архимандрит Висарион: Бог да наспори за всички животворна 2019 година"}
{"url": "http://www.focus-news.net/news/2019/01/01/2607379/sofiya-149-dushi-sa-noshtuvali-prez-novogodishnata-nosht-v-krizisniya-tsentar-za-nastanyavane-na-bezdomni-hora-v-kv-zaharna-fabrika.html", "text": "149 души са нощували през новогодишната нощ в Кризисния център за настаняване на бездомни хора в кв. „Захарна фабрика“. Това каза за  Агенция „Фокус“  Йорданка Темелкова - директор на кризисния център за настаняване на бездомни хора в „Захарна фабрика“. За бездомните хора е била организирана празнична вечеря. Нощта е протекла нормално, без инциденти.", "date": "2019.01.01", "title": "София: 149 души са нощували през новогодишната нощ в Кризисния център за настаняване на бездомни хора в кв. „Захарна фабрика“"}
{"url": "http://www.focus-news.net/news/2019/01/01/2607380/sofiya-mitnichari-razkriha-nelegalen-tseh-opakoval-tyutyun-kato-koteshka-hrana-i-konservi-bob-i-domati.html", "text": "Нелегален цех за рязане на тютюн разкриха митнически служители от отдел „Митническо разузнаване и разследване” на Митница „Столична”. Това съобщиха еот пресцентъра на  Агенция „Митници” . При проверка в района на Нови Искър, извършена на 29 декември 2018 г., митническите инспектори установяват, че в едно от помещенията на складова база е оборудван цех за рязане и обработка на тютюн. На място е открито професионално оборудване - машини за рязане, вани за овлажняване на тютюна и машина за ароматизиране.  Освен известно количество ненарязан тютюн и тютюн в процес на преработка, митническите служители откриват и вече опакован тютюн, както и празни опаковки. Според откритите на място материали, след обработката тютюнът се опаковал в чували, етикетирани като котешка храна, или в консервени кутии с етикети на консервирани домати или боб. Разпространението на тютюна вероятно е извършвано  чрез пратки.  Техниката на обработка, включваща ароматизиране, подсказва, че на следващ етап тютюнът вероятно е смесван и със сиропи с цел да се използва като тютюн за наргилета. \r\nНаред с това на място са установени и празни опаковки  за тютюн, брандирани с името на известна марка тютюн за пушене, както и множество цигарени филтри и хартиени тръби за цигари. \r\nПроцесът по обработката на тютюна се е осъществявала при лоши хигиенни условия, без да се спазват технологичните изисквания при производствената манипулация на суровия тютюн, което крие потенциална опасност за здравето на потребителите. \r\nОбщото количество на откритите и иззети акцизни стоки е 228 кг. Иззети са и всички машини и съоръжения, послужили за незаконното производство, като машина за рязане, машина за варене (вана), машина за затваряне на консерви, центрофуга, горелка, поточна линия  и др. \r\nПо случая е образувано досъдебно производство по описа на Митница „Столична” под надзора на Районна прокуратура София. Работата по случая продължава.", "date": "2019.01.01", "title": "София: Митничари разкриха нелегален цех, опаковал тютюн като котешка храна и консерви боб и домати"}
{"url": "http://www.focus-news.net/news/2019/01/01/2607372/blagoevgrad-politseyski-patrul-s-radar-e-razpolozhen-na-glaven-pat-e-79-v-rayona-na-montsa.html", "text": "Полицейски патрул с радар е разположен на главен път Е-79 в района на Монца край Благоевград, съобщи слушател на  Радио „Фокус“-Пирин .", "date": "2019.01.01", "title": "Благоевград: Полицейски патрул с радар е разположен на главен път Е-79 в района на Монца"}
{"url": "http://www.focus-news.net/news/2019/01/01/2607382/varna-66-godishen-mazh-e-nastanen-v-bolnitsa-sled-kato-e-katastrofiral-na-avtomagistrala-cherno-more-nyama-opasnost-za-zhivota-mu.html", "text": "Спокойно е преминала новогодишната нощ във Варна. Това съобщи  Радио „Фокус“ – Варна  Ивана Милева, говорител на Областната дирекция на МВР във Варна. Тя допълни, че през празничната нощ в града няма регистрирани сериозни инциденти или тежки пътни произшествия. В болница е настанен 66-годишен мъж, който е катастрофирал тази нощ на автомагистрала „Черно море“. В пътния инцидент няма други участвали автомобили. Мъжът е настанен в болнично заведение с наранявания, няма опасност за живота му, каза още Ивана Милева. \r\nПрез изминалата нощ екипите на „Пътна полиция“ са извършвали проверки във Варна и областта за управление на моторни превозни средства след употреба на алкохол или наркотични вещества, управление без свидетелство за правоспособност и с превишена скорост. Заради неплатени фишове част от проверяваните автомобили са временно спрени от движение. \r\nМарияна ВАЛЕНТИНОВА", "date": "2019.01.01", "title": "Варна: 66-годишен мъж е настанен в болница, след като е катастрофирал на автомагистрала „Черно море“, няма опасност за живота му"}
{"url": "http://www.focus-news.net/news/2019/01/01/2607381/nova-makedoniya-aleksis-tsipras-e-ubeden-che-dogovorat-s-makedoniya-shte-bade-ratifitsiran-ot-gratskiya-parlament.html", "text": "Премиерът Алексис Ципрас в новогодишното си послание до гърците изрази убеждението си, че Договорът от Преспа ще бъде ратифициран от гръцкия парламент, съобщи кореспондентът на Македонската информационна агенция  (МИА) в Атина, пише електронното издание на македонския вестник  \"Нова Македония\" .  \r\nВ обръщението си към гражданите Ципрас каза, че 2019 г. ще бъде година на голямо подобрение на международната репутация на Гърция и международната ѝ роля на европейско и международно равнище \"като сила за стабилност, мир и сътрудничество в дестабилизиран регион\". \r\n„За тези усилия една важна стъпка е Договорът от Преспа, който ще бъде ратифициран от гръцкия парламент. С него приключва непродуктивен 30-годишен цикъл на бездействие, който струва много на родината ни. С ратифицирането на споразумението Гърция най-накрая защитава голямото културно наследство и гръцкия характер на древна Македония, като в същото време осигурява водещата си роля в по-широкия балкански регион, заяви гръцкият премиер в обръщението си към гражданите.  Юлиян Марков", "date": "2019.01.01", "title": "„Нова Македония“: Алексис Ципрас е убеден, че договорът с Македония ще бъде ратифициран от гръцкия парламент"}
{"url": "http://www.focus-news.net/news/2019/01/01/2607375/burgas-7680-dushi-v-oblastta-praznuvat-imen-den.html", "text": "7680 души в област Бургас празнуват имен ден на Васильовден, съобщиха за  Радио „Фокус“ – Бургас  от Териториална дирекция „Гражданска регистрация и административно обслужване“. 3634 е броят на имениците в областния център. Най-много са празнуващите с името Васил – 2054 в областта и 1066 – в Бургас. От женските имена най-често срещано е името Веселина – 1273 жени в областта и 722 – в град Бургас. Сред най-многобройните именици са и тези, носещи имената Веселин – 1537, Василка – 905 и Весела – 475 души в областта. На днешния ден също така празнуват всички с имената Вълчо – 294 в област Бургас, Вълко – 234, Василена – 169, Васко – 102, Въльо – 65, Василий – 55, Васка – 20 и Василен – 11. \r\nМария ПОПЧЕВА", "date": "2019.01.01", "title": "Бургас: 7680 души в областта празнуват имен ден"}
{"url": "http://www.focus-news.net/news/2019/01/01/2607387/veliko-tarnovo-bezplaten-e-gradskiyat-transport-v-grada.html", "text": "Градският транспорт във Велико Търново ще е безплатен в първия ден на новата година. Това важи за всички вътрешноградски линии – № 1, 2, 4, 5, 9, 13, 20, 30, 40, 50, 70, 110, съобщиха за  Радио „Фокус“ – Велико Търново  от пресцентъра на Общината. Безплатният обществен превоз е жест към жителите и гостите на града от страна на двете транспортни фирми в града, със съдействието кмета на Старата столица Даниел Панов. Добрата практика съществува от 1 януари 2010 година и се утвърди като традиция. \r\nАвтобусите по всички линии ще се движат по празнични разписания. \r\nМария НЕДЕВА", "date": "2019.01.01", "title": "Велико Търново: Безплатен е градският транспорт в града"}
{"url": "http://www.focus-news.net/news/2019/01/01/2607388/sarajevo-timesbosna-i-hertsegovina-otmeneni-sa-dva-novogodishni-kontserta-v-banya-luka.html", "text": "Отменени са два новогодишни концерта в Баня Лука – столицата на Република Сръбска в Босна и Херцеговина заради нестихващите протести в града, настояващи за разкриване на убийците на 21-годишен младеж през март 2018 година, пише босненското англоезично издание  Sarajevo times . \r\nКметът на град Баня Лука Игор Радойчич проведе пресконференция по повод протестa “Правосъдие за Дейвид”, която се проведе в неделя вечер и доведе до анулиране на концерта на Харис Дзинович. \r\nРадойчич каза още, че няма да има концерти в Баня Лука в новогодишната вечер. \r\nКметът заяви, че протестите в неделя са одобрени и са проведени без никакви проблеми и инциденти. \r\nВ понеделник кметът на Баня Лука анулира честването на Новата година за децата, което трябваше да се проведе в Музея за съвременно изкуство в Баня Лука, както и всички други събития за деца, които трябваше да се проведат по повод на новогодишното празненство. \r\nТой каза, че не иска никое дете да бъде потенциално застрашено или травматизирано от други събития. \r\nРадойчич каза, че от самото начало иска от властите да разрешат случая “Драгичевич”, но че демонстрациите отиват в другата посока. \r\nТой подчерта, че демонстрантите могат да протестират в съответствие с конституцията и закона и че хората, които искат да празнуват, имат право да го направят. \r\nКонцертите на Желко Самарджич и Никола Роквич са отменени.  Юлиян Марков", "date": "2019.01.01", "title": "Sarajevo Times(Босна и Херцеговина): Отменени са два новогодишни концерта в Баня Лука"}
{"url": "http://www.focus-news.net/news/2019/01/01/2607386/d-r-lyubomir-videnov-tssmp-vidin-spokoyno-e-preminalo-dezhurstvoto-vav-filialite-na-tsentara-za-speshna-meditsinska-pomosht-v-oblastta.html", "text": "Спокойно е преминало дежурството във филиалите на Центъра за спешна медицинска помощ в областта в новогодишната нощ, каза за  Радио \"Фокус\"-Видин  д-р Любомир Виденов, ръководител на видинския филиал на ЦСМП. Той посочи, че осем са били повикванията за цялата област, като три са били за Видин. \"Само един пиян сме приели през тази вечер, това е първото спокойно дежурство от години\", допълни д-р Виденов. Осем са били дежурните екипи на ЦСМП във Видинска област в новогодишната нощ, като три от тях са били във Видин, два - в Белоградчик и по един екип е дежурял във филиалите в Кула, Брегово и Димово.  \r\nАнна ЛОЗАНОВА", "date": "2019.01.01", "title": "Д-р Любомир Виденов, ЦСМП-Видин: Спокойно е преминало дежурството във филиалите на Центъра за спешна медицинска помощ в областта"}
{"url": "http://www.focus-news.net/news/2019/01/01/2607389/varna-dvama-dushi-postradali-ot-piratki-sa-potarsili-pomosht-v-speshniya-tsentar-na-bolnitsa-sveta-anna-v-novogodishnata-nosht.html", "text": "Двама души, пострадали от пиратки, са потърсили помощ в спешния център на болница „Света Анна“ във Варна в новогодишната нощ. Това съобщиха за  Радио „Фокус“ – Варна  от пресцентъра на болницата. Пострадалите са с повърхностни наранявания. Раните им са обработени от дежурните лекари и не се е наложило хоспитализиране. Двамата са освободени за домашно лечение. От болничното заведение допълниха, че за разлика от минали години, в новогодишната нощ няма регистрирани сериозни инциденти след употреба на увеселителни пиротехнически изделия. \r\nМарияна ВАЛЕНТИНОВА", "date": "2019.01.01", "title": "Варна: Двама души, пострадали от пиратки, са потърсили помощ в спешния център на болница „Света Анна“ в новогодишната нощ"}
{"url": "http://www.focus-news.net/news/2019/01/01/2607391/diana-todorova-etnografski-muzey-varna-na-1-yanuari-nay-harakterni-sa-vizitite-koito-se-pravyat-ot-mladite-semeystva.html", "text": "На 1 януари най-характерни са визитите, които се правят от младите семейства. Това каза в интервю за  Радио „Фокус“ – Варна  Диана Тодорова, уредник в Етнографския музей във Варна. По думите й на 1 януари задължително младите семейства са ходили нагости на своите кръстници или на по-големи братя и сестри, за да изразят уважение и да пожелаят щастлива, здрава нова година. „На втория ден на Сурваки, както и казват във Варненско „Стара сурвака“, са тръгвали по-възрастните, за да обиколят своите роднини“, добави Диана Тодорова. \r\nТя отбеляза, че в миналото в ранните часове на новата година са тръгвали сурвакарите. Това са били момчета, които все още не се ергенеят, т. е., момчета на 12 или 13-годишна възраст. „Сурвачката е приготвена предварително, но до Нова година не се внася вкъщи, а е стояла пред вратата. В старо време сурвачките не са се украсявали толкова, колкото сега се украсяват. Това е било една гола дряновица, но на върха е имало червен конец или червена прежда, или пък люта чушка. Задължителен е червеният цвят да присъства. Това е цвят, който прогонва злото. Също са присъствали и пуканките като символ на богатството и на плодородието в дома. Вече по светло са тръгвали и момичетата да сурвакат“, каза още Диана Тодорова. Сурвакат се първо домашните, като много често първо сурвака стопанинът на дома. \r\nМарияна ВАЛЕНТИНОВА", "date": "2019.01.01", "title": "Диана Тодорова, Етнографски музей - Варна: На 1 януари най-характерни са визитите, които се правят от младите семейства"}
{"url": "http://www.focus-news.net/news/2019/01/01/2607394/pregled-na-osnovnite-temi-v-balkanskiya-pechat-agentsiya-fokus.html", "text": "Договорът от Преспа, нестихващият скандал около убийството на саудитския журналист Джамал Хашоги и продължаващите протести в Баня Лука са сред основните теми на балканските издания.  \r\n*** Тъй като през 2019 г. в Гърция предстоят парламентарни избори, Договорът за името на бившата югославска република Македония (БЮРМ) се очаква да играе ключова роля в гръцката политика пише електронното издание на атинския вестник  Kathimrini .  \r\nОчаква се парламентът на Бивша югославска република Македония да ратифицира споразумението, най-късно до 15 януари, което означава, че топката ще бъде в полето  на гръцките законодатели. \r\nСпоред анализаторите общите избори се очаква да се състоят или през март, или през май и до голяма степен ще се определят от развитието на Договора, както и от ходовете на правителството през януари - включително повишаването на минималната заплата. Нещо повече, правителството се надява да извлече полза политически връщането на Гърция на световните финансови пазари през следващите месеци. \r\nДруг ключов фактор ще бъде резултатът от преговорите между правителството и религиозните власти относно отношенията между църквата и държавата. \r\nКато се има предвид потенциалната политическа цена на Договора за името за правителството, премиерът Алексис Ципрас, според съобщенията, е получил време от своя колега от Скопие Зоран Заев и другите международни участници да представи Договора за ратификация в парламента в избран от него момент. \r\nСпоред информация на изданието на Ципрас е дадена и възможността да ратифицира Договора в парламента най-късно до март и да отложи гласуването на протокола, който ще премахне възраженията на Гърция срещу кандидатурата на Македония за членство в НАТО след парламентарните избори. \r\nИзточници обаче са казали на вестника, че най-вероятният сценарий е, че Ципрас ще вкара Договора от Преспа сравнително скоро в парламента  - в края на януари или началото на февруари. Същите източници също така заявиха, че няма да има забавяне на гласуването, което ще позволи на Скопие да се присъедини към НАТО, така че Гърция да се придържа към буквата и духа на споразумението.  \r\nЩо се отнася до заплахата от лидера на младшите коалиционни партньори Панос Каменос да напусне правителството заради Договора от Преспа Ципрас не се притеснява, тъй като е уверен, че може да събере 151 гласа, необходими за ратифицирането му в Парламента. \r\n***  Премиерът Алексис Ципрас в новогодишното си послание до гърците изрази убеждението си, че Договорът за Преспа ще бъде ратифициран от гръцкия парламент, съобщи кореспондентът на Македонската информационна агенция  (МИА) в Атина, пише електронното издание на македонския вестник  \"Нова Македония\" .  \r\nВ обръщението си към гражданите Ципрас каза, че 2019 г. ще бъде година на голямо подобрение на международната репутация на Гърция и международната ѝ роля на европейско и международно равнище \"като сила за стабилност, мир и сътрудничество в дестабилизиран регион\". \r\n„За тези усилия една важна стъпка е Договорът за Преспа, който ще бъде ратифициран от гръцкия парламент. С него приключва непродуктивен 30-годишен цикъл на бездействие, който струва много на родината ни. С ратифицирането на споразумението Гърция най-накрая защитава голямото културно наследство и гръцкия характер на древна Македония, като в същото време осигурява водещата си роля в по-широкия балкански регион, заяви гръцкият премиер в обръщението си към гражданите. \r\n*** Всички доказателства, събрани от Турция, сочат, че липсващото тяло на журналиста Джамал Хашоги се намира в кладенеца на градината на къщата на саудитския консул, след като внимателно е поставено там , пише в кинига посветена на убийството на саудитския журналист и започналото разследване, пише англоезичното издание на турския вестник  Hurriyet .  \r\nСлед дългогодишно отричане на убийството и под международен натиск, Саудитска Арабия най-накрая задържа 18 души, но въпросите за местонахождението на тялото на Хашоги остават без отговор. \r\nСпоред авторите на книгата \"всички доказателства сочат към кладенеца в дома  на саудитския консул\" в Истанбул. \"Турските власти смятат, че тялото е в кладенеца, но може да бъде и на друго място в резиденцията\", пише в книгата. \r\nСаудитска Арабия разреши на турски служители да вземат проба от водата в кладенеца, което не доведе до резултати, но Рияд настоятелно отрече исканията на Анкара да бъде изпразнен кладенеца и да извърши претърсване в него. \r\n„Тялото можеше да бъде поставено вътре в кладенеца, след като бъде изолирано от водата. Например, може да е поставено в пластмасова торба. Ако е така, все още съществува голяма вероятност тялото да е в кладенеца ”, обяснява един от авторите, като отбелязва, че Турция не е в състояние да извърши претърсване на  консулската резиденция поради дипломатическия  имунитет, произтичащ от Виенската конвенция. \r\n*** Отменени са два новогодишни концерта в Баня Лука – столицата на Република Сръбска в Босна и Херцеговина заради нестихващите протести в града, настояващи за разкриване на убийците на 21-годишен младеж през март 2018 година, пише босненското англоезично издание  Sarajevo times . \r\nКметът на град Баня Лука Игор Радойчич проведе пресконференция по повод протестa “Правосъдие за Дейвид”, която се проведе в неделя вечер и доведе до анулиране на концерта на Харис Дзинович. \r\nРадойчич каза още, че няма да има концерти в Баня Лука в новогодишната вечер. \r\nКметът заяви, че протестите в неделя са одобрени и са проведени без никакви проблеми и инциденти. \r\nВ понеделник кметът на Баня Лука анулира честването на Новата година за децата, което трябваше да се проведе в Музея за съвременно изкуство в Баня Лука, както и всички други събития за деца, които трябваше да се проведат по повод на новогодишното празненство. \r\nТой каза, че не иска никое дете да бъде потенциално застрашено или травматизирано от други събития. \r\nРадойчич каза, че от самото начало иска от властите да разрешат случая “Драгичевич”, но че демонстрациите отиват в другата посока. \r\nТой подчерта, че демонстрантите могат да протестират в съответствие с конституцията и закона и че хората, които искат да празнуват, имат право да го направят. \r\nКонцертите на Желко Самарджич и Никола Роквич са отменени.", "date": "2019.01.01", "title": "Преглед на основните теми в балканския печат (Агенция \"Фокус)"}
{"url": "http://www.focus-news.net/news/2019/01/01/2607393/shumen-zhitelite-na-grada-vyarvat-v-sbadvaneto-na-kasmeta-ot-novogodishnata-banitsa.html", "text": "Шуменци вярват в сбъдването на късмета от новогодишната баница, показа анкета на  Радио „Фокус“ - Шумен . Когато човек вярва, има положителна нагласа и е оптимистично настроен, късметът се случва, смята Радослав. Той посочи, че семейната традиция е в баницата късметът да е придружен с дрянова пъпка. Запазени са старите наричания, защото според него, така е по-истинско. За сбъдването на пожеланието от новогодишната баница помага желанието да постигнеш и да ти се случи съответния късмет, смята Мариела. В нейното семейство също залагат на традиционните благопожелателни послания - за здраве, за къща, паричка.  \r\nЗадължително дрянова пъпка съпровожда късметчетата и в новогодишната баница на Розалина. Нарича ги за здраве, за дома, за богатство, за желани пътувания, за спорни дела. „Понякога късметът се случва, да понякога не, понякога ни се пада късмет, който силно желаем,  понякога нещо, което леко ни разочарова, но си казваме: хайде, през следващата година. Част от късметите, които наричаме понякога са в зависимост от хората, с което лекичко се опитваме да побутнем късмета към тях и е въпрос на лека ръка и наистина на късмет всеки един да изтегли това, което най- силно желае“, каза още Розалина. \r\nИвелина ИВАНОВА", "date": "2019.01.01", "title": "Шумен: Жителите на града вярват в сбъдването на късмета от новогодишната баница"}
{"url": "http://www.focus-news.net/news/2019/01/01/2607395/varna-165-dushi-sa-preminali-prez-speshniya-tsentar-na-bolnitsa-sveta-anna-v-novogodishnata-nosht.html", "text": "165 души са преминали през спешния център на болница „Света Анна“ във Варна в новогодишната нощ. Това съобщиха за  Радио „Фокус“ – Варна  от пресцентъра на болницата. 21 от пациентите, които са с различни контузии, са хоспитализирани в болничното заведение. Останалите, потърсили лекарска помощ, са освободени за домашно лечение след намесата на дежурните медици. Случаите, по които са работили лекарите, са свързани с обичайна травматология, допълниха от болничното заведение. През новогодишната нощ няма регистрирани по-сериозни ситуации. В Родилното отделение на болница „Света Анна“ във Варна няма регистрирани раждания в новогодишната нощ. През днешния ден има започнали раждания, които се очаква да приключат до края на деня. \r\nМарияна ВАЛЕНТИНОВА", "date": "2019.01.01", "title": "Варна: 165 души са преминали през спешния център на болница „Света Анна“ в новогодишната нощ"}
{"url": "http://www.focus-news.net/news/2019/01/01/2607390/oblastniyat-predsedatel-na-gerb-pazardzhik-nayden-shopov-pozdravi-zhitelite-na-regiona-s-novata-2019-godina.html", "text": "Областният председател на ГЕРБ-Пазарджик Найден Шопов пожела здраве, радост и благополучие на жителите на Пазарджик и региона и на всички българи по повод новата 2019 година, съобщиха от пресцентъра на  ГЕРБ - Пазарджик . „Да си пожелаем доброто да бъде повече сред нас. Да има хармония и толерантност, за да вървим напред и да успяваме в целите си.  Да си пожелаем Новата 2019-та да донесе стабилност,  разбирателство  и повече вяра в доброто. Да бъде мирна и честита за всички хора. Нека всеки  дом пребъдва в топлина и сговор“, се казва също в поздрава.", "date": "2019.01.01", "title": "Областният председател на ГЕРБ-Пазарджик Найден Шопов поздрави жителите на региона с новата 2019 година"}
{"url": "http://www.focus-news.net/news/2019/01/01/2607397/varna-momche-e-parvoto-bebe-v-grada-za-2019-godina.html", "text": "Момче е първото бебе, родено в АГ болницата във Варна за 2019 година. Това съобщи за  Радио „Фокус“ – Варна  главна акушерка Светлана Радева от СБАГАЛ „Проф. д-р Д. Стаматов“ във Варна. Бебето е проплакало тази сутрин, в 04.48 часа. Последното бебе на 2018 година, родено в болничното заведение, също е момче. То е проплакало в 21.30 часа на 31 декември. Ражданията на 31 декември са общо пет, а от началото на годината вече са две, като и второто бебе е момче. Очаква се трето раждане, към момента се приема вече и четвърта родилка. \r\nАГ болница СБАГАЛ „Проф. д-р. Д. Стаматов“ е водеща в броя на ражданията за Варна и е една от водещите в страната. През 2017 година в АГ болница са регистрирани 2 178 раждания, а през 2018 година те са със 100 повече – 2 278. \r\nМарияна ВАЛЕНТИНОВА", "date": "2019.01.01", "title": "Варна: Момче е първото бебе в града за 2019 година"}
{"url": "http://www.focus-news.net/news/2019/01/01/2607398/mvr-16-dushi-sa-postradali-pri-katastrofi-prez-izminaloto-denonoshtie.html", "text": "16 души са пострадали при катастрофи през изминалото денонощие. Това съобщиха от  МВР . В страната са станали 9 пътнотранспортни произшествия, като при тях няма загинали. В София са регистрирани 23 леки катастрофи и една тежка. При тях няма пострадали и загинали.", "date": "2019.01.01", "title": "МВР: 16 души са пострадали при катастрофи през изминалото денонощие"}
{"url": "http://www.focus-news.net/news/2019/01/01/2607399/shumen-momiche-e-parvoto-za-2019-godina-bebe-v-grada.html", "text": "Момиче е първото за 2019 година бебе в Шумен. Това съобщи за  Радио „Фокус“ - Шумен  д-р Лиляна Куздова, началник на отделението по неонатология в МБАЛ - Шумен. Бебето е с тегло 3.2 кг и ръст 51 см. Проплакало е в 10.40 часа. Новороденото е първо дете на 24-годишната майка от Шумен. \r\nМомиченце е и последното бебе, родено в Шумен за 2018 година. Бебето е проплакало около 17.20 часа на 31 декември. То е с тегло 3,75 кг и също е първа рожба на майката, която е от Шумен. По рано през вчерашния ден е родено още едно бебе, което е настанено в интензивния сектор.  \r\nИвелина ИВАНОВА", "date": "2019.01.01", "title": "Шумен: Момиче е първото за 2019 година бебе в града"}
{"url": "http://www.focus-news.net/news/2019/01/01/2607385/radoslav-taskovobshtinski-savet-blagoevgrad-2018-godina-beshe-edna-spokoyna-godina-koyato-premina-v-konstruktiven-duh.html", "text": "2018 година беше една спокойна година, която премина в конструктивен дух. Това каза за  Радио „Фокус“-Пирин  Радослав Тасков, председател на Общински съвет-Благоевград. Той допълни, че са успели до голяма степен да постановят едни добри решения, които подпомагат в максимална степен общността и развитието на Благоевград.  \r\n„Ако трябва да отделим няколко решения: през 2018 година Общински съвет-Благоевград избра обществен посредник, т. нар. омбудсман; реализираха се редица проекти след зелената светлина, която даде Общински съвет, като ремонтите в образователната инфраструктура; енергийната ефективност в редица знакови сгради; изграждането на анаеробна инсталация на територията на сметището и други много важни за развитието на града решения“, уточни Тасков. Председателят на Общински съвет-Благоевград заяви, че всяко едно решение на Общински съвет е важно – от решенията за обновяване центъра на града до тези, които са свързани пряко с инвестиционни намерения на граждани. \r\n Той подчерта, че за поредна година Общински съвет-Благоевград в края на годината няма преписка, която да чака Общински съвет да постанови решение, така че всичко, което е влязло в деловодството на Общински съвет, е разгледано от общинските съветници и са постановени решения. \r\nНатали СТЕФАНОВА", "date": "2019.01.01", "title": "Радослав Тасков,Общински съвет-Благоевград: 2018 година беше една спокойна година, която премина в конструктивен дух"}
{"url": "http://www.focus-news.net/news/2019/01/01/2607392/pazardzhik-3-171-sa-imenitsite-na-vasilyovden-v-obshtinata.html", "text": "3 171 са имениците на днешия Васильовден в община Пазарджик, съобщиха от  Общината . Най-много са те в Пазарджик – 1889. Най-малко са в селата Сбор, Тополи дол и Цар Асен, където днес ще празнуват само по двама души. Мъжете с името Васил на територията на община Пазарджик са 1 522, а жените с името Василка са 661. 260 са мъжете с името Веселин, а 182 са жените с името Веселина. Само един жител на общината носи името Весо.", "date": "2019.01.01", "title": "Пазарджик: 3 171 са имениците на Васильовден в общината"}
{"url": "http://www.focus-news.net/news/2019/01/01/2607383/violeta-kotseva-popova-etnolog-survachkite-sa-chast-ot-osmislyaneto-ni-kato-balgarska-narodna-kultura-i-identichnost.html", "text": "В традицията богатството се измерва с броя на децата в къщата, с броя на животните, с пълните крини с жито, с нивите, които са натежали от класове, това е идеята. Това каза в интервю за  Агенция „Фокус“  етнологът гл. ас. Виолета Коцева-Попова. „Това е стойностно в традиционната народна култура, където няма пари, няма лични материални вещи, няма лично облагодетелстване. Всички обичаи са много тясно, свързани със земеделския стопански цикъл на хората. Като цяло в традициите парите не са стойност, те са стойност дотолкова доколкото се излагат по челата на девойките, за да покажат някакво имуществено състояние на семейството. Парите като средство за покупко-продажба не са с висока стойност, стойност имат децата, броят на родените агънца, теленца, реколтата от нивата. Това, което може да помогне на семейството да оцелее“, допълни етнологът.  \r\n„Сурвачката си има своето място, разбира се, извадена от контекста на тази културна система, каквато представлява народната такава. Те са част от празнуването и част от осмислянето като българска народна култура и българска идентичност. Всеки един елемент от традицията намира своето място, но вече видоизменен с донякъде друг смисъл, който му се придава“, обясни още етнологът.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.01.01", "title": "Виолета Коцева-Попова, етнолог: Сурвачките са част от осмислянето ни като българска народна култура и идентичност"}
{"url": "http://www.focus-news.net/news/2019/01/01/2607401/pazardzhik-15-godishna-e-maykata-na-parvoto-bebe-za-2019-godina-v-oblastnata-bolnitsa.html", "text": "Последното бебе за 2018 година, родено в МБАЛ-Пазарджик, се е появило на 30 декември, в 05.40 часа, съобщиха за  Радио „Фокус“ – Пазарджик  от Акушеро-гинекологичното отделение на лечебното заведение. То е момче с тегло 3 850 грама, ръстът му е 51 см, а бебето се казва Божидар. Родителите са от село Синитево. Първото бебе за 2019 година  в Областната болница също е момче. То е родено 03.40 часа на 1 януари. Тежи 2 700 грама, с ръстът 48 сантиметра. Майката е на 15 години и е от Пещера. Бебето се казва Рашко. \r\nВаня НИКОЛОВА", "date": "2019.01.01", "title": "Пазарджик: 15-годишна е майката на първото бебе за 2019 година в Областната болница"}
{"url": "http://www.focus-news.net/news/2019/01/01/2607400/st-komisar-nikolay-dimov-odmvr-smolyan-novogodishnata-nosht-v-oblastta-premina-bez-tezhki-intsidenti-ochakva-se-zasilvane-na-trafika-v-sledobednite-chasove.html", "text": "Новогодишната нощ на територията на област Смолян премина без тежки произшествия и инциденти. Това каза за  Радио „Фокус“ – Смолян  ст. комисар Николай Димов – директор на Областна дирекция на МВР (ОДМВР) – Смолян. По думите му, сигналите са били най-вече за нарушения на обществения ред, за силна музика, пиратки и гръмове. През нощта е имало инцидент с фойерверки на ул. „Станевска“ в Смолян. При него падайки на земята, част от пиротехническото средство е ударило човек, на който е оказана медицинска помощ. „Имаше създадена организация и голяма част от състава на полицията в областта беше на работа и празничната нощ премина спокойно, без тежки произшествия“, обобщи ст. комисар Димов. \r\nТой допълни, че в следобедните часове се очаква засилване на автомобилния трафик към вътрешността на страната. Създадена организация за засилено полицейско присъствие на основните пътни артерии, за да се следи за нарушения и да се осигури безопасното преминаване на потока от автомобили по пътищата, каза още директорът на полицията в Смолян. \r\nНели ГЕРГЬОВСКА", "date": "2019.01.01", "title": "Ст. комисар Николай Димов, ОДМВР  – Смолян: Новогодишната нощ в областта премина без тежки инциденти, очаква се засилване на трафика в следобедните часове"}
{"url": "http://www.focus-news.net/news/2019/01/01/2607384/ognyan-tsenkov-kmet-na-vidin-neka-2019-g-bade-dobra-i-shtedra-za-vsichki-neka-nosi-spoluka-blagodenstvie-i-nadezhda-vav-vseki-dom.html", "text": "Нека 2019 г. бъде добра и щедра за всички, нека носи сполука, благоденствие и надежда във всеки дом, каза за  Радио „Фокус“ – Видин  кметът на Община Видин Огнян Ценков, поздравявайки хората, живеещи в общината. Той посочи, че изпращаме една успешна година, изпълнена с много предизвикателства, но и с възможности за промяна.  \r\n„Община Видин вече е финансово стабилна, активно работи и усвоява средства по европейски и национални програми. Модернизираме образователната инфраструктура, Видин е университетски град, имаме над 430 студенти – една дългогодишна мечта, която е сбъдната за всички нас, видинчани. Подобряваме жизнената среда, създаваме добри условия за реализиране на инвестиционни намерения и аз съм сигурен, че в най-скоро време ще видим един възроден град и една просперираща община”, каза Ценков.  \r\nКметът благодари на жителите на община Видин за доверието през 2018 година и през всичките три години от мандата си, както и за подкрепата от страна на държавната власт, на Общинския съвет, на гражданското общество. \r\nАнна ЛОЗАНОВА", "date": "2019.01.01", "title": "Огнян Ценков, кмет на Видин: Нека 2019 г. бъде добра и щедра за всички, нека носи сполука, благоденствие и надежда във всеки дом"}
{"url": "http://www.focus-news.net/news/2019/01/01/2607404/vidin-magla-ogranichava-do-100-metra-vidimostta-po-patishtata-v-oblastta.html", "text": "Мъгла ограничава до 100 метра видимостта по пътищата във Видинска област, съобщиха за  Радио „Фокус“ – Видин  от Областно пътно управление - Видин. Пътищата са проходими при зимни условия, пътните настилки са предимно сухи. Движението по път I-1 (E-79) от пътно кръстовище „Дунавци“ до село Ружинци е ограничено за  автомобили с обща маса над 12 тона, във връзка с изпълнението на авариен ремонт на дилатационна фуга при км 21+516. Осигурени са обходни маршрути. Трафикът по главен път Е-79 в областта е с нормална интензивност, пътуват предимно тежкотоварни автомобили в посока от и за Дунав мост 2. Най-натоварено е движението в участъка между Дунавци и Видин. \r\nАнна ЛОЗАНОВА", "date": "2019.01.01", "title": "Видин: Мъгла ограничава до 100 метра видимостта по пътищата в областта"}
{"url": "http://www.focus-news.net/news/2019/01/01/2607402/the-wall-street-journal-sasht-sazdavat-sistema-za-razpoznavane-na-dronove.html", "text": "Проектът за създаване на система за признаване на безпилотни летателни апарати започна Федералната авиационна администрация (ФАА) на САЩ. Както съобщава вестник  Wall Street Journal , целта на програмата е да се тестват технологии, които допълнително ще разширят търговската употреба на такива устройства. \r\n\"Това е важен и положителен сигнал, че Федералната авиационна администрация е увеличила усилията си да разработи правила за използването на безпилотни летателни апарати,\" заявява търговец за изданието. \r\nБез надеждни методи за идентифициране на безпилотните летателни апарати и прецизно проследяване на техните маршрути, ФАА, както и американските правоприлагащи агенции, се въздържаха от издаване на разрешителни за полети с такива превозни средства в голяма част от страната. Както припомня WSJ, сега са разрешени търговски дронове с тегло не повече от 24,9 кг. Те имат право да летят на височина не повече от 121 м и само в пределите на видимост от оператора на земята. \r\nОчаква се новите правила за дроновете да бъдат одобрени в рамките на една до две години. Според  представител на ФАА, \"основната задача е да се гарантира безопасността на полетите.\"  Юлиян Марков", "date": "2019.01.01", "title": "The Wall Street Journal: САЩ създават система за разпознаване на дронове"}
{"url": "http://www.focus-news.net/news/2019/01/01/2607405/tass-finlandskiyat-prezident-zayavi-che-stranata-mu-shte-se-opita-da-posrednichi-za-reshavaneto-na-problema-s-yadrenite-orazhiya.html", "text": "Финландия е готова да предложи услугите си тази година за справяне с ядрените проблеми в света. Това бе обявено във вторник в новогодишното обръщение на президента Саули Ниинистьо, цитиран от  TACC .  \r\n\"Световният ред променя формата си. Китай използва икономическата си мощ, Русия се превъоръжава, а САЩ се дистанцират от сътрудничеството. На фона на тази трансформация, ние трябва да останем бдителни\", каза той. \r\n\"Финландия има добри връзки с Вашингтон, Москва и Пекин. Трябва да използваме тези контакти, за да изпълним нашите глобални цели\", заяви Ниинистьо. \r\n\"Преди всичко мисля за опасността от връщане на ядрени оръжия в международната политика. Ако споразуменията за контрол на оръжията, формулирани по време на периода на Студената война, престанат да функционират, трябва да се стремим да създадем нови, които да ги заместят. Финландия е готова да предложи услуги за установяване на контакти За това ще говорим в началото на новата година ”, подчерта държавният глава. \r\nВсе пак той отбеляза, че: \"Способността на Финландия да влияе на другите е ограничена.\" \"Европа трябва да се върне на местата, където се вземат решения за бъдещето. Вътрешно слабият Европейски съюз не е в състояние да направи това. Заедно трябва да го подобрим\".  Юлиян Марков", "date": "2019.01.01", "title": "ТАСС: Финландският президент заяви, че страната му ще се опита да посредничи за решаването на проблема с ядрените оръжия"}
{"url": "http://www.focus-news.net/news/2019/01/01/2607396/tinka-belegova-regionalen-istoricheski-muzey-stoyu-shishkov-smolyan-survakaneto-i-do-dnes-se-izpalnyava-v-rodopite-a-korenite-na-obichaya-se-gubyat-v-drevnostta.html", "text": "Сурвакането и до днес се изпълнява в Родопите, а корените на обичая се губят в древността. Това каза за  Радио „Фокус“ – Смолян  Тинка Белегова – уредник в Регионален исторически музей „Стою Шишков“ – Смолян. „Обредното обхождане на населено място от сурвакарчетата започва преди разсъмване. Участниците в обичаят най-напред сурвакат всички членове на семейството след това обхождат домовете на роднините и на всички съседи. Те потупват трикратно всекиго по гърба като благославят: „Сурва, сурва весела година – жива здрави догодина, догодина до амина!“. Вярвало се, че при докосването на човек от дряна, върху него се пренасяла магическата сила, тъй като суврачката е пренощувала под звездите“, разказа Белегова. Тя посочи, че за тези пожелание сурвакарите са дарувани от стопаните с дребни монети, а стопанката и дава колачета, орехи, лешници, сушени плодове. \r\n„В някои селища в Родопите е характерен интересен обичай, който е записан от специалистите и се нарича „Бухане“. Той все още се изпълнява във някои селища в региона и съпътства сурвакането. По-големи момчета от сурвакарите отиват до реката и носят мокри речни камъни. Отиват в дома, тупват ги пред огнището и наричат: „Както тече реката, тъй да текат и парите в тази къща, както тежи камъкът, тъй да тежат парите в кесията на стопанина!“. Тази благословия е била много ценна от стопаните на къщата и се дарувала със сребърна монета“, отбеляза Белегова. Тя допълни, че така сурвакарите обикалят цялото село. След като приключи сурвакането, сурвачката не се запазва, а се хвърля върху покрива на къщата или се закичва на китно от плодородните дръвчета в градината. \r\nНели ГЕРГЬОВСКА", "date": "2019.01.01", "title": "Тинка Белегова, Регионален исторически музей „Стою Шишков“ – Смолян: Сурвакането и до днес се изпълнява в Родопите, а корените на обичая се губят в древността"}
{"url": "http://www.focus-news.net/news/2019/01/01/2607406/sofiya-chetirima-dushi-sa-postradali-pri-sbivane-v-kv.html", "text": "Четирима души са пострадали при сбиване в кв. „Христо Ботев“ в новогодишната нощ. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. Тя поясни, че веднага след подаването на сигнала до адреса са били изпратени две линейки. Двама души са хоспитализирани в болница УМБАЛ „Царица Йоанна - ИСУЛ”. Другите двама са били с по-леки наранявания и са отказали да бъдат хоспитализирани.", "date": "2019.01.01", "title": "София: Четирима души са пострадали при сбиване в кв. „Христо Ботев“"}
{"url": "http://www.focus-news.net/news/2019/01/01/2607403/sport-andi-mari-pobedi-dzheyms-dakuart-s-20-seta-na-turnira-v-brizbeyn.html", "text": "Британският тенисист Анди Мъри победи представителя на домакините Джеймс Дъкуърт с 2:0 сета (6:3, 6:4)на турнира в Бризбейн, Австралия.  Мъри ще срещне на осминафиналите руснака Данил Медведев, който започва участието си в турнира директно от втория кръг. Анди Мъри е двукратен победител в този турнир и бивш номер 1 в световния тенис, но сега заема 240-то място в световната ранглиста.", "date": "2019.01.01", "title": "Спорт: Анди Мъри победи Джеймс Дъкуърт с 2:0 сета на турнира в Бризбейн"}
{"url": "http://www.focus-news.net/news/2019/01/01/2607407/veliko-tarnovo-s-31-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 31 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 208 см, а температурата на водата - 3.8 градуса.  \r\nПредимно облачно ще бъде над българския участък на Дунав. Максималните температури ще са предимно между 1° и 6°, в Свищов – около 3°.", "date": "2019.01.01", "title": "Велико Търново: С 31 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/01/01/2607408/sofiya-60-godishna-zhena-e-pochinala-sled-kato-e-padnala-ot-16-i-etazh-na-zhilishtna-sgrada.html", "text": "60-годишна жена е починала, след като е паднала от 16-и етаж на жилищна сграда. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. Инцидентът е станал тази нощ. Жената е била намерена от неин съсед. Полицията разследва какво се е случило.", "date": "2019.01.01", "title": "София: 60-годишна жена е починала, след като е паднала от 16-и етаж на жилищна сграда"}
{"url": "http://www.focus-news.net/news/2019/01/01/2607410/pregled-na-mezhdunarodnite-novini-do-13-chasa-agentsiya-fokus.html", "text": "Девет души са били ранени, единият от тях – сериозно, когато мъж в кола се е врязал в тълпата, празнуваща настъпването на Новата година на прочута улица в Токио, съобщават полицията и медиите от японската столица, информира  AFP . \r\nС „намерение да убива“  21-годишният Казухиро Кусакабе е нахлул в улица „Такешита“ в модния квартал на Токио „Харадзюку“. Произшествието се е случило десет минути след началото на новата 2019 година, пояснява за AFP говорител на полицията.   \r\nСпоред националната телевизия ЕнЕйчКей, Кузакабе е заявил пред полицията, че е действал като „отмъщение за смъртното наказание“ и не е дал повече обяснения.   \r\nСвидетел е съобщил пред телевизионната камера: „беше асно отвратителна сцена“.\"Видях няколко човека да падат на улицата. Когато се доближих, видях и други паднали на земята. Докато стигна до мястото, парамедиците вече бяха там и помагаха на хората.“  \r\nДруг свидетел, който управлява магазин за дрехи в района, заявява: „Шокиран съм, че подобно нещо се случва на улица Такешита“.  \r\nПолицията незабавно е отрязала улицата. От преслужбата й са съобщили за френската телеграфна агенция, че един студент, който има сериозни наранявания, се оперира. Кузакабе е арестуван с повдигнато обвинение „съмнение за опит за убийство“.  \r\nСпоред местните медии, японецът е ударил общо осем души и на един се е нахвърлил на улицата. Самата улица е била затворена за коли, тъй като в района са се събирали веселящи се хора, за да посрещнат Нова година.  \r\nУлица „Такешита“ е пълна с малки магазинчета и е известна като център на младежката култура и мода в Япония. Всеки ден тя привлича десетки хиляди туристи от страната и чужбина.   \r\nЗа разлика от други големи градове посрещането на Нова година е относително тихо събитие. Няма зрелища с фойерверки, нито централно място, където да се събират шумни пияни групи.  \r\nЯпонците предпочитат в тази вечер да са със семействата си, а след това тихо да ходят в храмовете и да се помолят за добър късмет през новата година.    \r\n*** Северна Корея може да промени подхода си, ако САЩ продължи със санкциите за нейната ядрена програма. Това е обявил лидерът на държавата Ким Чен-ун в новогодишното си слово, съобщава  AFP . Той е предупредил, че, ако продължат „санкциите и натиска върху нашата република, може би няма да имаме друг шанс освен да потърсим нов начин да защитим суверенитета и интересите си“. \r\nФренската телеграфна агенция коментира, че той прави намек за срещата на върха между него и Доналд Тръмп в Сингапур през юни, след която бе обявено, че двамата са имали „плодотворни разговори“ и „са обменили конструктивни идеи“.   \r\nТогава те подписаха твърде неясна декларация за денуклеаризация на Корейския полуостров, но без никакъв прогрес, тъй като Пхенян и Вашингтон спорят за това какво означава този термин.   \r\nСеверна Корея е обект на множество санкции от страна на Съвета за сигурност на ООН откакто обяви своите програми за ядрени и балистични оръжия.  Страната е провела шест атомни опита и изстреля ракети, които могат да достигнат до цялата континентална територия на САЩ.   \r\n\"Аз съм готов да седна с американския президент по всяко време в бъдеще и да положим усилия с всички сили да постигнем резултат, който да бъде одобрен от международната общност“. Това е заявил Ким в новогодишното си телевизионно обръщение към нацията. \r\nНо е направил и уговорката, че САЩ и Южна Корея повече не трябва да провеждат съвместни военни учения, тъй като те са „източник на напрежение“. След срещата в Сингапур броят на подобни учения значително намаля. \r\nСеул и Вашингтон са обвързани в съюз за сигурност, а САЩ са стационирали 28,500 военни в Южна Корея, за да я пазят срещу северния й съсед, който нахлу в нея през 1950 година.  \r\n*** Най-малко пет души са загинали и десетки се считат за изчезнали при свлачище в западната част на Индонезия, съобщиха от местната Агенция за справяне с природните бедствия, цитирани от  AFP . \r\nСпасители издирват оцелели, като в момента в неизвестност са 38 души. Лошото време и продължаващите поройни дъждове, както и спирането на тока в региона затрудняват спасителните работи, съобщи говорителя на Агенцията Сутопо Първо Нугрохо. \r\nДосега са открити телата на пет души, а трима са ранени. Общо 61 души са евакуирани от района.Спасителните работи продължават. \r\nВ Индонезия свлачищата не са рядко явления, като през октомври 2018 година двайсет души загинаха при кално свлачище в Западна Сумартра. \r\n*** Преустановяват се  спасителните работи в Магнитогорск поради реална опасност от срутване, предава  TACC \r\nРъководителят на руското министерство на извънредните ситуации (МЧС) Евгений Зиничев, каза, че поради реална заплаха от срутване на част от сградата в Магнитогорск, е невъзможно да се продължи с отстраняването на отломките. Неговите думи са цитирани във вторник от пресслужбата на Министерството. \r\n\"Продължавайки отстраняването на отломките, възникна реална заплаха от срутване на част от сградата. Стената на седмия вход губи стабилност, не е възможно да се продължи работата в такива условия\", заявиха от Министерството. \r\nДосега е потвърдена смъртта на осем души души, като между тях няма деца. От МЧС съобщиха, че болниците в Магнитогорск не се нуждаят от кръв или други консумативи. Само две семейства са потърсили помощ от градската управа за настаняване. Останалите са подслонени от роднини или приятели. \r\n***", "date": "2019.01.01", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/01/01/2607409/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“, съобщи за  Радио „Фокус“ – Бургас  дежурният служител на пункта. Към момента няма образувани големи колони от автомобили на българо-турската граница. Преминаването се осъществява без сериозно забавяне. \r\nМария ПОПЧЕВА", "date": "2019.01.01", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/01/01/2607412/dobrich-na-gkpp-kardam-negru-voda-e-zatrudnena-obrabotkata-na-patnitsi-poradi-tehnicheski-problem-ot-rumanska-strana.html", "text": "От 00.15 ч. тази нощ на ГКПП \"Кардам - Негру вода\" на границата с Румъния е затруднена обработката на пътници поради технически проблем от румънска страна, по данни към 13.00 часа. Това съобщиха от пресцентъра на  Главна дирекция \"Гранична полиция\" . Трафикът е нормален на всички останали гранични контролно-пропускателни пунктове.", "date": "2019.01.01", "title": "Добрич: На ГКПП \"Кардам - Негру вода\" е затруднена обработката на пътници поради технически проблем от румънска страна"}
{"url": "http://www.focus-news.net/news/2019/01/01/2607411/katya-sungarska-tssmp-sofiya-poluchihme-falshiv-signal-za-goryashta-kashta-s-bedstvashti-hora.html", "text": "Имахме един фалшив сигнал за горяща къща в село край Своге. Беше ни подадено, че вътре има бедстващи хора.  Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска във връзка със сигналите, получен в новогодишната нощ. По думите й веднага към посочения адрес са изпратени две линейки. \"Нито къщата е горяла, нито е имало хора, които са се нуждаели от спешна медицинска помощ\", разказа Сунгарска.  \r\n\"Имахме и една доста агресивна жена, която многократно е звъняла и е искала да ѝ бъде изпратен медицински екип, защото е вдигнала 37,2 градуса температура. Многократно сме ѝ обяснили, че за такава температура дори лекарства не се взимат, а камо ли да се праща спешен екип. Тя е била доста агресивна, включително ни е заплашила с предаването „Господари на ефира“ и се е представила като журналист. В крайна сметка успяхме да отделим един екип, за да отидем до нея, премерена ѝ е температурата и се е оказало, че е 36,8 градуса\", разказа още говорителят на ЦСМП - София. \"Това за пореден път е тежко разкарване на медицински екипи, които работят, за да спасяват животи, а не за да извършват амбулаторни прегледи\", коментира тя.", "date": "2019.01.01", "title": "Катя Сунгарска, ЦСМП - София: Получихме фалшив сигнал за горяща къща с бедстващи хора"}
{"url": "http://www.focus-news.net/news/2019/01/01/2607414/katya-sungarska-tssmp-sofiya-rano-sutrinta-zhena-e-podala-signal-che-mlado-momche-e-bilo-napadnato-ot-mechka-v-bankya.html", "text": "Интересен случай имахме рано сутринта. Жена е подала сигнал, че в Банкя е видяла как младо момче е било хванато от мечка, която е започнала да го яде и че на мястото е имало много кръв. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска във връзка със сигналите, получен в новогодишната нощ. \"Моментално е била изпратена линейка. Колегите са заварили 24-годишно момче, което във вилната зона е излязло навън по потник и къси гащи и е премръзнало. Изпаднало е в състояние на хипотермия, което може да бъде и живото застрашаващо състояние, така че по най-бързия начин сме го закарали в противошокова зала на „Пирогов“, обясни Сунгарска, като уточни, че мечка и кръв на мястото не е имало.", "date": "2019.01.01", "title": "Катя Сунгарска, ЦСМП - София: Рано сутринта жена е подала сигнал, че младо момче е било нападнато от мечка в Банкя"}
{"url": "http://www.focus-news.net/news/2019/01/01/2607418/", "text": "Представителят на домакините Ник Кириос победи американеца Райън Харисън в много оспорван мач продължил повече от два часа с 2:1 сета (7:6, 5:7, 7:6). На осминафиналите Кириос ще играе с Жереми Шарди, който днес по-рано победи германеца Ян-Ленард Щруф също с 2:1 сета. Ник Кириос отстрани миналата година Григор Димитров в същия турнир на полуфиналите. Григор Димитров излиза срещу Джон Милман около два часа след полунощ .", "date": "2019.01.01", "title": "Спорт: Ник Кириос победи  Райън Харисън на турнира в Бризбейн"}
{"url": "http://www.focus-news.net/news/2019/01/01/2607419/varna-ochakva-se-zasilvane-na-trafika-po-osnovnite-patni-uchastatsi-v-oblastta-v-sledobednite-chasove.html", "text": "Очаква се засилване на трафика по основните пътни участъци във Варна и областта в следобедните часове. Пред  Радио „Фокус“ – Варна  Ивана Милева, говорител на Областната дирекция на МВР във Варна, заяви, че е създадена организация за полицейско присъствие по входовете и изходите на града заради очаквания засилен поток от автомобили от и към Варна след края на новогодишните празници. Предвиждат се и засилени полицейски проверки на водачи с рисково поведение, както и засилени проверки за управление на моторни превозни средства след употреба на алкохол или наркотични вещества, управление без свидетелство за правоспособност и с превишена скорост. По данни на „Пътна полиция“ към този час на деня движението по основните булеварди във Варна се осъществява спокойно. Не се отчита натоварване на трафика по направленията за София, Добрич и Бургас. Движението по двете автомагистрали на територията на областта – „Хемус“ и „Черно море“, се осъществява без въведени ограничения. Във връзка с очаквания интензивен трафик в следобедните часове от 14.00 до 20.00 часа по магистралите и пътя Варна – Бургас се ограничава движението на тежкотоварни автомобили над 12 тона. От „Пътна полиция“ допълниха, че в града от началото на деня няма регистрирани пътни произшествия, а през последното денонощие обслужените катастрофи са четири, като при инцидентите са нанесени материални щети и няма пострадали граждани. \r\nМарияна ВАЛЕНТИНОВА", "date": "2019.01.01", "title": "Варна: Очаква се засилване на трафика по основните пътни участъци в областта в следобедните часове"}
{"url": "http://www.focus-news.net/news/2019/01/01/2607413/tass-grazhdanin-na-tadzhikistan-se-namira-v-tezhko-sastoyanie-sled-eksploziyata-v-magnitogorsk.html", "text": "Гражданин на Таджикистан се намира в тежко състояние след експлозията в Магнитогорск, предава  TACC . \r\n\"Според наличната информация, един гражданин на Таджикистан е в интензивно отделение, състоянието му е тежко. Местоположението на членовете на неговото семейство е неизвестно, най-вероятно те са под развалините\", каза представител на дипломатическата мисия. \r\nВ понеделник в Магнитогорск имаше срутване на един от входовете на 10-етажна жилищна сграда. Разследващият комитет на Руската федерация счита, че експлозия на битов газ е приоритетна версия при разследването на причините за трагедията. Според последните данни са загинали осем души, още пет бяха хоспитализирани. Съдбата на 36 души остава неизвестна.  Юлиян Марков", "date": "2019.01.01", "title": "ТАСС: Гражданин на Таджикистан се намира в тежко състояние след експлозията в Магнитогорск"}
{"url": "http://www.focus-news.net/news/2019/01/01/2607422/afp-broyat-na-zaginalite-v-rezultat-na-kalno-svlachishte-v-indoneziya-dostigna-15-desetki-se-izdirvat.html", "text": "Броят на загиналите в резултат на кално свлачище в Индонезия достигна 15, десетки се издирват, предава  AFP . \r\nНай-малко 25 души все още се издирват след свлачището, причинено от обилни валежи, което се е случило точно преди залез слънце в провинция Западна Ява. \r\nДъждът, прекъсванията на електрозахранването и лошите пътища попречиха на тежка техника  да достигне до района на Сукабуми, заяви говорителят на Националната агенция за справяне с бедствията Сутопо Първо Нугрохо. \r\n\"Спасителните работи са затруднени и от присъствието на много хора, които се опитват да достигнат до мястото,\" каза той. \r\n\"Пътищата са тесни, така че спасителните екипи, техниката и линейките са заседнали в задръствания\", каза той. \r\nТърсенето е прекратено през нощта, като сутринта се очаква да бъде възстановено.  Юлиян Марков", "date": "2019.01.01", "title": "AFP: Броят на загиналите в резултат на кално свлачище в Индонезия достигна 15, десетки се издирват"}
{"url": "http://www.focus-news.net/news/2019/01/01/2607423/plovdiv-momichentse-e-parvoto-bebe-za-2019-godina-v-umbal-sveti-georgi.html", "text": "Момиченце е първото бебе за новата 2019 година в най-голямата болница в област Пловдив – УМБАЛ „Свети Георги“. Това съобщи за  Радио „Фокус“ - Пловдив  говорителят на болницата. Детето се е родило в 11.10 ч. в АГ клиниката към здравното заведение. То тежи 2370 г, и е с ръст 47 см. \r\nВ последния ден на 2018 година, на 31 декември, в Университетската болница са се родили 2 деца – момче и момиче. Момичето тежи 3200 г, с ръст 51 см. То е било родено в 02.50 ч. Момчето тежи 2850 г, 49 см, и е родено в 08.55 ч. \r\nЦветана ТОНЧЕВА", "date": "2019.01.01", "title": "Пловдив: Момиченце е първото бебе за 2019 година в УМБАЛ „Свети Георги“"}
{"url": "http://www.focus-news.net/news/2019/01/01/2607424/sofiya-momiche-e-parvoto-bebe-za-2019-g-v-bolnitsa-maychin-dom.html", "text": "Първото бебе в университетската акушеро-гинекологична болница Майчин дом за 2019 г. е момиче, родено по естествен начин малко след 5.00 ч. сутринта в първия ден на новата година. Това съобщиха от пресцентъра на  болницата . Детето е трето в семейството, има две по-големи сестри и е с перфектно тегло от 3,100 кг. Последното бебе за изминалата 2018 г. е момче, родено по спешност с цезарово сечение, коментира завеждащият екипа на нощното дежурство в болницата д-р Светлозар Славов и добави, че работата през нощта срещу Нова година е била в обичайните си темпове.  \r\nОбщо за 2018 г. в болница Майчин дом са родени 3 581 деца, което е по-малко, сравнено с миналата година, когато са били малко над 4 000. По данни на д-р Емил Гърчев, който ръководи медицинския екип в дневната смяна на 1 януари, тези данни отразяват общия спад в статистиката на раждаемостта на национално ниво, а Майчин дом продължава да бъде лидер по брой раждания в страната. По думите му средно всяко 14-то българско дете се ражда именно там, като болницата поддържа обичаен темп от средно 10 раждания на денонощие.  \r\nМайчин дом е най-голямата и най-старата специализирана АГ болница у нас, където се проследяват и обработват най-сложните медицински случаи от цялата страна. Тя е единствената АГ болница в България с комплексна услуга за женско здраве и профилактика на бременността,  включваща ехографски изследвания, биохимичен скрининг и неинвазивни ДНК тестове за диагностика на вродени генетични заболявания на плода, ръководени от Национална генетична лаборатория.", "date": "2019.01.01", "title": "София: Момиче е първото бебе за 2019 г. в болница Майчин дом"}
{"url": "http://www.focus-news.net/news/2019/01/01/2607425/nikola-dimitrov-makedoniya-nepostiganeto-na-sporazumenie-s-gartsiya-nay-mnogo-vredeshe-na-makedoniya.html", "text": "Непостигането на споразумение с Гърция най-много вредеше на Македония, заяви македонският външен министър в интервю за Македонската информационна агенция (МИА), цитирано от скопското електронно издание  “Локално“ . \r\nСпоред него в Преспа и двете делегации са споделили усещането за  исторически момент, защото е било очевидно, че този акт е много по-голям от тези, които участват в него. Всички аргументи подкрепят факта, че този акт е силно патриотичен и полезен за Македония, Гърция, както и за региона., заяви министърът. \r\n„По-добре е днес да се похарчи политически капитал, да се осигури дългосрочно бъдеще за всички, да се премахне котвата, която тегли региона надолу, вместо да се използва проблема, за да се спечелят краткосрочни изгоди, но в дългосрочен план участниците в процеса да се превърнат в антигерои.  Юлиян Марков", "date": "2019.01.01", "title": "Никола Димитров (Македония): Непостигането на споразумение с Гърция най-много вредеше на Македония"}
{"url": "http://www.focus-news.net/news/2019/01/01/2607417/prof-albena-georgieva-etnolog-survakarite-ne-biva-da-se-narichat-kukeri-zashtoto-kukerite-sa-harakterni-za-iztochnata-chast-na-balgariya.html", "text": "Сурвакарите не бива да се наричат кукери, защото кукерите са характерни за източната част на България. Това каза за  Радио „Фокус“-Пирин  проф. Албена Георгиева, етнолог от Института за етнология и фолклористика с етнографски музей към Българската академия на науките и преподавател в Югозападен университет „Неофит Рилски“-Благоевград. Тя уточни, че в Западна България названията за сурвакарите са джамалари, сурвакари, старци, бабугери, станчинари. „С Новата година са свързани тъкмо тези маскирания от Западна България. Сега изследователите на тази обредност казват, че това е свързано също с този преход от старата към новата година, с нарастването на слънцето, с различните страхове, които хората са изпитвали от това къде отиват духовете на мъртвите – и на хората, но и на животните. В ловните общества животните са основната прехрана и основният поминък – ловуването“, допълни проф. Георгиева.  \r\nТя добави, че авторите, които изследват тази обредност твърдят, че всъщност тук става дума за един опит да се неутрализират, умилостивят и преодолеят онези духове, които се връщат в човешкия свят под формата на чудовища, които плашат хората, защото човекът се е мъчил да поддържа равновесието с природния свят; много често се е опитвал да се извини за това, че убива животните, за да се храни от тях. По думите й това е общо взето и отговорността, която човекът е имал към живота около себе си, към цялата природа. Според нея непрекъснато човекът се е опитвал да си осигури това равновесие, да измоли благоволението на отвъдните сили, да се извини за нещата и щетите, които е принуден да причинява на природата и в същото време да си осигури отново тези сили, които да възвърнат живота. \r\nНатали СТЕФАНОВА", "date": "2019.01.01", "title": "Проф. Албена Георгиева, етнолог: Сурвакарите не бива да се наричат кукери, защото кукерите са характерни за източната част на България"}
{"url": "http://www.focus-news.net/news/2019/01/01/2607415/apostol-apostolov-kmet-na-simitli-neka-da-ima-mnogo-novi-nachala-i-mechti-spodelenost-i-sbadnatost-prez-2019-g.html", "text": "Нека да има много нови начала и мечти, споделеност и сбъднатост през 2019 г. Това се казва в поздравителен адрес от кмета на Община Симитли Апостол Апостолов по повод новата година, съобщиха от пресцентъра на  Общината .  \r\n„Честита Нова Година, Симитли! Приемете моите най-светли пожелания за здраве, много щастие и вдъхновение през новата година! Нека в дните й да Ви съпътстват любов и много истински чувства! Нека да има много нови начала и мечти, споделеност и сбъднатост! Нека новата година Ви донесе всичко хубаво, което старите не са успели, нека е начало на един по-красив живот изпълнен с много усмивки и любов! Честита Нова година!“, се посочва още в поздравлението.", "date": "2019.01.01", "title": "Апостол Апостолов, кмет на Симитли: Нека да има много нови начала и мечти, споделеност и сбъднатост през 2019 г."}
{"url": "http://www.focus-news.net/news/2019/01/01/2607421/radoslav-taskov-obshtinski-savet-blagoevgrad-opredeleno-ima-razbiratelstvo-mezhdu-kmeta-d-r-atanas-kambitov-i-obshtinskiya-savet.html", "text": "Определено има разбирателство между кмета д-р Атанас Камбитов и Общински съвет-Благоевград. Това каза за  Радио „Фокус“-Пирин  Радослав Тасков, председател на Общинския съвет. Той отбеляза, че те двамата работят заедно вече шеста година и много добре разбират спецификата на местното самоуправление и всеки от тях не се бърка в работата на другия. „Кметът и Общинска администрация на практика са изпълнителната власт в общината, а Общински съвет е законодателната власт, така че, всеки един от нас уважава правото на другия да има мнение и да го отстоява с изключителна колегиалност. Смятам, че двамата с кмета Камбитов работим изключително добре, без да има каквито и да било интриги, скандали или други такива прояви, които се наблюдават по места“, допълни председателят на  Общински съвет-Благоевград. Радослав Тасков подчерта, че с приоритет пред тях са проблемите и разрешаването им, така че, всеки си казва мнението и после се взима най-доброто решение, след като се проведе необходимият дебат. \r\nНатали СТЕФАНОВА", "date": "2019.01.01", "title": "Радослав Тасков, Общински съвет-Благоевград: Определено има разбирателство между кмета д-р Атанас Камбитов и Общинския съвет"}
{"url": "http://www.focus-news.net/news/2019/01/01/2607416/katya-sungarska-tssmp-sofiya-reagirali-sme-na-198-signala-v-novogodishnata-nosht-19-ekipa-byaha-na-teren.html", "text": "Реагирали сме на 198 сигнала в новогодишната нощ, 19 екипа бяха на терен. Това каза за  Агенция „Фокус“  говорителят на Центъра за спешна медицинска помощ (ЦСМП) в София Катя Сунгарска. „По график трябваше да работим с 18 екипа, но в последния момент успяхме да сформираме още един. Така че в новогодишната нощ работиха общо 19 екипа на Спешна помощ. 198 са подадените адреси до нас през нощта. 100 от тях са за хора, прекалили с алкохола. От тях само петима са били в толкова тежко състояние, че се е наложила хоспитализация. 4-ма сме хоспитализирали в „Пирогов“ и един във ВМА. До 00.00 часа сме получили едва 51 адреса, но вече след полунощ напливът към нас става огромен. Не е имало много тежки инциденти“, обясни Сунгарска и уточни, че са имали повиквания за три деца, но само за вирусни инфекции.  \r\n„Имали сме доста адреси, на които сме били разкарвани и на тях не сме заварвали хора. Те са най-вече улични. През нощта имаме случаи на един инфаркт, четири инсулта, няколко леки пътнотранспортни произшествия“, допълни тя.  \r\nКатя Сунгарска разказа, че между 01.00 часа и 03.40 часа е имало технически проблем с телефоните на 112 и не е можело да се осъществи с тях конферентна връзка. „От 112 само ни препращаха електронно адресите, пък вече ние звъняхме на хората, за да доуточняваме за състояние“, добави тя. \r\nПо думите ѝ няма нито един сигнал за пострадали хора от пиротехника. „Това е изключително радващо на фона на предишни години. Две линейки бяха концентрирани на концерта на пл. „Княз Александър I“. Нямахме инциденти там на място. Като че ли по-спокойно е минала тази Нова година в сравнение с минали“, коментира Сунгарска и обобщи, че Центърът за спешна медицинска помощ в София е завършил годината с над 140 000 сигнала.  \r\nЛюба АЛЕКСИЕВА", "date": "2019.01.01", "title": "Катя Сунгарска, ЦСМП-София: Реагирали сме на 198 сигнала в новогодишната нощ, 19 екипа бяха на терен"}
{"url": "http://www.focus-news.net/news/2019/01/01/2607432/ministar-mladen-marinov-47-godishen-kriminalno-proyaven-mazh-e-zadarzhan-v-burgas-dokato-izvazhda-orazhie-minuti-sled-nastapvaneto-na-novata-godina.html", "text": "В Бургас, минути след настъпване на новата година, автопатрул задържа 47-годишен криминално проявен мъж. Полицаите го забелязали сред събралите се да празнуват хора, докато изважда оръжие. Благодарение на бързата им реакция не бе допуснат нежелан инцидент. Това каза вътрешният министър Младен Маринов, съобщиха от пресцентъра на  МВР . „Екипи на столичната пожарна реагираха своевременно на сигнал за възникнал ограничен огън в резервна постройка към заведение в центъра на града и при инцидента няма пострадали“, посочи той. „Благодарение на вашия професионализъм през изминалото денонощие не бяха допуснати сериозни инциденти и нарушения на обществения ред и Новогодишната нощ премина в спокойна за всички обстановка. Вие дежурихте през цялата нощ в готовност да окажете съдействие при необходимост. Изпълнявахте стриктно предприетите мерки за гарантиране на реда през празника и по време на новогодишните тържества на публични места“, се обърна Младен Маринов към полицаите.", "date": "2019.01.01", "title": "Министър Младен Маринов: 47-годишен криминално проявен мъж е задържан в Бургас, докато изважда оръжие минути след настъпването на новата година"}
{"url": "http://www.focus-news.net/news/2019/01/01/2607420/blagoevgrad-spokoen-e-trafikat-na-gkpp-kulata.html", "text": "Спокоен е трафикът на ГКПП-Кулата, предаде репортер на  Агенция „Фокус“ . Всички гишета на пункта работят. Към момента през него преминават повече автобуси, отколкото леки автомобили. Очаква се трафикът да се засили в следобедните часове. \r\nДеница КИТАНОВА", "date": "2019.01.01", "title": "Благоевград: Спокоен е трафикът на ГКПП-Кулата"}
{"url": "http://www.focus-news.net/news/2019/01/01/2607426/daniel-panov-kmet-na-veliko-tarnovo-kogato-sme-edinni-mozhem-da-se-spravim-s-vsichki-trudnosti-i-predizvikatelstva.html", "text": "Когато великотърновци са единни в мислите и действията си, могат да се справят с всички трудности и предизвикателства. Това каза в обръщението си пред хилядите гости на площад „Майка България“ в новогодишната нощ кметът на Община Велико Търново инж. Даниел Панов, предаде репортер на  Радио „Фокус“ – Велико Търново . Той припомни мъдрата сентенция „Съединението прави силата“, която се появява във Велико Търново още през 1911 година – върху фасадата на читалище „Надежда”. „Именно това е ключът към успеха на всяко начинание. Да бъдем здрави, за да издържаме на всички предизвикателства и трудности, нека вашите семейства и домове да бъдат благословени и нека всичко, с което сме се захванали да се превърне в реалност, Велико Търново да пребъде! Учете вашите деца да се гордеят с всичко, което постигат, учете ги да се гордеят, че са великотърновци, българи и част от Старата столица на България!“, завърши Даниел Панов. \r\nМария НЕДЕВА", "date": "2019.01.01", "title": "Даниел Панов, кмет на Велико Търново: Когато сме единни, можем да се справим с всички трудности и предизвикателства"}
{"url": "http://www.focus-news.net/news/2019/01/01/2607434/burgas-parvoto-bebe-za-2019-g-v-umbal-burgas-e-momiche.html", "text": "Първото бебе за 2019 г. в УМБАЛ-Бургас е момиче. Това съобщиха от пресцентъра на  болницата . По първоначални данни това е и първото новородено за Бургаска област. Родено е в 06.20 тази сутрин и се казва Никол. Второто бебе на 1 януари в УМБАЛ Бургас също е момиче - Гергана. И двете са родени по естествен път. До края на деня в Родилно отделение в лечебното заведение се очаква \"да дойдат на бял свят\" още деца. \r\nПоследното за годината раждане в УМБАЛ-Бургас е регистрирано вчера по обед. Бебето се е появило след спешно секцио и също е момиче - Соня.", "date": "2019.01.01", "title": "Бургас: Първото бебе за 2019 г. в УМБАЛ-Бургас е момиче"}
{"url": "http://www.focus-news.net/news/2019/01/01/2607428/dimitar-nikolov-kmet-na-burgas-zhelaya-vi-novata-2019-godina-da-bade-izpalnena-s-mnogo-polozhitelni-emotsii-uspehi-blagodenstvie-i-sbadnati-mechti.html", "text": "Желая Ви новата 2019 година да бъде изпълнена с много положителни емоции, успехи, благоденствие и сбъднати мечти. Това се казва в поздравителен адрес от кмета на Община Бургас Димитър Николов по повод новата година, съобщиха от пресцентъра на  Общината . \r\n„Всяка нова година ни носи надеждата за по-добри и щастливи дни. Затова Ви пожелавам да имате повече време за любимите Ви хора, да мечтаете смело, с дръзновение и воля да следвате най-важните си лични проекти. Благодаря на всички бургазлии за това, че са активни граждани и се обединяват около важни за Бургас каузи. Благодаря Ви за подкрепата“, се посочва още в поздравлението. Кметът Николов призовава всички граждани да бъдат по-добри, по-искрени, по-състрадателни и по-уважителни, да отворят сърцата си за страдащите и хората в нужда, към децата без семейства, към приятелите и непознатите, които очакват добро отношение и подкрепа.", "date": "2019.01.01", "title": "Димитър Николов, кмет на Бургас: Желая Ви новата 2019 година да бъде изпълнена с много положителни емоции, успехи, благоденствие и сбъднати мечти"}
{"url": "http://www.focus-news.net/news/2019/01/01/2607427/ministar-mladen-marinov-pozhela-na-politsaite-zdrave-visok-duh-i-volya-za-dostoyna-sluzhba.html", "text": "Сърдечно честитя Новата 2019 година на всички български граждани. Нека тя да е мирна и спокойна. Това пожелава за новата година вътрешният министър Младен Маринов, съобщиха от пресцентъра на  МВР . „Обръщам се специално към полицаите, пожарникарите и служителите на МВР, които през последното денонощие не бяха заедно със своите семейства и близки,  а се грижиха за сигурността на всички нас“, посочва той. „Благодаря за енергията, с която работите, колеги. Желая ви здраве, висок дух и воля за достойна служба на хората и в защита на закона. Честита Нова година“, пожелава още вътрешният министър.", "date": "2019.01.01", "title": "Министър Младен Маринов пожела на полицаите здраве, висок дух и воля за достойна служба"}
{"url": "http://www.focus-news.net/news/2019/01/01/2607430/blagoevgrad-kolona-ot-makedonski-avtomobili-se-e-obrazuvala-v-kresnenskoto-defile-v-posoka-gkpp-zlatarevo-novo-selo.html", "text": "Колона от македонски автомобили се е образувала в Кресненското дефиле в посока ГКПП „Златарево – Ново село“, предаде репортер на  Радио „Фокус“ . В същата посока няма други „тапи“ по пътния участък. На много места се образуват колони в обратната посока. Времето е топло, температурата е около 9 градуса.  \r\nЕлеонора ЧОЛАКОВА", "date": "2019.01.01", "title": "Благоевград: Колона от македонски автомобили се е образувала в Кресненското дефиле в посока ГКПП „Златарево – Ново село“"}
{"url": "http://www.focus-news.net/news/2019/01/01/2607429/tass-otkrito-e-zhivo-desetmesechno-bebe-pod-razvalinite-v-magnitogorsk.html", "text": "Открито е живо десетмесечно бебе под развалините в Магнитогорск, състоянието му е тежко и то е транспортирано към отделение по реанимация, предава  TACC . \r\nБебето е оцеляло благодарение на детското креватче и дебелите дрехи, с които е било облечено. \r\nСпоред информации на спасителите под развалините са чути звуци, но все още не ясно дали става дума за човек или животно. В момента се прави опит да се достигне до източника на звуците. \r\nВ понеделник в Магнитогорск имаше срутване на един от входовете на 10-етажна жилищна сграда. Разследващият комитет на Руската федерация счита, че експлозия на битовия газ е приоритетна версия при разследването на причините за трагедията. Според досегашната информация са загинали осем души, още пет бяха хоспитализирани. Съдбата на 36 души остава неизвестна. \r\nСряда, 2 януари, е обявен за ден на траур в Челябинска област.  Юлиян Марков", "date": "2019.01.01", "title": "ТАСС: Открито е живо десетмесечно бебе под развалините в Магнитогорск"}
{"url": "http://www.focus-news.net/news/2019/01/01/2607437/", "text": "Регистрирано е земетресение с магнитуд 4.8 южно от остров Крит, показва справка на официалната страница на  Европейския средиземноморски сеизмологичен център . \r\nЗеметресението е станало в 13:40 местно време (съвпада с българското) на 66 километра южно от град Палеохора и на 100 километра южно от град Хания. Хипоцентърът е на дълбочина от 10 километра. Трусът е усетен умерено силно на остров Крит. Засега няма информация за пострадали хора и нанесени материални щети.  Юлиян Марков", "date": "2019.01.01", "title": "EMSC: Регистрирано е земетресение с магнитуд 4.8 южно от остров Крит"}
{"url": "http://www.focus-news.net/news/2019/01/01/2607431/d-r-miglena-petkova-etnograf-mnozina-izsledovateli-obvarzvat-obichaya-survakane-s-prabalgarite.html", "text": "Сурвакането е български обичай, запазен през вековете, който се извършва в първите часове на новата година. На 1 януари – Васильовден, дружини от деца или ергени до 15-16-годишна възраст обикалят къщите на роднини и съседи, сурвакат, изричайки специални благословии за здраве и берекет. Това каза за  Радио „Фокус“ – Велико Търново  етнологът д-р Миглена Петкова и зам.-директор на Регионалния исторически музей във Велико Търново. Основна роля в ритуала е отредена на сурвакницата, като за изработването й се използва свежо откършена дрянова пръчка, заради вярването в магическата сила на дървото.  \r\n„Дрянът цъфти първи и дори в най – студената зима е отрупан с пъпки, символ на пролетта и младостта. Тъй като плодовете му узряват най-късно, той е смятан и за символ на мъдростта. За изследователите сурвакането има древен предхристиянски характер. Въпреки че смисълът на обичая е ясен, неговият произход е спорен. Няма данни дали траки, славяни или прабългари са го предали на съвременните българи. Името на обичая – сурвакане, името на магическата пръчка – сурвачка или сурвакница, както и пожеланията, които придружават магическото действие сурвакане – „Сурва, сурва година..“, са дали основание на мнозина изследователи да го обвържат с прабългарите, имайки предвид името на древноиранския бог на слънцето Сура“, обясни доц. Петкова.   \r\nТя посочи, че са извършвани жертвоприношения – кръвни и безкръвни, с цел да се омилостивят божествата и да се спечели тяхната подкрепа. В момента, когато божеството слиза на земята и влиза в досег с жертвата, за да я приеме, тя придобива за кратко време част от неговата положителна енергия и магически свойства – да лекува, да пази от зли сили и болести, да носи сполука и благоденствие. Специалистът обясни, че такива са и качествата на новогодишната сурвачка. \r\nМария НЕДЕВА", "date": "2019.01.01", "title": "Д-р Миглена Петкова, етнограф: Мнозина изследователи обвързват обичая сурвакане с прабългарите"}
{"url": "http://www.focus-news.net/news/2019/01/01/2607433/blagoevgrad-politseyski-patrul-s-radar-sas-sofiyska-registratsiya-1426-e-razpolozhen-na-paten-vazel-simitli-v-posoka-sofiya.html", "text": "Полицейски патрул с радар със софийска регистрация 1426 е разположен на пътен възел „Симитли“, в посока София, предаде репортер на  Агенция „Фокус“ . Трафикът по Кресненското дефиле започва да се засилва и да се образуват колони.  \r\nДеница КИТАНОВА", "date": "2019.01.01", "title": "Благоевград: Полицейски патрул с радар със софийска регистрация 1426 е разположен на пътен възел „Симитли“, в посока София"}
{"url": "http://www.focus-news.net/news/2019/01/01/2607439/smolyan-momche-e-poslednoto-bebe-za-2018-g-rodeno-v-bolnitsata-v-grada.html", "text": "Момче е последното бебе за 2018 г., родено в болницата в Смолян. Това каза за  Радио „Фокус“ – Смолян  д-р Мария Ганчовска от Неонатологичното отделение в здравното заведение. Семейството на детето е от Чепеларе. То е родено е на 31 декември, в 13.20 часа. „Малкият юнак се казва Иван и тежи 3560 грама. През първите часове на 2019 г. все още няма родени бебета и за днес няма планирани раждания“, каза още д-р Ганчовска. \r\nНели ГЕРГЬОВСКА", "date": "2019.01.01", "title": "Смолян: Момче е последното бебе за 2018 г., родено в болницата в града"}
{"url": "http://www.focus-news.net/news/2019/01/01/2607442/reuters-napadenieto-s-nozh-v-novogodishnata-nosht-v-manchestar-se-razglezhda-kato-teroristichen-akt.html", "text": "Нападението с нож в новогодишната нощ в Манчестър се разглежда като терористичен акт, съобщи  британската полиция, цитирана от  Reuters . \r\n\"Ние гледаме на това като на терористично разследване\", заяви говорителят на полицията Иън Хопкинс. Вестник Sun съобщи, че трима души са били намушкани от неизвестно лице на метростанция \"Манчестър Виктория\" в северната част на британския град Манчестър. Според The Guardian един от ранените е полицай. Правоохранителните органи бързо са задържали  нападателя. \r\nВъв връзка с инцидента британският премиер Тереза Мей изрази подкрепата си за пострадалите. \"Моите мисли са за онези, които са били ранени в резултат на, вероятно, терористична атака в Манчестър през нощта. Благодаря на спасителните служби за техните смели действия\", пише тя на своята страница в социалната мрежа „Туитър“.  Юлиян Марков", "date": "2019.01.01", "title": "Reuters: Нападението с нож в новогодишната нощ в Манчестър се разглежда като терористичен акт"}
{"url": "http://www.focus-news.net/news/2019/01/01/2607443/montana-mazh-i-zhena-sa-zaginali-pri-pozhar-v-selo-razgrad.html", "text": "Мъж и жена са загинали при пожар в село Разград. Това съобщиха от  ГД „Пожарна безопасност и защита на населението“ . Загиналите са мъж на 66 години и жена на 75 години. Телата им са намерени от пожарникарите в изгорялата им къща. Сигналът за инцидента е подаден на 31 декември в 12.10 часа.", "date": "2019.01.01", "title": "Монтана: Мъж и жена са загинали при пожар в село Разград"}
{"url": "http://www.focus-news.net/news/2019/01/01/2607444/aa-raketna-novogodishna-ataka-sreshtu-turska-pogranichna-zastava-kray-iran-edin-voynik-e-ranen.html", "text": "Бойци от Кюрдската работническа партия (ПКК) предприеха дръзко ракетно нападение в първия ден на новата година срещу пограничната застава „Куртйомер”  в провинция Ъгдър на границата с Иран, предаде  Анадолската агенция (АА) .  \r\nПри атаката е ранен едни войник, приет на лечение в местната държавна болница. В района е започнала мащабна операция на турската армия за залавяне на извършителите, посочва още АА.  Георги Димов", "date": "2019.01.01", "title": "АА: Ракетна Новогодишна атака срещу турска погранична застава край Иран: един войник е ранен"}
{"url": "http://www.focus-news.net/news/2019/01/01/2607445/burgas-intenzivno-e-dvizhenieto-na-motorni-prevozni-sredstva-po-vhodno-izhodnite-arterii-na-grada.html", "text": "Интензивно е движението на моторни превозни средства по входно-изходните пътни артерии на града, предаде репортер на  Радио „Фокус“ – Бургас . Натоварено е движението от и към кварталите „Ветрен“ и „Сарафово“. Трафикът е по-натоварен и по бул. „Стефан Стамболов“ в района на болницата, както и на кръстовището между ул. „Сан Стефано“ и ул. „Христо Ботев“. Струпване на автомобили се наблюдава и на кръстовището между бул. „Стефан Стамболов“ и ул. „Сан Стефано“. На място има и полицейски патрул.  \r\nМария ПОПЧЕВА", "date": "2019.01.01", "title": "Бургас: Интензивно е движението на моторни превозни средства по входно-изходните артерии на града"}
{"url": "http://www.focus-news.net/news/2019/01/01/2607446/sport-bivsh-trenyor-na-levski-e-haresan-za-angliyskiya-notingam.html", "text": "Футбол: Бившият треньор на Левски Славиша Йоканович е фаворит да смени Айтор Каранка на треньорския пост в Нотингам Форест. \r\nСпоред информацията, решаващ за бъдещето на Каранка е първият мач на Нотингам за 2019 година срещу лидера в Чемпиъншип Лийдс Юнайтед. \r\nНотингам се намира на десето място в класирането, което не отговаря на амбициите на отбора за класиране във Висшата лига. Тимът допусна три загуби в последните пет мача, в които няма победа.", "date": "2019.01.01", "title": "Спорт: Бивш треньор на Левски е харесан за английския Нотингам"}
{"url": "http://www.focus-news.net/news/2019/01/01/2607438/ministar-mladen-marinov-postepenno-se-zasilva-trafikat-po-patnite-arterii-politsai-sa-razpolozheni-po-nay-natovarenite-traseta.html", "text": "Постепенно се засилва трафикът по пътните артерии. Полицаите са  разположени по най-натоварените трасета, за да подпомагат движението при необходимост. Това каза вътрешният министър Младен Маринов, съобщиха от пресцентъра на  МВР . „Днес продължава работата на дежурните екипи в цялата страна. Към момента трафикът през граничните контролно-пропускателни пунктове на страната е нормален“, посочи Младен Маринов и призова водачите да шофират толерантно, със съобразена скорост и повишено внимание.", "date": "2019.01.01", "title": "Министър Младен Маринов: Постепенно се засилва трафикът по пътните артерии, полицаи са разположени по най-натоварените трасета"}
{"url": "http://www.focus-news.net/news/2019/01/01/2607440/api-nad-14-000-e-vinetki-sa-prodadeni-do-nachaloto-na-2019-g.html", "text": "До края на 2018 г. са продадени 14 018 електронни винетки на стойност около 1,3 млн. лв. Конвертирани са 55 000 хартиени винетни стикера. Това съобщиха от пресцентъра на  Агенция \"Пътна инфраструктура\" .   \r\nОт днес – 1 януари 2019 г., влиза в сила електронната винетка за ползване на платената пътна мрежа. За тежкотоварните автомобили над 3,5 тона е-винетките ще са валидни до 15 август 2019 г. включително. От 16 август 2019 г. за тях се въвежда тол като съвременен начин за събиране на такси. \r\nНай-много е-винетки са продадени чрез официалните партньори на Агенция “Пътна инфраструктура” – 6193 броя за над 570 000 лв. Чрез специализирания уеб сайт www.bgtoll.bg са купени 4776 е-винетки за над 428 000 лв., а чрез терминалите за самообслужване в търговските обекти са продадени 1798 броя на стойност близо 140 000 лв. \r\nВ пунктовете за обслужване на клиенти на Агенция “Пътна инфраструктура” са купени 669 е-винетки за над 63 000 лв., а чрез мобилното приложение са продадени 582 броя за малко над 46 000 лв. \r\nНай-много са годишните е-винетки, продадени за леки автомобили – 11 976 броя на стойност над 1,1 млн. лв. За тировете над 12 тона са купени най-много дневни винетки - 507 броя на стойност над 11 500 лв. \r\nВсички хартиени винетни стикери, купени през 2018 г. и които изтичат след 1 януари 2019 г., запазват своята валидност. Шофьорите трябва да ги оставят залепени на предното стъкло на автомобила до датата, на която изтичат. \r\nСайтът www.bgtoll.bg дава възможност за конвертиране на валидните хартиени винетки към електронни, като операцията не е задължителна. Тя обаче се препоръчва за улеснение при пътуването. При спиране от тол контрола, шофьорите няма да се считат за нарушители, след като имат валидна винетка, залепена на стъклото. \r\nЕ-винетка може да се купи чрез сайта www.bgtoll.bg, мобилно приложение и терминалите за самотаксуване в ГКПП и търговските обекти. Запазва се и традиционният начин за продажба - в брой в търговски обекти и в областните пътни управления на Агенция “Пътна инфраструктура”. \r\nПри покупка чрез www.bgtoll.bg и на терминалите може да се плаща с кредитна и дебитна карта, а през уеб сайта е възможен и банков трансфер. Ако шофьорите изберат последната възможност, трябва да предвидят 1-2 дни, които са необходими, за да се отрази плащането в системата, както е при всички банкови плащания. \r\nНеобходимо е първо да се избере какъв продукт ще се ползва - уикенд, седмична, месечна, тримесечна или годишна  винетка за леките автомобили и дневна, седмична и месечна за тежкотоварните. За улеснение в сайта и в мобилното приложение автоматично е посочена българска националност на регистрационния номер. Чужденците, които трябва да купят електронна винетка, ще могат да го направят на още седем езика – английски, немски, руски, турски, гръцки, сръбски и румънски. \r\nСлед избор на държавата, в която е регистриран автомобилът, за който се купува е-винетка, се въвежда регистрационният му номер. Графичният вид на символите от регистрационния номер трябва да отговаря на графичното изписване на буквите в номера, независмо дали се използва клавиатура на кирилица или на латиница. При изписването на номера се въвеждат само букви и цифри. В случай, че регистрационният номер съдържа тире, точка или интервал, те не се въвеждат. Буквените символи от регистрационния номер се изписват с главни букви. \r\nСлед това се избира период на валидност на винетката. Системата автоматично изчислява коя е крайната дата за валидността й. Всички шофьори трябва да изберат категорията на автомобила си и да внимават за правилното вписване на регистрационния номер. Системата позволява е-винетката да бъде активирана с дата най-късно 30 дни след  момента на купуването ѝ. \r\nПо желание може да бъде посочена електронна поща, на която да се получи обратна разписка. Не е нужно да тя да се разпечатва, нито да се носи в автомобила си, нито да се представя на контролните органи. След получаване на идентификационен номер на транзакцията за купена е-винетка, може да се изтегли файла с разписка или да се въведе електронен адрес, на който да я получи, и след това да се приключи процедурата по покупката. \r\nВ рамките до 5 минути след купуване на винетката, тази информация ще бъде въведена в системата и всеки сам ще може да провери дали тя е валидна чрез специалния бутон “Проверка на е-винетка”. \r\nЕ-винетката е държавна такса и съответно при сгрешена транзакция или покупка, в съответните областни пътни управления трябва да бъде подадена писмена молба в свободен текст . Ако шофьорът има разпечатана разписка за покупката, това би помогнало много за бързото разясняване на случая. \r\nСистемата за купуване на електронни винетки позволява с помощта на един банков превод юридическите лица да купуват до 100 електронни винетки, при това такива, които са с различен срок на действие и за различни категории превозни средства. Целта е максимално улеснение на фирмите с голям автопарк. Взети са всички мерки за сигурността на посещаващите страницата www.bgtoll.bg. \r\nХората с увреждания могат да подадат заявление-декларация за получаване на безплатна електронна винетка лично в дирекция “Социално подпомагане” по настоящ адрес, с писмо чрез лицензиран пощенски оператор или по електронен път съгласно Закона за електронния документ и електронните удостоверителни услуги. \r\nПо информация от Министерството на труда и социалната политика подаването на заявленията може да започне от 2 януари 2019 г. \r\nДирекциите “Социално подпомагане” обработват и одобряват документите в 7-дневен срок от подаването им. \r\nАгенцията за социално подпомагане ще изготвя и предоставя по електронен път чрез защитен канал на Агенция “Пътна инфраструктура” дневна заявка по образец за издаване на безплатни годишни електронни винетки. \r\nВ срок до края на работния ден, следващ деня на получаване на дневната заявка, Агенция “Пътна инфраструктура” ще издава безплатна годишна електронна винетка със срок на валидност една година. Няма да е необходимо хората с увреждания да ходят втори път до дирекциите “Социално подпомагане”. \r\nПри проверка специализираните мобилни екипи на Националното тол управление ще установяват на първо място дали има валиден хартиен винетен стикер на предното стъкло на автомобила. Ако такъв липсва, ще се прави проверка в системата за валидна електронна винетка. \r\nАко няма валидна електронна винетка, тогава на нарушителя ще му бъде предложено да заплати компенсаторна такса - така ще може да довърши спокойно пътуването си в рамките на деня и ще му бъде спестено налагане на акт за установяване на административно нарушение. Компенсаторната такса може да бъде платена на място само с дебитна или кредитна карта и е съответно: 70 лева за лек автомобил до 3,5 тона; 125 лева за тежкотоварен камион от 3,5 до 12 тона; и 175 лева за тировете над 12 тона. При заплащане на компенсаторна такса на водача се издава документ, с който да удостовери плащането при последваща проверка на пътя. \r\nАко не бъде платена компенсаторната такса на място при тол контрола, тя ще може да бъде погасена по банков път, както и в пунктовете за продажба  – в брой или чрез картово разплащане. На ГКПП ще бъде възможно и плащане в брой, отчитайки че автомобилът не може да напусне страната в противен случай. При проверка от служителите на МВР няма да може да бъде плащана компенсаторна такса на място. \r\nСлед заплащане на компенсаторна такса пътуването ще може да продължи без купена винетка, но до края на астрономическия ден. На следващия ден липсата й отново ще се смята за нарушение. \r\nАко водачът откаже да плати на място компенсаторна такса и оспори нарушението, му се съставя акт за установяване на административно нарушение. За да продължи пътя си в този случай, ще трябва да плати стойността на най-евтината винетка за съответната категория автомобили – уикеднд винетка за 10 лева за леките коли и седмична винетка за тежкотоварните автомобили. Плащането отново е само с дебитна или кредитна карта. \r\nВ случай, че водачът не плати компенсаторната такса в 14-дневен срок, влиза в сила наказателно постановление, в резултат на което ще се дължи глоба – за леките автомобили тя е 300 лева, а за тежкотоварните автомобили над 3,5 тона е 1800 лв.", "date": "2019.01.01", "title": "АПИ: Над 14 000 е-винетки са продадени до началото на 2019 г."}
{"url": "http://www.focus-news.net/news/2019/01/01/2607435/blagoevgrad-politseyski-patrul-s-radar-i-kamera-e-razpolozhen-na-karting-pistata-na-vhoda-na-grada.html", "text": "Полицейски патрул със софийска регистрация 7239 с радар и камера е разположен на картинг пистата на входа на Благоевград, съобщи слушател на  Радио „Фокус“ .", "date": "2019.01.01", "title": "Благоевград: Полицейски патрул с радар и камера е разположен на картинг пистата на входа на града"}
{"url": "http://www.focus-news.net/news/2019/01/01/2607436/blagoevgrad-politseyski-patrul-s-registratsionen-nomer-7296-e-razpolozhen-v-rayona-na-bivshoto-voenno-podelenie-v-grada.html", "text": "Полицейски патрул с регистрационен номер 7296 е разположен в района на бившото военно поделение в града, предаде репортер на  Агенция „Фокус“ .   \r\nДеница КИТАНОВА", "date": "2019.01.01", "title": "Благоевград: Полицейски патрул с регистрационен номер 7296 е разположен в района на бившото военно поделение в града"}
{"url": "http://www.focus-news.net/news/2019/01/01/2607441/blagoevgrad-za-poredna-godina-kukeri-gonyat-zlite-duhove-v-grada.html", "text": "За поредна година кукери гонят злите духове в Благоевград, предаде репортер на  Радио „Фокус” – Пирин . От първите часове на Новата 2019 година групи от града обикалят кварталите и гонят злите духове с танци. Малко след 14.00 часа те преминаха през площад „Македония“ в областния център. Традиционното кукерско дефиле ще продължи и в останалата част от центъра на Благоевград.  \r\nИ тази година персонажите в групите са традиционните за Пиринско – булка и младоженец, поп, мечка и маскирани с кожи бабугери. Кукерските групи в града ще обикалят от къща на къща в днешния ден, за да прогонят злите сили и годината да бъде плодовита. \r\nЛивия НИНОВА", "date": "2019.01.01", "title": "Благоевград: За поредна година кукери гонят злите духове в града"}
{"url": "http://www.focus-news.net/news/2019/01/01/2607447/varna-poletite-na-letishteto-se-izpalnyavat-po-razpisanie-ne-se-nablyudava-strupvane-na-hora-na-avtogarata-i-zhp-garata-v-grada.html", "text": "Полетите на летището във Варна се изпълняват по разписание, не се наблюдава струпване на хора на автогарата и жп гарата в града, предаде репортер на  Радио „Фокус“ – Варна . Приет е полет от Дортмунд. Очакват се полети от София, Москва, Истанбул, Виена и Анталия. Изпълнени са полети до Дортмунд и Виена, предстоят полети до София, Москва и Истанбул. Спокойна е обстановката на автогарата в града, като към този час на деня не се наблюдава струпване на пътници, по информация от дежурния диспечер. Автобусите от пътуват по всички направления, като съгласно предварителния график за празничните дни има намаление на курсовете по някои направления. Нормално се осъществява работата на жп гарата във Варна. Влаковете се движат по разписание, няма необслужвани направления. Осигурени са допълнителни места. \r\nМарияна ВАЛЕНТИНОВА", "date": "2019.01.01", "title": "Варна: Полетите на летището се изпълняват по разписание, не се наблюдава струпване на хора на автогарата и жп гарата в града"}
{"url": "http://www.focus-news.net/news/2019/01/01/2607448/gd-granichna-politsiya-na-vsichki-kontrolno-propuskatelni-punktove-trafikat-e-normalen.html", "text": "На всички български гранични контролно-пропускателни пунктове трафикът е нормален, по данни към 14.00 часа. Това съобщиха от пресцентъра на  Главна дирекция (ГД) \"Гранична полиция\" .", "date": "2019.01.01", "title": "ГД \"Гранична полиция\": На всички контролно-пропускателни пунктове трафикът е нормален"}
{"url": "http://www.focus-news.net/news/2019/01/01/2607455/tass-mazh-e-blasnal-umishleno-chetirima-dushi-v-zapadna-germaniya.html", "text": "В Западна Германия 50-годишен мъж умишлено е ударил хора с автомобил, като поне четирима души са ранени. Както се съобщава от местната полиция във вторник, инцидентът се е случил в навечерието на Нова година, предава  TACC .  \r\nПояснява се, че шофьорът няколко пъти се е опитвал да удари минувачите на различни места - първо в град Ботроп, после в Есен. Нападателят е задържан. Полицията не изключва възможността престъплението да е акт на ксенофобия. Освен това правоприлагащите органи разполагат с информация за психичното заболяване на шофьора.  Юлиян Марков", "date": "2019.01.01", "title": "ТАСС: Мъж е блъснал умишлено четирима души в Западна Германия"}
{"url": "http://www.focus-news.net/news/2019/01/01/2607452/nezavisimaya-gazeta-rusko-amerikanskite-gazovi-voyni.html", "text": "Руско-американските газови войни, са тема за анализ на руския вестник  “Независимая газета“ .  \r\nВ края на годината САЩ засилиха натиска върху Германия, за да предотвратят доставките на руски газ чрез изграждането на газопровода „Северен поток 2“. Камарата на представителите на САЩ на 11 декември прие „до голяма степен символично“, както отбелязва агенция Bloomberg, резолюция, в която  се казва, че проектът ще намали европейската енергийна сигурност. Ден по-късно Европейският парламент прие резолюция, призоваваща за блокиране на „Северен поток 2“. \r\nОт гледна точка на американския президент Доналд Тръмп, който не пропусна да заяви на последната сесия на НАТО, Германия не само дава „неприлично малък“ принос за такава богата страна към общия бюджет на НАТО, но и напълно зависи от Русия. \r\nРазбира се, всички думи на Тръмп са гигантско преувеличение, тъй като Европа получава по-голямата част от газта не само от Русия, но и от Катар, Алжир и Норвегия. Проектите за трансанадолски и транс-адриатически газопроводи ще позволят на Европа да получава газ от азербайджанските находища в Каспийско море, а след изпълнението на Транскаспийския газопровод до Европа туркменският и дори иранският газ могат да достигат до Стария континент. Газопроводите също се проектират от Нигерия до Мароко и от израелското находище Левиатан по дъното на Средиземно море до Гърция. \r\nРуският газ се доставя в Централна Европа чрез газопреносната система на Украйна, през газопровода през Беларус и Полша и чрез газопровода през Балтийско море - Северен поток. Това е газопровод  по морското дъно, който доставя газ директно от Русия в Германия и е предназначен предимно за германския потребител. Строителството на „Северен поток-2“ ще помогне до 2020 г. да се удвоят доставките на руски природен газ директно към Германия. \r\nБързото развитие на технологиите за производство на втечнен природен газ, който може да бъде доставен почти навсякъде по света с подходяща инфраструктура, вече е превърнало световния газов пазар в глобален. Втечнен газ вече активно се изнася в Европа от Катар и Алжир. Ясно е, че американският втечнен газ среща ожесточена конкуренция предимно от доставчици на втечнен газ от Близкия изток. \r\nПри сегашните условия най-лесният начин за освобождаването на пазара за американския втечнен газ е да се елиминират конкурентите по политически причини. Но трябва да се разбере, че американският втечнен газ се доставя от т.нар. търговци - частни фирми и те изпращат своите газови танкери там, където цените са по-печеливши. Досега много по-изгодни за американските производители са Азиатско-Тихоокеанските маршрути, отколкото тези към Европа. \r\nОбявената от Тръмп газовата война на Русия се дължи не толкова в опитите за лобиране на американския газов бизнес, колкото в бъдещето на украинската газопреносна система. \r\nВъвеждането в експлоатация на двата клона на Северен поток ще намали значително обема на доставките на руски газ през Украйна, а оттам и приходите в бюджета. И те се оценяват на 3 млрд долара. Някой ще трябва да затвори тази нова бюджетна дупка за и без това обеднялата украинска хазна.  Юлиян Марков", "date": "2019.01.01", "title": "\"Независимая газета\": Руско-американските газови войни"}
{"url": "http://www.focus-news.net/news/2019/01/01/2607450/dha-golyam-pozhar-na-printsovite-ostrovi-kray-istanbul-izpepelen-e-golyam-gorski-masiv-ovagleni-sa-sedem-kone.html", "text": "Голям пожар на остров Бююкада от състава на Принцовите острови край Истанбул в Мраморно море предизвика паника в световния мегаполис, предаде  информационната агенция ДХА .  \r\nЗасега не са известни причините, не може да се изключи и умишлен палеж. В гасенето на пожара първоначално са ангажирани екипите на острова, изпратени са подкрепления и от противопожарни сили на съседните райони в азиатската част на Истанбул. Издигащите се високо облаци от пушек се виждат от района Малтепе на Истанбул. \r\nПожарът е избухнал в район, където има конюшня и бързо е обхванал съседната гора. Конюшнята и намиращите се в нея седем коне са изпепелени, посочва още ДХА.  Георги Димов", "date": "2019.01.01", "title": "ДХА: Голям пожар на Принцовите острови край Истанбул: изпепелен е голям горски масив, овъглени са седем коне"}
{"url": "http://www.focus-news.net/news/2019/01/01/2607453/ivan-manchev-kmet-na-selo-poleto-obichayat-povelyava-na-1-yanuari-da-obikolim-seloto-za-da-izgonim-zlite-sili.html", "text": "Обичаят повелява на 1 януари да обиколим селото, за да изгоним злите сили. Това каза за  Радио „Фокус“ – Пирин  Иван Манчев, кмет на село Полето, община Симитли. Той обясни, че на този ден се отбелязва празника Сурва. „След като групата обиколи селото, към следобедните часове се прибираме на центъра, където правим хубаво хоро. Бабите от Полето също си имат свой обичай – Бабинден. Те идват на центъра и раздават баница и погача за здраве“, поясни Манчев.  \r\nТой добави, че кукерската група на село Полето е най-младата в Община Симитли. Манчев подчерта, че приблизително половината участници в нея са деца, като те се правят на дядовци и бабки, с кожи. Кметът на село Полето добави, че и тази година кукерите от населеното място ще вземат участие във фестивала „Симитлия – Древната земя на кукерите“, като за втора поред година ще дефилират първи от местните групи, както е определил жребий, изтеглен в Общината. \r\nЛивия НИНОВА", "date": "2019.01.01", "title": "Иван Манчев, кмет на село Полето: Обичаят повелява на 1 януари да обиколим селото, за да изгоним злите сили"}
{"url": "http://www.focus-news.net/news/2019/01/01/2607451/pazardzhik-zasilva-se-trafikat-po-glavnite-patishta-v-oblastta.html", "text": "Засилва се трафикът по главните пътища в област Пазарджик, предаде репортер на  Радио „Фокус“ – Пазарджик . Повече автомобили се движат по пътя Белово-Пазарджик-Пловдив, по пътищата Варвара-Велинград, Пазарджик-Пещера, Пазарджик-Панагюрище, а също и от планинските курорти в региона към областния град. Полицейски патрули следят за спазване на правилата за движение по пътищата, извършват се и проверки за шофиране след употреба на алкохол. Патрули има на ханче Септември, на изхода на Пазарджик в посока Пловдив и на изхода на града в посока автомагистрала „Тракия“ в района на затвора. \r\nВаня НИКОЛОВА", "date": "2019.01.01", "title": "Пазарджик: Засилва се трафикът по главните пътища в областта"}
{"url": "http://www.focus-news.net/news/2019/01/01/2607449/st-komisar-nikolay-dimov-odmvr-smolyan-intenziven-e-avtomobilniyat-trafik-po-napravleniyata-pamporovo-asenovgrad-i-devin-krichim.html", "text": "Интензивен е автомобилният трафик в следобедните часове по направленията Пампорово – Асеновград и Девин – Кричим, посока Пловдив и вътрешността на страната. Това каза за  Радио „Фокус“ – Смолян  старши комисар Николай Димов, директор на Областна дирекция на МВР (ОДМВР) – Смолян. „Полицейското присъствие по тези и останалите основните пътни артерии в област Смолян е засилено. Създадена е организация и има засилен контрол на преминаващите автомобили. При необходимост се осъществява и ръчно регулиране на движението“, отбеляза ст. комисар Димов. Той допълни, че в Смолян автомобилният трафик в първия ден на новата година също е интензивен по централните улици в града. \r\nНели ГЕРГЬОВСКА", "date": "2019.01.01", "title": "Ст. комисар Николай Димов, ОДМВР - Смолян: Интензивен е автомобилният трафик по направленията Пампорово – Асеновград и Девин – Кричим"}
{"url": "http://www.focus-news.net/news/2019/01/01/2607460/plovdiv-parvoto-bebe-za-2019-g-v-oblastta-e-momiche-i-se-e-rodilo-v-spetsializiranata-ag-bolnitsa-v-grada-1-minuta-sled-polunosht.html", "text": "Първото бебе за 2019 г. в Пловдивска област е момиче и се е родило в специализираната АГ болница „Селена“ в областния град 1 минута след полунощ. Това съобщиха за  Радио „Фокус“ - Пловдив  от болницата. Малката Диана проплаква 40 секунди след полунощ на първи януари в ръцете на петима специалисти-гинеколози. Това са д-р Ангелов, д-р Георгиев, д-р Василева, д-р Георгиева и акушерката Негалова. Момиченцето се ражда по естествен път в 00:01 часа, с тегло 3510 г и ръст 51 сантиметра. 29-годишната майка и новороденото са в добро здраве. \r\nПоследното бебе за 2018 година също е момиченце и се ражда в 16.43 часа. \r\nУСБАЛАГ „Селена“ е специализирана акушеро-гинекологична болница, обслужваща Южна България. Броят на родените деца в болницата се увеличава с всяка година. За изминалата 2018 г. там са се родили 2292 бебета – половината от всички родени в област Пловдив. От тях 60 са близнаци. Денят с най-голям брой родени бебета за цялата година е 8 август – 27 деца са проплакали за първи път само в болница „Селена“ в този ден. Близо 65% от ражданията се извършват чрез операция, а останалите - по естествен път. От самото си откриване болницата разполага със собствена инвитро клиника, а в началото на 2018 година откри и собствена тъканна банка за съхранение на стволови клетки. \r\nЦветана ТОНЧЕВА", "date": "2019.01.01", "title": "Пловдив: Първото бебе за 2019 г. в областта е момиче и се е родило в специализираната АГ болница в града 1 минута след полунощ"}
{"url": "http://www.focus-news.net/news/2019/01/01/2607454/blagoevgrad-zasilva-se-trafikat-v-oblastta.html", "text": "Засилва се трафикът в Благоевградска област. Това съобщи за  Радио „Фокус“-Пирин  дежурният служител в Областно пътно управление-Благоевград. Няма регистрирани тежки пътни инциденти до този момент. Интензивен е трафикът по главен път Е-79 и автомагистрала „Струма“ в областта. По-натоварено е движението и по второкласен път 19 Симитли-Гоце Делчев. Възможно е образуването на колони от автомобили на пътен възел „Симитли“, както и в района на Кресненското дефиле и прохода Предел. Полицейското присъствие в областта е засилено. „Фокус“ припомня, че от страна на МВР и Агенция „Пътна инфраструктура“ е създадена необходимата организация за справяне с очаквания по-интензивен трафик, като от 14.00 до 20.00 часа е въведена забрана за движение на тежкотоварни превозни средства над 12 тона по автомагистралите и най-натоварените пътни направления, в Благоевградска област това са главен път Е-79 и автомагистрала „Струма“. \r\nНатали СТЕФАНОВА", "date": "2019.01.01", "title": "Благоевград: Засилва се трафикът в областта"}
{"url": "http://www.focus-news.net/news/2019/01/01/2607457/sport-roma-e-gotova-da-dade-25-miliona-paunda-za-igrach-na-kristal-palas.html", "text": "Футбол: Рома е готова да даде 25 милиона паунда за играча на Кристъл Палас Патрик ван Аанхолд, който играе на поста на левия защитник. Рома търси заместник на ветерана Александър Коларов от Сърбия. Ван Аанхолд е на 28 години и е обличал екипите на английските Челси, Лестър, Уигън, Съндърланд и Кристал Палас, както и на холандския Витес. Също така той е играл в холандския национален отбор, но само в приятелски срещи.", "date": "2019.01.01", "title": "Спорт: Рома е готова да даде 25 милиона паунда за играч на Кристъл Палас"}
{"url": "http://www.focus-news.net/news/2019/01/01/2607458/dzhumhuriet-turtsiya-skok-na-aktsizite-na-alkoholni-napitki-s-nad-13-ot-nova-godina-butilka-obiknovena-rakiya-stava-80-turski-liri.html", "text": "От Нова година акцизът върху алкохолните напитки в Турция скача с 13.48%; решението е публикувано в „Държавен вестник” и вече е в сила, пише  вестник „Джумхуриет” .  \r\nПри това положение, новата цена на бутилка от 0.7 литра обикновена ракия, заедно с ДДС и акциза, става 79.86 турски лири (около 27 лева). Досегашната цена беше 70.37 турски лири, т.е. увеличението за потребителя е с 13.5%. \r\nНовата цена на бутилка обикновена бира от 0.5 литра става 5.21 турски лири, при досегашна цена 4.59 турски лири. \r\nЦената на бутилка  пенливо вино скача от 42.78 турски лири, на 48.55 турски лири.  Георги Димов", "date": "2019.01.01", "title": "„Джумхуриет”: Турция: Скок на акцизите на алкохолни напитки с над 13% от Нова година: Бутилка обикновена ракия става 80 турски лири"}
{"url": "http://www.focus-news.net/news/2019/01/01/2607462/pleven-normalen-e-trafikat-v-oblastta.html", "text": "Нормален е трафикът в Плевенска област. Това съобщиха за  Радио „Фокус“  от Областното пътно управление. Настилките са сухи, температурите са над нулата, видимостта е добра. Няма образували се колони от автомобили по главните пътни артерии. \r\nВиолета  КРЪСТЕВА", "date": "2019.01.01", "title": "Плевен: Нормален е трафикът в областта"}
{"url": "http://www.focus-news.net/news/2019/01/01/2607465/mvr-namereno-e-tyaloto-na-izdirvaniya-25-godishen-mazh-vav-vodoema-pri-kazanlashkoto-s-rozovo.html", "text": "Намерено е тялото на издирвания 25-годишен мъж във водоема при с. Розово. Това съобщиха от пресцентъра на  МВР . Съобщение за изчезнал 25-годишен жител на казанлъшкото с. Кънчево е получено вчера в РУ- Казанлък от тел. 112 към 12.15 часа. Според получените данни, той се е насочил с автомобила си в посока към водоем в с. Розово община Казанлък, където следите му се изгубили. Към мястото още вчера е бил изпратен водолазен екип от сектор „Спасителни оперативни дейности“ към РД „Пожарна безопасност и защита на населението“ – Пловдив.  Със съдействието на служителите на реда от местното районно управление са предприети действия за издирване в района и във водоема, но през светлата част на деня 25-годишният не е бил открит. \r\nДнес сутринта, към 08.00 часа водолазите са възстановили търсенето във водоема при с. Розово и рано следобед оттам е изваден лек автомобил, като в купето е намерено тялото на издирвания 25-годишен.", "date": "2019.01.01", "title": "МВР: Намерено е тялото на издирвания 25-годишен мъж във водоема при казанлъшкото с. Розово"}
{"url": "http://www.focus-news.net/news/2019/01/01/2607464/sliven-momiche-e-poslednoto-bebe-za-2018-godina-rodeno-v-mbal-d-r-ivan-seliminski.html", "text": "По данни към 08.00 часа в МБАЛ „Д-р Иван Селимински“ в Сливен няма родени бебета. Това съобщиха от  лечебното заведение . Последното бебе за 2018 година в областната болница се е родило в 19.40 ч. на 31 декември. То е момиче, с тегло 2,1 кг и ръст 48 см.", "date": "2019.01.01", "title": "Сливен: Момиче е последното бебе за 2018 година, родено в МБАЛ „Д-р Иван Селимински“"}
{"url": "http://www.focus-news.net/news/2019/01/01/2607463/ria-novosti-vartolomey-nareche-predostavyaneto-na-avtokefaliya-na-ukrainskata-pravoslavna-tsarkva-veliko-istorichesko-sabitie.html", "text": "Вселенският патриарх Вартоломей нарече предоставянето на автокефалия на Украйна \"голямо историческо събитие\" и обеща, че то  ще завърши с предоставянето  на томос, въпреки опозицията на някои църкви, предава  РИА Новости \r\n\"Господ благослови изминалата година. Ние Го прославяме за всички благословии, които ни е дал, и особено за великото историческо събитие на автокефалията на Църквата на Украйна, дело, което ще приключи и ще бъде благословено тази неделя в присъствието на новия примат на тази посестрима църква и в присъствието на президента Порошенко. Тук те ще получат томос за автокефалия ”, - каза Вартоломей. \r\nТой подчерта, че това решение \"има много силна опозиция\", но тя няма да разколебае позицията на Константинопол. \r\nВ заключение патриархът изрази надеждата, че 2019 г. ще бъде година на мир за целия свят, а Православната църква ще се моли за него. \r\n„И се молим сестринските църкви, които несправедливо се противопоставят на решенията и инициативите на Константинополския престол, най-накрая да започнат да мислят по-логично и справедливо, с голямо уважение и благодарност към църквата на нашата Вселенска патриаршия”, добави Вартоломей.  Юлиян Марков", "date": "2019.01.01", "title": "РИА Новости: Вартоломей нарече предоставянето на автокефалия на украинската православна църква „велико историческо събитие“"}
{"url": "http://www.focus-news.net/news/2019/01/01/2607459/aleksi-kesyakov-hubavo-e-predi-da-tragnat-na-pat-vodachite-da-imat-10-12-chasa-bez-upotreba-na-alkohol.html", "text": "Хубаво е преди да тръгнат на път водачите да имат 10-12 часа без употреба на алкохол. Това каза Алекси Кесяков, секретар на Държавно-обществената комисия по безопасност на движението по пътищата в интервю за  Агенция „Фокус“  във връзка с очаквания засилен трафик по основните пътни артерии в страната. Той обясни, че организмите на хората са различни и обработват алкохола по различен начин. „В общи линии се отделят 0,02 от промилите на един час. Тези, които ще управляват и са с такова намерение, трябва да бъдат с ясно съзнание и да не бъдат повлияни от алкохола. В разрешените дози до 0,5 промила също влияят на човека и на възможностите му. Той не може да реагира на време“, посочи Кесяков. Той коментира, че не бива за една глътка алкохол да залагаме собственото си здраве и това на останалите участници в движението. „Понякога малките промили, малките превишения на скоростта се явяват като граница между живота и смъртта. Нека се вгледаме в живота и да си пазим здравето и да не се поддаваме на въздействие и да се ядосваме“, заяви Алекси Кесяков. „На пътя трябва да сме спокойни, трезви, с ясен поглед и отпочинали. Движението по пътищата е опасно действие, защото човек за секунди може да загуби управление, а след това следва удар. А неговата величина зависи от скоростта, с която ще се ударим“, каза още той.  \r\nДеница КИТАНОВА Пълния текст на интервюто четете по-късно в „Мнение”", "date": "2019.01.01", "title": "Алекси Кесяков:  Хубаво е преди да тръгнат на път водачите да имат 10-12 часа без употреба на алкохол"}
{"url": "http://www.focus-news.net/news/2019/01/01/2607468/veliko-tarnovo-hilyadi-praznuvashti-posreshtnaha-2019-godina-v-tsentara-na-grada.html", "text": "Посрещането на новата 2019 година събра хиляди празнуващи в центъра на Велико Търново. Това съобщиха от пресцентъра на  Общината . Близо четири часа жителите на града и много туристи от цяла България и чужбина се забавляваха на площад „Майка България”. Заедно с тях бяха кметът Даниел Панов и неговото семейство. \r\nОще в първите секунди на новата година зрелищни фойерверки озариха нощното небе над Велико Търново и го обагриха в пъстри цветове. Даниел Панов и стотици празнуващи се включиха в голямото хоро, което изпълнителите от Професионален фолклорен ансамбъл „Искра” поведоха. \r\n„Радвам се, че сме заедно в тези празнични мигове. 2018 година беше успешна за Велико Търново и за великотърновци. Започнахме реализацията на десетки проекти, с които продължаваме да променяме визията на Старата столица. Благодаря ви за подкрепата и за търпението. Положихме здрава основа, на която ще стъпим и през 2019 година. Вярвам, че заедно ще направим нашия град още по-велик, още по-добро място за живеене, за създаване на семейства и отглеждане на деца, за привличане на инвестиции”, обърна се към хората Даниел Панов.  \r\nГрадоначалникът припомни, че за трета поредна година новородените във Велико Търново са над 1000 и след четири десетилетия прекъсване в града ще бъде построена изцяло нова детска градина, а друга ще бъде разширена с нов корпус.  \r\n„Предстоят ни още много проекти за реализация и много работа. Скоро и магистрала „Хемус” ще достигне до Велико Търново. Но всеки успех идва, защото сме единни и сме заедно. Затова и през далечната 1911 година нашите предци са изписали на фасадата на читалище „Надежда” мъдрия завет „Съединението прави силата”. Нека българските политици се учат от нас, великотърновци, на обединение”, каза още кметът. \r\n„Пожелавам ви да бъдете здрави, а вашите семейства и домове да бъдат благословени. Нека Господ бди над вас, скъпи съграждани. Гордейте се, че сте българи и великотърновци и учете на това и вашите деца. Щастлива да е новата година”, завърши Даниел Панов обръщението към жителите на Старата столица.  \r\nВодещ на празничната програма бе обичаният Наско Стоянов от „БГ радио”. Настроението бе гарантирано с изпълненията на Нели Рангелова, трио „Ле Контессе”, ансамбъл „Искра” и българските рок легенди от група „АХАТ”. Благолов отслужи великотърновският митрополит Григорий. За всички бе осигурена почерпка – банички с късмети, пържолки, вино и пиво, сладкарски изделия.", "date": "2019.01.01", "title": "Велико Търново: Хиляди празнуващи посрещнаха 2019 година в центъра на града"}
{"url": "http://www.focus-news.net/news/2019/01/01/2607456/pazardzhik-na-vasilyovden-v-selo-bata-izpalnyavat-obichaya-prastenete.html", "text": "В село Бъта, община Панагюрище, е запазен обичаят „Пръстенeте“, който се изпълнява на Васильовден, каза за  Радио „Фокус“ – Пазарджик  секретарят на читалището в селото Жечка Сиводошева. „Пее се песента: „Сбирайте са Дойке, на пръстенете, малки моми Дойке и големи. Да пееме Дойке, пръстенете. Сливи цъфтят Дойке, в горна махала. Не са сливи Дойке, пръстене са“. Ритуалът изисква момите да са пуснали предишната вечер в котлето китки, като на всяка има пръстен. Сутринта се постила битова кърпа, слага се жито, да е берекетлия годината, отгоре котлето с водата и китките. Започва се наричане. Гадае се коя мома какъв късмет ще има през годината. След това се хващат на хорото и запяват“, каза още Сиводошева. \r\nВаня НИКОЛОВА", "date": "2019.01.01", "title": "Пазарджик: На Васильовден в село Бъта изпълняват обичая „Пръстенете“"}
{"url": "http://www.focus-news.net/news/2019/01/01/2607461/nikolay-melemov-kmet-na-smolyan-neka-vsichki-zaedno-obedinyavayki-usiliyata-si-da-napravim-grada-oshte-po-dobro-myasto-za-zhiveene.html", "text": "Поздравявам Ви по случай настъпването на 2019 година и отправям сърдечни пожелания за много здраве, любов, уют и благоденствие във Вашите домове. Това се казва в поздравителния адрес от кмета на Смолян Николай Мелемов по повод новата 2019 г., съобщиха от  Община Смолян . \r\n„Отиващата си 2018 г. беше успешна и финансово стабилна за Община Смолян, защото задачите, които си поставихме в общ план, ги изпълнихме. Имаме постижения в образованието, инфраструктурата, спорта и социалната политика. Всичко това нямаше да се случи без Вашата подкрепа, търпение и разбиране, за което ви благодаря. Уверявам Ви, че през 2019 г. ще бъдат довършени и изпълнени значими проекти, които ще променят облика на града и общината в положителна посока. Желая Ви мирна, щедра, плодородна и успешна Нова година. Нека всички заедно, обединявайки усилията си, да направим Смолян още по-добро място за живеене. Да е честита Новата 2019 година!“, се посочва още в поздравлението на кмета Мелемов към жителите на община Смолян.", "date": "2019.01.01", "title": "Николай Мелемов, кмет на Смолян: Нека всички заедно, обединявайки усилията си, да направим града още по-добро място за живеене"}
{"url": "http://www.focus-news.net/news/2019/01/01/2607472/pernik-politseyski-patrul-e-razpolozhen-na-35-km-na-am-struma-posoka-sofiya.html", "text": "Полицейски патрул с регистрационен номер 3586 е разположен на 35 км на АМ „Струма, посока София, предаде репортер на  Агенция „Фокус“ .", "date": "2019.01.01", "title": "Перник: Полицейски патрул е разположен на 35 км на АМ „Струма, посока София"}
{"url": "http://www.focus-news.net/news/2019/01/01/2607467/blagoevgrad-politseyski-patrul-s-radar-e-razpolozhen-na-vhoda-na-grada-v-posoka-kulata.html", "text": "Полицейски патрул с регистрационен номер 3718, снабден с радар, е разположен на входа на Благоевград, в посока Кулата, предаде репортер на  Агенция „Фокус“ .", "date": "2019.01.01", "title": "Благоевград: Полицейски патрул с радар е разположен на входа на града, в посока Кулата"}
{"url": "http://www.focus-news.net/news/2019/01/01/2607466/aleksi-kesyakov-pri-patuvane-avtomobilat-ni-tryabva-da-e-zareden-s-gorivo-gumite-ni-da-sa-zimni-i-da-vnimavame-za-zaledeni-uchastatsi.html", "text": "При пътуване автомобилът ни трябва да е зареден с гориво, гумите ни да са зимни и да внимаваме за заледени участъци. Това каза Алекси Кесяков, секретар на Държавно-обществената комисия по безопасност на движението по пътищата, в интервю за  Агенция „Фокус“  във връзка с очаквания засилен трафик по основните пътни артерии в страната. Той добави, че в казанчето на чистачките трябва да има течност, а мобилният телефон да е зареден. „Човек трябва да има знания и умения, да стои в един безопасен автомобил, с добри качества, с добри гуми, върху един добър път и с една безопасна скорост би могъл да стигне там, закъдето е тръгнал“, посочи Кесяков. Той предупреди, че макар пътят да изглежда сух, при минусови температури, може да се появи заледен участък и препоръча да внимаваме. „При мокра настилка, която е заледена и заснежена, спирането е много трудно. Много хора изпаднаха в ситуация в началото на зимния период, като не си промениха начина на управление. Ние трябва да преминем в зимен начин на управление – по-внимателно, с по-ниска скорост, без отклонение на вниманието, защото при удар се пада от високо“, допълни Кесяков. „Днес всички се прибират след празненствата. Най-важното е да бъдем спокойни, да следим пътната обстановка, да не се нервираме“, посъветва още той.  \r\nДеница КИТАНОВА Пълния текст на интервюто четете по-късно в „Мнение”", "date": "2019.01.01", "title": "Алекси Кесяков: При пътуване автомобилът ни трябва да е зареден с гориво, гумите ни да са зимни и да внимаваме за заледени участъци"}
{"url": "http://www.focus-news.net/news/2019/01/01/2607470/blagoevgrad-politseyski-patrul-s-kamera-i-radar-e-razpolozhen-na-53-km-na-avtomagistrala-struma-v-posoka-blagoevgrad.html", "text": "Полицейски патрул с регистрационен номер 2618, снабден с камера и радар, е разположен на 53 км на автомагистрала „Струма“, в посока Благоевград, предаде репортер на  Агенция „Фокус“ . При 53 км на магистралата в обратната посока е разположен екип на ДАИ.", "date": "2019.01.01", "title": "Благоевград: Полицейски патрул с камера и радар е разположен на 53 км на автомагистрала „Струма“, в посока Благоевград"}
{"url": "http://www.focus-news.net/news/2019/01/01/2607475/afp-braziliya-navliza-v-nova-era-s-kraynodesen-prezident.html", "text": "Бразилия навлиза в нова ера от историята си във вторник, оглавена от крайнодесния президент Жаир Болсонаро, чиято решимост да ложи край на десетилетия центристко управление увеличи както надеждите, така  и страховете на бразилците, пише  AFP . \r\nБившият военен  и дългогодишен депутат започва четиригодишния си мандат на 1 януари, както се изисква от конституцията. Той встъпва в длъжност с висок рейтинг на одобрение, подхранван от обществените очаквания, че той ще бъде силата, която ще помете  престъпността и корупцията и ще стимулира икономиката, която все още куца след рецесията. \r\n\"Ще водя политиката съвсем различна от тази, която доведе до корупция и неефективност в Бразилия\", каза той в понеделник в интервю за местната телевизия Record. \r\n63-годишният политик спечели изборите през октомври срещу Фернандо Адад, кандидат от лявата работническа партия, която беше на власт между 2003 и 2016 г, но сега репутацията ѝ е тежко засегната от корупционни скандали. \r\nИконата на работническата партия, бившият президент Луис Инасио Лула да Силва, излежава присъда за корупция. Избраният от него наследник Дилма Русеф беше отстранена за корупционни сделки. \r\nНа церемония, белязана с пищност и висока сигурност, Болсонаро ще поеме официално властта от десноцентристския политик Мишел Темер, който наследи Русеф, но не успя да проведе необходимата фискална реформа и завършва мандата си като най-непопулярният лидер на Бразилия.  Юлиян Марков", "date": "2019.01.01", "title": "AFP: Бразилия навлиза в нова ера с крайнодесен президент"}
{"url": "http://www.focus-news.net/news/2019/01/01/2607477/", "text": "Футбол: Лестър победи като гост Евъртън с 1:0 в първи мач за новата година от 21-ия кръг на Премиър лигата на Англия.  Голът реализира Джейми Варди след извеждащо подаване на Рикардо Перейра. Лестър се изкачи на седмото място с 31 точки, а Евъртън е десети с 27 точки. Днес се играят още два мача от този кръг: \r\nАрсенал – Фулъм  от 17 часа и Кардиф – Тотнъм  от 19:30 часа.", "date": "2019.01.01", "title": "Спорт: Лестър победи като гост Евъртън с 1:0 в първи мач за новата година"}
{"url": "http://www.focus-news.net/news/2019/01/01/2607473/d-r-miglena-petkova-etnograf-survachkata-e-magicheskata-prachka-na-balgarite.html", "text": "Според народните вярвания сурвачката има продуциращи свойства и досегът с нея до хората, домашните животни и всичко живо, е на принципа на магията и магическата пръчка. Неслучайно наричат сурвачката магическата пръчка на българите. Това каза за  Радио „Фокус“ – Велико Търново  етнологът д-р Миглена Петкова и зам.-директор на Регионалния исторически музей във Велико Търново. Тя посочи, че с потупването с жилавото дряново клонче се осъществява т. нар. контактна магия. „Тя цели да прехвърли върху човека издръжливостта, здравината и силата на дряна, съчетавайки я с изричане на благопожелания от сурвакарите. Обредността придобива завършеност и пожеланията стават възможно най–реални“, обясни д-р Петкова. Според нея дряновата пръчка, оформена като сурвачка, има магическо действие само в един ден от годината, а през останалите дни е обикновена вещ. \r\nМария НЕДЕВА", "date": "2019.01.01", "title": "Д-р Миглена Петкова, етнограф: Сурвачката е магическата пръчка на българите"}
{"url": "http://www.focus-news.net/news/2019/01/01/2607480/burgas-umeren-e-patnikopotokat-na-avtogarite-v-grada.html", "text": "Умерен е пътникопотокът на Автогара „Юг“, съобщи за  Радио „Фокус“ – Бургас  дежурният диспечер на автогарата. Основната част от пътуващите са избрали дестинациите София и Варна в днешния ден. По-малък е броят на решилите да пътуват до малките населени места южно от Бургас – Созопол, Царево и Приморско. Автобусите се придвижват по график за празнични дни. Голяма част от билетите са били продадени предварително. По данни на дежурния диспечер от Автогара „Запад“ обстановката там също е спокойна и не се наблюдава силен пътникопоток. \r\nМария ПОПЧЕВА", "date": "2019.01.01", "title": "Бургас: Умерен е пътникопотокът на автогарите в града"}
{"url": "http://www.focus-news.net/news/2019/01/01/2607481/sofiya-kolona-ot-avtomobili-se-e-obrazuvala-mezhdu-dragichevo-i-vladaya.html", "text": "Колона от автомобили се е образувала между Драгичево и Владая, предаде репортер на  Агенция „Фокус“ . През пътния участък се преминава бързо, няма големи забавяния в движението. Автомобилите в посока София се движат в две ленти с цел облекчаване на движението. В обратна посока движението е в една лента. Трафикът се регулира от „Пътна полиция“.", "date": "2019.01.01", "title": "София: Колона от автомобили се е образувала между Драгичево и Владая"}
{"url": "http://www.focus-news.net/news/2019/01/01/2607479/sofiya-dva-politseyski-patrula-sa-razpolozheni-na-vladaya.html", "text": "Полицейски патрули с регистрационни номера 5700 и 2700 са разположени на Владая, предаде репортер на  Агенция „Фокус“ .", "date": "2019.01.01", "title": "София: Два полицейски патрула са разположени на Владая"}
{"url": "http://www.focus-news.net/news/2019/01/01/2607478/veliko-tarnovo-s-praznichni-ilyuminatsii-narodni-hora-mnogo-muzika-i-dobro-nastroenie-be-posreshtnata-2019-godina-v-gorna-oryahovitsa.html", "text": "С празнични илюминации, народни хора, много музика и добро настроение бе посрещната 2019 година в Горна Оряховица. И тази година ръководството на Общината организира новогодишен празник под открито небе в кв. „Пролет”, съобщиха за  Радио „Фокус“ – Велико Търново  от Община Горна Оряховица. Празничният маратон под звездите започна с изпълненията на Вокална формация „Графити“ при Народно читалище „Напредък – 1869“. След тях на сцената се качи финалиста от петото издание на „България търси талант“ и носител на награди от различни музикални фестивали както и съдия на бийтбокс състезания Искрен Тончев – Искрата. Малко преди полунощ кметът на Общината инж. Добромир Добрев поздрави жителите на града с настъпващата 2019 г. Той им пожела да започнат новата година с \r\nс усмивка и топлина в сърцата, с надежда и вяра в просперитета на България и на община Горна Оряховица. Точно в полунощ празнични фойерверки озариха небето. В първите минути на новата година в празничната програма се включиха изпълнителите от фолклорните състави при Народно читалище „Братя Грънчарови – 2002“. Младите танцьори поведоха празничното новогодишно хоро. \r\nМария НЕДЕВА", "date": "2019.01.01", "title": "Велико Търново: С празнични илюминации, народни хора, много музика и добро настроение бе посрещната 2019 година в Горна Оряховица"}
{"url": "http://www.focus-news.net/news/2019/01/01/2607482/cnn-arestuvaniyat-za-shpionazh-v-rusiya-amerikanski-grazhdanin-e-patuval-za-svatba.html", "text": "Пол Уилън, който е бил задържан в петък в Москва по подозрение в шпионаж, е бивш морски пехотинец, той заминава за Русия за сватба, разказва неговият брат, цитиран от американския телевизионен канал  CNN \r\n\"Пол е пенсиониран морски пехотинец, посетил е Москва, за да присъства на сватба. Ние сме дълбоко загрижени за неговата безопасност и състояние. Неговата невинност е безспорна и ние вярваме, че правата му ще бъдат спазени\", каза Уилън. Той отбеляза, че семейството е научило за ареста едва в понеделник от съобщения в медиите, след което се е свързало с представители на Конгреса на САЩ, американското посолство и Държавния департамент. \r\nСпоред него семейството на брат му е забелязало, че Пoл \"не се свързва с тях на 28 декември\". Това е \"много необичайно за него по време на пътуванията му\", добавя Дейвид Уилън. \r\nКакто съобщи  в понеделник представителят на Държавния департамент, САЩ са поискали  консулски достъп до задържания американец  в Москва по подозрение в шпионаж  \"Бяхме официално уведомени за ареста от Министерството на външните работи на Руската федерация\", потвърди представителят на Държавния департамент на САЩ.  Юлиян Марков", "date": "2019.01.01", "title": "CNN: Арестуваният за шпионаж в Русия американски гражданин е пътувал за сватба"}
{"url": "http://www.focus-news.net/news/2019/01/01/2607484/sofiya-politseyski-patrul-e-razpolozhen-na-posledniya-svetofar-predi-okolovrastniya-pat-posoka-tsentara-na-stolitsata.html", "text": "Полицейски патрул с регистрационен номер 3915 е разположен на последния светофар преди околовръстния път, в посока центъра на столицата, предаде репортер на  Агенция „Фокус“ .", "date": "2019.01.01", "title": "София: Полицейски патрул е разположен на последния светофар преди околовръстния път, посока центъра на столицата"}
{"url": "http://www.focus-news.net/news/2019/01/01/2607474/pernik-politseyski-patrul-e-razpolozhen-na-otbivkata-za-staro-selo-v-posoka-blagoevgrad.html", "text": "Полицейски патрул с регистрационен номер 3587 е разположен на отбивката за Старо село, в посока Благоевград, предаде репортер на  Агенция „Фокус“ .", "date": "2019.01.01", "title": "Перник: Полицейски патрул е разположен на отбивката за Старо село, в посока Благоевград"}
{"url": "http://www.focus-news.net/news/2019/01/01/2607469/georgi-georgiev-kmet-na-dalgopol-shtedra-blagoslovena-i-izpalnena-s-mir-da-e-novata-2019-godina.html", "text": "Щедра, благословена и изпълнена с мир да е новата 2019 година. Това се посочва в обръщението на кмета на Дългопол Георги Георгиев към жителите на общината по повод настъпването на Нова година, предаде репортер на  Радио „Фокус“ – Варна . \r\n„Скъпи съграждани, отмина и 2018 година. Тя бе изпълнена с предизвикателства и не малко препятствия. Решихме някои основни проблеми в отиващите си дни на старата година и начертахме нови хоризонти за нашата община през идващата 2019 година. Нека бъдем живи, здрави и устремени! Да посрещнем новата година изпълнени с вяра и повече усмивки! Нека бъде щастлива за всички! Щедра, благословена и изпълнена с мир да е новата 2019 година!“, казва още в поздравлението на кмета на Община Дългопол Георги Георгиев.", "date": "2019.01.01", "title": "Георги Георгиев, кмет на Дългопол: Щедра, благословена и изпълнена с мир да е новата 2019 година"}
{"url": "http://www.focus-news.net/news/2019/01/01/2607488/plovdiv-v-politsiyata-ne-e-postapvala-informatsiya-za-seriozni-zatrudneniya-v-dvizhenieto-i-tezhki-proizshestviya-po-patishtata-v-oblastta.html", "text": "В полицията не е постъпвала информация за сериозни затруднения в движението по пътищата в Пловдивска област, съобщи за  Радио „Фокус” - Пловдив  говорителят на ОДМВР. Няма и данни за тежки пътни произшествия през деня. По информация на слушател трафикът по автомагистрала „Тракия” не е натоварен, а обичаен за почивен ден. \r\nОграничено е движението на автомобили над 12 тона през прохода Троян-Кърнаре. Все още е ограничено и движението на камиони над 12 тона и по пътя Поповица-Болярци. Забранено е преминаването на камиони, по-високи от 4 метра през тунелите по пътя Асеновград-Нареченски бани. Обходният маршрут е по пътя Кричим-Девин. \r\nВ град Пловдив до 17 януари са затворени за движение двете платна на бул. „Цар Борис III Обединител”, в отсечката от кръстовището с ул. „Цанко Дюстабанов“ и ул. „Граф Игнатиев“ до тунела. По тази причина са променени маршрутите на 12 автобусни линии от вътрешноградския транспорт. Причината за затварянето на възловия булевард е построяването на 30-метрова кула за откриващото събитие на инициативата „Пловдив – Европейска столица на културата 2019“, което ще се проведе на 12 януари. \r\nЦветана ТОНЧЕВА", "date": "2019.01.01", "title": "Пловдив: В полицията не е постъпвала информация за сериозни затруднения в движението и тежки произшествия по пътищата в областта"}
{"url": "http://www.focus-news.net/news/2019/01/01/2607486/", "text": "Македонският президент очаква, че страната му ще влезе в НАТО през 2019 година, предава  Макфакс . \r\nМакедонският държавен глава е посетил казармите в Кичево, където е изразил увереност в бъдещото членство. \r\n„Очакваме предстоящата година да бъде успешна за армията. Армията ще получи това, което и се полага, естествено да станем член на НАТО, да получим поканата и Македония естествено да бъде член на НАТО“ \r\nМакедонският президент обядва с войниците в казармата.Той честити новогодишните празници чрез видеоконферентна връзка на войниците, разположени на южната граница, както и участниците в мисиите в Афганистан, Ливан и Босна и Херцеговина. като им пожела успешно приключване на мисиите и завръщане по домовете им.  Юлиян Марков", "date": "2019.01.01", "title": "Макфакс: Македонският президент е убеден, че страната му ще влезе в НАТО през 2019 година"}
{"url": "http://www.focus-news.net/news/2019/01/01/2607489/burgas-v-po-golyamata-chast-ot-oblastta-patnite-nastilki-sa-suhi-nyama-zatvoreni-uchastatsi.html", "text": "В по-голямата част от област Бургас пътните настилки са сухи, няма затворени участъци. Това съобщиха за  Радио „Фокус“ – Бургас  от Областно пътно управление - Бургас. Безпроблемно се осъществява движението в областната пътна мрежа към момента. По-интензивен е трафикът в отсечката Бургас – автомагистрала „Тракия“, както и по пътя Бургас – Созопол в района на Военноморска база „Бургас“. Няма образувани колони от автомобили по централните улици и булеварди в областния център. Интензивно е движението в някои участъци от булевардите „Демокрация“, „Стефан Стамболов“, „24-ти Черноморски пехотен полк“ и „Тодор Александров“ в посока ж. к. „Меден Рудник“. \r\nМария ПОПЧЕВА", "date": "2019.01.01", "title": "Бургас: В по-голямата част от областта пътните настилки са сухи, няма затворени участъци"}
{"url": "http://www.focus-news.net/news/2019/01/01/2607471/krasimira-anastasova-kmet-na-dolni-chiflik-vsyaka-nova-godina-se-vazpriema-kato-nadezhda-za-po-dobro-badeshte.html", "text": "Всяка нова година се възприема като надежда за по-добро бъдеще. Това се посочва в обръщението на кмета на Долни чифлик Красимира Анастасова към жителите на общината по повод настъпването на Нова година, съобщиха за  Радио „Фокус“ – Варна  от пресцентъра на Община Долни чифлик. \r\n„Уважаеми съграждани, сърдечно Ви поздравявам с настъпването на 2019-та година! Всяка Нова година се възприема като надежда за по-добро бъдеще. Пожелавам Ви през настоящата здраве, професионални успехи, благоденствие и сполука във всички начинания. Нека спокойствието и надеждата са Ваши постоянни спътници, а усмивките на любимите хора да топлят сърцата Ви. Бъдете благословени и щастливи. Успешна, радостна и щедра Нова Година!“, се казва още в поздравлението на кмета на Община Долни чифлик Красимира Анастасова. \r\nМарияна ВАЛЕНТИНОВА", "date": "2019.01.01", "title": "Красимира Анастасова, кмет на Долни чифлик: Всяка нова година се възприема като надежда за по-добро бъдеще"}
{"url": "http://www.focus-news.net/news/2019/01/01/2607491/smolyan-prohodimi-pri-zimni-usloviya-sa-patishtata-v-oblastta.html", "text": "Радио „Фокус“ – Смолян дежурният в Областно пътно управление – Смолян. Времето е облачно, без валежи, а температурата на въздуха е 0 градуса. Пътните настилки са предимно сухи, на места по усойните части те са заледени и заснежени, но обработени с пясък и сол. Повишена е опасността от падащи камъни и дървета по пътищата в региона, затова водачите трябва да шофират с повишено внимание и съобразена скорост. През деня не се получавани сигнали за инциденти по пътищата в област Смолян. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.01", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2019/01/01/2607490/tass-tereza-mey-zayavi-che-velikobritaniya-zapochva-nova-glava-v-svoyata-istoriya.html", "text": "Обединеното кралство ще отвори нова глава от историята си във връзка с предстоящото оттегляне от Европейския съюз,  заяви в понеделник в празнична реч британския премиер Тереза Мей преди Нова година, чийто текст беше разпространен от нейния офис, предава  TACC . \r\n„Новата година е моментът да гледаме напред, а през 2019 г. Обединеното кралство ще отвори нова глава“, подчертава Мeй. \r\nВ изказването си премиерът не пропусна да защити споразумението с ЕС, което беше критикувано от нейните съпартийци и опоненти и което скоро ще бъдат представено за разглеждане от Камарата на общините. Мей също така отбеляза, че този документ отразява стремежите на британците, заявени на националния референдум през 2016 г. за прекратяване на членството в ЕС. \r\n\"Споразумението за Брекзит, на което се съгласих, изпълнява волята на британския народ, изразена по време на гласуването, а парламентаристите ще трябва да вземат важно решение през следващите няколко седмици. Ако Парламентът подкрепи споразумението, Обединеното кралство ще може да преодолее кризата\", продължи премиерът. \r\nМей обеща, че парламентарната подкрепа за споразумението ще позволи на правителството да съсредоточи енергията си върху укрепването на националната икономика и отварянето за нови пазари за британските компании. Премиерът добави, че това ще създаде нови работни места и нови бизнес възможности, ще ускори строителството на нови жилища, за да се доближи до постигането на целта да се осигури на всяко семейство собствен дом или апартамент, да постигнат рекордни инвестиции в сектора на здравеопазването и да се трансформира в посока на по-голяма достъпност образователната система. \r\n\"Ще въведем нова имиграционна система, основана на уменията, за да заменим свободата на движение (на работещите в ЕС)\", обеща британският премиер, припомняйки основната цел на поддръжниците на Брекзит - защита на националния пазар на труда от неконтролиран приток на работна ръка от страни от ЕС. \r\nВ същото време Мей призна, че „референдумът за 2016 г. обостря различията” в британското общество, причинен от напълно различна визия за по-нататъшните отношения на страната с континентална Европа. „2019 година може да е периодът, през който ще оставим настрана нашите различия и заедно напредваме към силни нови отношения с нашите европейски съседи и с външния свят като страна, фокусирана върху световните търговски отношения“, каза тя. \r\nСпоред премиера, 2018 г. ще влезе в историята на Великобритания като време на рекордно ниски нива на безработица и бедност, както и първия многогодишен период, в който публичният дълг е намалял. \r\n\"Тази година Обединеното кралство е постигнало много. Заетостта е на рекордно високо ниво, първият устойчив спад в нашия дълг започна в рамките на живота на цяло поколение, а броят на хората, живеещи в абсолютна бедност, е рекордно нисък\", каза ръководителят на британското правителство за социално-икономически резултати от неговото управление през изминалата година.  Юлиян Марков", "date": "2019.01.01", "title": "ТАСС: Тереза Мей заяви, че Великобритания започва нова глава в своята история"}
{"url": "http://www.focus-news.net/news/2019/01/01/2607493/", "text": "Шампионката от US Open Наоми Осака победи квалификантката  от Австралия Дестаний Аява с 6-3, 6-2 и се класира за четвъртфиналите на турнира в Бризбейн. За място на полуфиналите Осака ще спори с Анастасия Севастова от Латвия или квалификантка Хариет Дарт от Великобритания. \r\nВ мач от първия кръг на турнира Джоана Конта от Великобритания изненада третата поставена в схемата Слоун Стивънс и я победи с 6-4, 6-3.", "date": "2019.01.01", "title": "Спорт: Наоми Осака победи представителката на домакините Дестаний Аява в Бризбейн с 2:0 сета"}
{"url": "http://www.focus-news.net/news/2019/01/01/2607476/radoslav-taskov-obshtinski-savet-blagoevgrad-prez-2019-godina-shte-se-fokusirame-maksimalno-varhu-tova-da-privlechem-novi-investitori-v-obshtinata.html", "text": "През 2019 година ще се фокусираме максимално върху това да привлечем нови инвеститори в Община Благоевград. Това каза за  Радио „Фокус“-Пирин  Радослав Тасков, председател на Общински съвет-Благоевград. Той уточни, че инвестициите трябва да бъдат в сферата на производството, така че да могат да се разкрият нови производствени мощности. По думи на Тасков това наистина е едно много сериозно предизвикателство, което няма как да бъде решено в рамките на една календарна година, но би било добре да се потърсят всички начини, така че в Благоевград наистина да се разкрият нови работни места. \r\nРадослав Тасков пожела на всички слушатели на  Радио „Фокус“  преди всичко да бъдат здрави и да съумяват да виждат хубавото в живота, да се наслаждават на момента и на всичко онова, което животът им дава като емоции и усещания. Според него е хубаво всеки от нас да се вгледа в себе си, да види най-доброто и тогава всички ще се почувстваме малко по-щастливи. \r\nНатали СТЕФАНОВА", "date": "2019.01.01", "title": "Радослав Тасков, Общински съвет-Благоевград: През 2019 година ще се фокусираме максимално върху това да привлечем нови инвеститори в Общината"}
{"url": "http://www.focus-news.net/news/2019/01/01/2607494/plovdiv-stsenata-za-otkrivaneto-na-initsiativata-plovdiv-evropeyska-stolitsa-na-kulturata-2019-veche-se-izdiga-na-3-niva.html", "text": "Сцената за откриването на инициативата „Пловдив – Европейска столица на културата 2019“ вече се издига на 3 нива. Това съобщиха за  Радио „Фокус“ - Пловдив  от Фондация „Пловдив 2019“. Строежът започна на 28 декември и работата по него тече неуморно под надзора на артистичния директор на германската компания Свен Сьорен Байер и техническия ръководител Щефън Фукс. Кулата, на която на 12 януари ще се състои спектакълът „Ние сме всички цветове“, ще има 6 нива и два подиума от по 100 метра. Работата по строежа се координира между немската компания-организатор „Phase7” и представители на местните институции. В Пловдив продължава да пристига както техника и съоръжения, така и екипът на организаторите, който общо наброява над 200 човека. Части от кръглата сцена ще бъдат издигани с кран на 3 януари. Очаква се кулата да бъде построена до 5 януари. В следващите дни ще продължи конструкцията на двата подиума на булеварда. В седмицата до спектакъла ще бъдат монтирани и над 350 прожектора, които ще превърнат сцената в светещ символ на Пловдив – Европейска столица на културата. До 12 януари ще бъдат проведени редица технически тестове, сред които и такива за видео предаване на мащабни екрани, разположени по кулата. С тяхна помощ зрителите ще могат да наблюдават всеки детайл от спектакъла отблизо, независимо къде се намират. \r\nНа 10 януари ще бъдат поставени буквите, които изписват слогана „Заедно“. Тогава ще бъдат монтирани и пиротехническите средства за голямата художествена заря, с която ще завърши шоуто „Ние сме всички цветове“. \r\nЗашеметяващата 30-метрова кула, осигуряваща видимост от 360 градуса, ще тежи 200 тона заедно с участниците. Параметрите й са съобразени с всички изисквания за безопасност и съгласувани със съответните органи. Кулата има капацитет да побере едновременно 1500 участника и да предостави на зрителите добра видимост към зрелищния спектакъл, независимо дали се намират на бул. „Цар Борис III Обединител“, бул. „Княгиня Мария Луиза“ или на площад Централен. Тази сложна конструкция е единствена по рода си и е подготвена специално за откриването на Пловдив – Европейска столица на културата 2019. Техническото обезпечаване е поверено на българската компания Joker Media Rental.", "date": "2019.01.01", "title": "Пловдив: Сцената за откриването на инициативата „Пловдив – Европейска столица на културата 2019“ вече се издига на 3 нива"}
{"url": "http://www.focus-news.net/news/2019/01/01/2607498/varna-nyama-danni-za-intenziven-trafik-po-vhodno-izhodnite-tochki-na-grada-avtomagistralite-hemus-i-cherno-more-kakto-i-po-glavniya-pat-varna-dobrich.html", "text": "Спокойно се осъществява движението във Варна, не се отчита натоварване на трафика по входно-изходните точки на града. Това съобщиха за  Радио „Фокус“ – Варна  от „Пътна полиция“. Няма данни за интензивен трафик и по двете автомагистрали, преминаващи през Варненска област - „Хемус“ и „Черно море“, както и по главния път Варна – Добрич. От полицията допълниха, че към момента на територията на Варна и областта няма регистрирани тежки произшествия, които да затрудняват движението. Пътните настилки са предимно сухи, като по високите и усойни места са възможни заледявания при понижение на температурите. Пътноподдържащите фирми обработват опасните участъци. Призовават се гражданите да шофират с повишено внимание и  съобразена скорост. \r\nМарияна ВАЛЕНТИНОВА", "date": "2019.01.01", "title": "Варна: Няма данни за интензивен трафик по входно-изходните точки на града, автомагистралите „Хемус“ и „Черно море“, както и по главния път Варна – Добрич"}
{"url": "http://www.focus-news.net/news/2019/01/01/2607496/gd-granichna-politsiya-normalen-e-trafikat-na-vsichki-granichni-punktove.html", "text": "Нормален е трафикът на всички гранични пунктове. Това съобщиха от  ГД „Гранична полиция“ . Нормално е движението по границите със Сърбия, Македония, Гърция, Турция и Румъния.", "date": "2019.01.01", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2019/01/01/2607483/blagoevgrad-kukersko-defile-se-provede-v-simitli.html", "text": "Кукерско дефиле се проведе в град Симитли в първия ден от новата година. Това съобщиха за  Радио „Фокус“ – Пирин  от Община Симитли. Зрелищното събитие се състоя в двора на СУ „Св. св. Кирил и Методий“. Дефилето по традиция започна от дома на кмета Апостол Апостолов, където той и съпругата му, в национални носии, посрещнаха всички кукерски групи от Симитли. Там кукери, бабугери и сурвакари играха, а палави „мечоци“ бориха кмета, за да му е здрава годината и да е благодатна тя за общината. Със звън на чанове и хлопки кукерите оповестиха в града и селата, че новата година е дошла. Млади булки, страшни чудовища, мечкари с мечоци, сурвакари, бабугери, лекари, бръснари са само част от образите в маскарадните игри за Сурва. Костюмите от кози кожи са голямата гордост на жителите на Симитли. Цяла година те издирват най-подходящите, за да могат в този ден да са най-добрите в дефилето. Уникални кукерски костюми показаха представители на всички махали в града, като старци, малки деца, а дори и жени обикаляха и орисваха всеки за здраве и берекет.", "date": "2019.01.01", "title": "Благоевград: Кукерско дефиле се проведе в Симитли"}
{"url": "http://www.focus-news.net/news/2019/01/01/2607487/natovaren-trafik-v-posledniya-pochiven-den-obzor.html", "text": "Вътрешният министър Младен Маринов съобщи, че трафикът по пътните артерии в страната постепенно се засилва. Полицаите са разположени по най-натоварените трасета, за да подпомагат движението при необходимост. С цел облекчаване на трафика до 20.00 часа ще бъде ограничено движението на товарни автомобили с тегло над 12 тона по автомагистралите и най-натоварените пътни участъци.  \r\nИзключително натоварен е трафикът между Благоевград и София. В края на почивните дни на главния път Е-79 полицейското присъствие е засилено. Трафикът в Кресненското дефиле е интензивен, образуват се колони от автомобили.  По АМ „Струма“ и главен път Е-79 важи забраната за движение на товарни автомобили с тегло над 12 тона. Колона от македонски автомобили се образува в Кресненското дефиле, в посока ГКПП „Златарево – Ново село“. В същата посока няма други затруднения в движението. На много места се образуват колони и в обратната посока. Времето в региона е топло за сезона, слънчево и сухо. \r\nКолона от автомобили се е образувала между Драгичево и Владая. През пътния участък се преминава бързо, няма големи забавяния в движението. Автомобилите в посока София се движат в две ленти с цел облекчаване на движението. В обратна посока движението е в една лента. Трафикът се регулира от „Пътна полиция“. \r\nТрафикът на всички гранични пунктове е нормален. От 00.15 ч. тази нощ на ГКПП \"Кардам - Негру вода\" на границата с Румъния е затруднена обработката на пътници поради технически проблем от румънска страна. „Фокус“ призовава водачите да карат внимателно, да не предприемат рискови изпреварвания и търпеливо да изкачват, ако попаднат в колона, за да бъдат избегнати инциденти и по-тежки ситуации, които допълнително ще усложнят пътната обстановка.", "date": "2019.01.01", "title": "Натоварен трафик в последния почивен ден (ОБЗОР)"}
{"url": "http://www.focus-news.net/news/2019/01/01/2607485/miroslav-yanchev-kmet-na-zlatograd-vyarvam-che-i-prez-novata-godina-shte-badem-zaedno-v-stremezha-si-da-postignem-po-dobro-badeshte-za-obshtinata.html", "text": "Уважаеми жители и гости на община Златоград, щастлив съм да Ви поздравя по случай настъпването на новата 2019 година! Пожелавам здраве и късмет във всеки дом, берекет и благополучие във всяко семейство. Нека новата година постави успешно начало за по-добро бъдеще и просперитет за всеки от нас и за Община Златоград, се казва в поздравителен адрес от кмета на Златоград Мирослав Янчев по повод Нова година, съобщиха от  Общината . \r\n„Изправени на прага й е важно да запазим добрия спомен за всичко постигнато и да го умножим в следващата година! Да бъдем благодарни за разбирането и подкрепата на близките си. Изминалата година бе изпълнена с много предизвикателства. Реализирахме много идеи. Вярвам, че и през новата година ще бъдем заедно в стремежа си да постигнем по-добро бъдеще за нашата община. Вярвам, че ще имаме много поводи да бъдем горди от постигнати резултати и реализирани проекти за Община Златоград. Нека новата година бъде мирна, щастлива и благодатна! Година, в която да сбъднем мечтите си, да постигнем целите си, да преодоляваме предизвикателства. Да бъдат светли и благословени бъдните Ви дни! Честита Нова година!“, се посочва още в поздравлението на Мирослав Янчев към жителите на община Златоград.", "date": "2019.01.01", "title": "Мирослав Янчев, кмет на Златоград: Вярвам, че и през новата година ще бъдем заедно в стремежа си да постигнем по-добро бъдеще за общината"}
{"url": "http://www.focus-news.net/news/2019/01/01/2607499/aktsenti-v-sutreshniya-blok-dobro-utro-balgariya-po-radio-fokus-na-2-yanuari.html", "text": "Грипът настъпи още през месец декември, когато и регионалните здравни инспекции регистрираха първите случаи на заболели. Кога обаче да очакваме неговия пик и кои възрастови групи са най-застрашени? Отговорите - от директора на Центъра по заразни и паразитни болести проф. Тодор Кантарджиев.  \r\nЩе насочим внимание и към друг от важните сюжети от края на годината - срещата в Москва между Турция и Русия и новата ситуация в Сирия. Има ли поводи за притеснение зад привидно оптимистичния изглед за успокоение на ситуация и откъде могат да се появят пречки пред обещанията за иначе единен подход по важните въпроси? Темата ще коментираме с бившия генерален консул на България в Одрин Георги Димов.  \r\nЩе проверим и какво време ни очаква през първия месец на новата година - да се подготвим ли за рязко застудяване? Повече ще научим от синоптика в Националния институт по метеорология и хидрология (НИМХ) Красимир Стоев.  \r\nВ минутите след 09.00 часа ще се насочим към Европейската столица на културата за 2019 година - Пловдив. Какво носи титлата на града, ще разкаже колегата Цветана Тончева.  \r\nТези и още теми - в сутрешния блок на  Радио „Фокус“  „Добро утро, България“ от 06.00 до 10.00 часа на 2 януари, с водещ Виктория Месробович - Кувенджиева.", "date": "2019.01.01", "title": "Акценти в сутрешния блок „Добро утро, България“ по Радио „Фокус“ на 2 януари"}
{"url": "http://www.focus-news.net/news/2019/01/01/2607492/blagoevgrad-intenzivno-e-dvizhenieto-pri-izhoda-na-grada-v-posoka-sofiya.html", "text": "Интензивно е движението при изхода на Благоевград в посока София, предаде репортер на  Радио „Фокус“ – Пирин . На места движението се извършва в колони, но няма данни за сериозни задръствания. Движението по основните улици и булеварди в центъра на града се осъществява спокойно. Няма регистрирани тежки пътни инциденти. Натоварено движение се наблюдава по бул. „Св. Димитър Солунски“ и в района на жп гарата и автогарата. Пътните настилки са сухи и нормално проходими при зимни условия.  \r\nГрадския транспорт се движи с обичайното си разписание за почивен ден, без закъснения. \r\nЛивия НИНОВА", "date": "2019.01.01", "title": "Благоевград: Интензивно е движението при изхода на града в посока София"}
{"url": "http://www.focus-news.net/news/2019/01/01/2607500/predstoyashti-sabitiya-v-stranata-za-2-yanuari-agentsiya-fokus.html", "text": "*** \r\nОт 10.00 часа ще се проведе правителствено заседание. \r\n*** \r\nОт 10.30 часа в НЧ „Градина-Върбица 1894“ ще бъдат отбелязани 156 години от рождението на Алеко Константинов – литературно четене и тематичен кът.  \r\n*** \r\nОт 08.30 часа в общината ще бъдат разпределени местата за продажба на мартеници в централната градска част.", "date": "2019.01.01", "title": "Предстоящи събития в страната за 2 януари (Агенция „Фокус“)"}
{"url": "http://www.focus-news.net/news/2019/01/01/2607501/the-new-york-times-demokratite-sa-gotovi-s-predlozhenie-za-vazstanovyavane-na-normalnoto-finansirane-na-pravitelstvoto.html", "text": "Демократите са готови с предложение за възстановяване на нормалното финансиране на правителството, пише авторитетното американско издание  The New York Times .  \r\nДемократите от Конгреса подготвят предложение за възобновяване на финансирането на федералното правителство чрез премахване на финансирането за Министерството на вътрешната сигурност и сигурността на границите от други законопроекти за разходите, които се ползват с подкрепата на двете партии - гамбит, чиято цел е да принуди президента Тръмп да преговаря или да поеме отговорността за продължителна блокада на правителственото финансиране. \r\nПланът на Демократите, който ще бъде представен  за гласуване в четвъртък, когато те поемат контрола над Парламента, се състои от два законопроекта. Първият включва шест двупартийни мерки за разходи, които ще финансират изцяло агенциите като вътрешния отдел и Службата за вътрешни приходи до края на фискалната година през септември. \r\nВторият ще разреши финансирането на националната сигурност на сегашните нива до 8 февруари, включително 1,3 милиарда щатски долара за изграждане на гранични съоръжения, но няма да има финансиране за граничната стена на Тръмп - разпоредба, която го прави мъртъв при пристигането му в контролирания от републиканците Сенат. \r\nКато разделят Закона за националната сигурност, демократите отварят вратата за един месец преговори. Но те също така  ще предизвикат Тръмп и сенаторът Мич Макконъл – републиканец от Кентъки и лидер на мнозинството, да оставят голяма част от правителството затворено заради искането на президента за стената.  \r\nБлокирането на дейността на правителството ще създаде на американците представа за това как Вашингтон ще работи в нова ера на разделено управление. Това ще бъде и първият тест за лидерството на Нанси Пелоси, която се очаква да стане първата жена председател на Конгреса. Тя продължава да настоява, че демократите няма да позволят финансирането на стената. \r\n\"Той няма да получи стена\", Пелоси в неотдавнашно интервю. \"Но той трябва да признае, че ние сме първият клон, член 1, законодателната власт и ние не сме тук като печат за изпълнителната власт, а сме равностойни на него.\" \r\nЗатварянето оставя без заплати стотици хиляди държавни служители, които трябва да търсят начин да предоговарят кредитите си и да разсрочват различни плащания. \r\nДемократите твърдят, че предложените от тях мерки ще създадат един месец на президента да преговаря с тях. Но Тръмп ще загуби възможността да настоява за гранична стена, ако приеме условията им. \r\nДвупосочният план на демократите ще усложни живота на Макконъл, който заяви, че няма да подкрепи никаква мярка, която няма подкрепата на президента. След като законопроектите преминат през Конгреса, както се очаква, Макконъл ще трябва да реши дали да постави едното, и двете или нито едно пред  Сената за гласуване.  Юлиян Марков", "date": "2019.01.01", "title": "The New York Times: Демократите са готови с предложение за възстановяване на нормалното финансиране на правителството"}
{"url": "http://www.focus-news.net/news/2019/01/01/2607502/aktualna-patna-obstanovka.html", "text": "Температурите са в интервала от -3° до +13°. Времето над страната е предимно облачно. Слаб до умерен вятър духа областите: Бургас, Пазарджик, В.Търново, Кърджали, Видин и  Добрич. Пътните настилки са предимно сухи, на места мокри, по усойните и планински райони частично заледени, обработени и проходими при зимни условия. Ограничена видимост поради мъгла до 100 м има в района на Летница /обл. Ловеч /. Това съобщиха от пресцентъра на  Агенция „Пътна инфраструктура“ . \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници а именно: \r\nНа 01.01.2019 г. от 14 до 20 часа. \r\nОграниченията важат само за участъците от републиканската пътна мрежа, както следва: \r\n•Всички автомагистрали;  \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•път I-1 Благоевград-ГКПП „Кулата“; \r\n•път I-4 п. в. „Коритна“-Велико Търново-Шумен; \r\n•път I-5 Русе-Велико Търново; \r\n•път I-8 ГКПП „Калотина“-София; \r\n•път I-9 Варна-Бургас; \r\n•път II-18 Околовръстен път София; \r\n•път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г. \r\nОбласт Стара Загора: \r\nВременно движението по АМ „Тракия“ от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nДвижение в една лента по АМ „Тракия“ от км 156 до км 157 в посока София поради ремонт на СПО в средно разделителната ивица. Временно се затваря изпреварващата лента и движението на МПС се пренасочва в активната лента за движение. Регулира се от сигналисти. Срок до 03.01.2019 г. \r\nОбласт Сливен: \r\nВременно движението в района на с. Биково от км 254+500 до км 254+750 посока Бургас се осъществява с повишено внимание поради съборена ОС /мантинела/. Участъка е сигнализиран с пътни знаци и скоростта е намалена на 110 км/ч. Срок до 03.01.2019 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС; \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\n\tПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян, в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян, обходен път на гр. Ловеч от  \r\nкм 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма ограничения. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 07.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в дясната лента, поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III – 5503:  Движение в една лента Бояджик – Болярско от км 22+300 до км 28+300 Срок до 03.01.2019 г \r\nПът III-5308:  Движението по път III-5308 Калчево-Каменец от км 0+000 до км 16+600 се осъществява двупосочно в една лента, поради ремонтни дейности по \r\n асфалтовата настилка. Срок до 03.01.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.01", "title": "Актуална пътна обстановка"}
{"url": "http://www.focus-news.net/news/2019/01/01/2607503/liliya-hristova-obshtina-varna-zadachata-pred-nas-e-da-sazdadem-usloviya-za-poludnevna-organizatsiya-na-uchebniya-den-predi-obyad.html", "text": "Задачата пред нас е заедно с общинските ръководства да работим за създаване на необходимите условия за полудневната организация на учебния ден в общинските образователни институции на територията на община Варна, която да се осъществява преди обяд. Това каза в интервю за  Радио „Фокус“ – Варна  Лилия Христова, директор на Дирекция „Образование и младежки дейности“ към Община Варна. „Разработили сме план в съответствие с изискванията на наредбата за организация на дейностите в училищното образование“, допълни Лилия Христова и уточни, че усилията през новата година ще бъдат насочени и към осигуряване на необходимата материална база – разширяване, осъвременяване на кабинети и класни стаи, занимални, изграждане на достъпна архитектурна среда и  благоустрояване на дворните пространства, строителството на Математическата гимназия и детските градини „Иглика“ и „Карамфилче“, както и ремонт и изграждане на пристройки в начално училище „Васил Левски“. \r\nМарияна ВАЛЕНТИНОВА", "date": "2019.01.01", "title": "Лилия Христова, Община Варна: Задачата пред нас е да създадем условия за полудневна организация на учебния ден преди обяд"}
{"url": "http://www.focus-news.net/news/2019/01/01/2607505/veliko-tarnovo-normalno-se-osashtestvyava-trafikat-po-patishtata-v-oblastta-patnite-nastilki-na-povecheto-mesta-sa-suhi.html", "text": "Нормално се осъществява трафикът по пътищата във Великотърновска област, предаде репортер на  Радио „Фокус“ – Велико Търново . Пътните настилки на повечето места са сухи, времето е облачно. Полицейски патрули са разположени в по-натоварените пътни участъци, както и в районите с концентрация на пътно-транспортни произшествия. По-натоварено е движението по главните пътища София – Варна, Велико Търново – Русе, както и в Прохода на Републиката. Не е натоварен е трафикът в областния град в края на последния почивния ден в дните около Нова година. Екипи на „Пътна полиция“ са разположени на входовете и изходите на града.  \r\nОграничено е движението на МПС над 3.5 тона на пътя Чешма-Кесарево, поради намален габарит на пътното платно. Срокът на организацията на движение е до 11 януари. Обходният маршрут е Чешма-Сливовица-Горско Ново село-Джулюница-Кесарево. Не се допуска преминаване на товарни автомобили над 10 тона през прохода Твърдица-Елена. Движението от км 47 до км 48 се осъществява в една лента поради пропадане на пътното платно и наличие на свлачище. По пътя Лозен-Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен-Драганово-Янтра-Поликраище-Полски Тръмбеш. \r\nМария НЕДЕВА", "date": "2019.01.01", "title": "Велико Търново: Нормално се осъществява трафикът по пътищата в областта, пътните настилки на повечето места са сухи"}
{"url": "http://www.focus-news.net/news/2019/01/01/2607507/zam-kmetat-na-plovdiv-stefan-stoyanov-titlata-evropeyska-stolitsa-na-kulturata-vliyae-varhu-chuzhdite-investitsii.html", "text": "Титлата Европейска столица на културата влияе върху чуждите инвестиции, спомагайки много за положителния имидж на града. Това съобщи за  Радио „Фокус”- Пловдив  Стефан Стоянов, зам.-кмет на Пловдив по „Oбразование, бизнес развитие и европейски политики”. „2014 година, когато Пловдив спечели титлата, беше един преломен момент, който съвпадна и с ръста на икономиката и инвестициите”, посочи Стоянов. По думите му в момента Пловдив има положителен имидж и в страната, и извън нея, и това помага при работата с потенциални инвеститори. „Вижда се, че градът расте и че икономиката се развива. Освен това Пловдив е исторически град, с многохилядна история, и спечели тази титла. Всичко това тепърва ще дава добавена стойност на града”, каза още зам.-кметът. Според него заради всичко това пловдивчани са длъжни да полагат максималното, за да популяризират града в положителен аспект, за да може да се вземе максималното за местната икономика. „Всичко това означава ръст на заплати, повече възможности за работа и много други неща, част от които вече се виждат”, каза още Стефан Стоянов. По думите на зам.-кмета резултатите от спечелената титла ЕСК за Пловдив тепърва ще се анализират през 2020 година. Това, което е най-видимата част от ефекта от титлата е небивалият ръст на туризма. „Това, че се инвестират средства в културни проекти и инфраструктура дава добавена стойност на социалния живот в града, което също е важно”, каза Стефан Стоянов. \r\nЦветана ТОНЧЕВА", "date": "2019.01.01", "title": "Зам.- кметът на Пловдив Стефан Стоянов: Титлата Европейска столица на културата влияе върху чуждите инвестиции"}
{"url": "http://www.focus-news.net/news/2019/01/01/2607504/pregled-na-mezhdunarodnite-novini-do-18-chasa-agentsiya-fokus.html", "text": "Броят на загиналите в резултат на кално свлачище в Индонезия достигна 15, десетки се издирват, предава  AFP . \r\nНай-малко 25 души все още се издирват след свлачището, причинено от обилни валежи, което се е случило точно преди залез слънце в провинция Западна Ява. \r\nДъждът, прекъсванията на електрозахранването и лошите пътища попречиха на тежка техника  да достигне до района на Сукабуми, заяви говорителят на Националната агенция за справяне с бедствията Сутопо Първо Нугрохо. \r\n\"Спасителните работи са затруднени и от присъствието на много хора, които се опитват да достигнат до мястото,\" каза той. \r\n\"Пътищата са тесни, така че спасителните екипи, техниката и линейките са заседнали в задръствания\", каза той. \r\nТърсенето е прекратено през нощта, като сутринта се очаква да бъде възстановено. \r\n*** Открито е живо десетмесечно бебе под развалините в Магнитогорск, състоянието му е тежко и то е транспортирано към отделение по реанимация, предава  TACC . \r\nБебето е оцеляло благодарение на детското креватче и дебелите дрехи, с които е било облечено. \r\nСпоред информации на спасителите под развалините са чути звуци, но все още не ясно дали става дума за човек или животно. В момента се прави опит да се достигне до източника на звуците. \r\nВ понеделник в Магнитогорск имаше срутване на един от входовете на 10-етажна жилищна сграда. Разследващият комитет на Руската федерация счита, че експлозия на битовия газ е приоритетна версия при разследването на причините за трагедията. Според досегашната информация са загинали осем души, още пет бяха хоспитализирани. Съдбата на 36 души остава неизвестна. \r\nСряда, 2 януари, е обявен за ден на траур в Челябинска област. \r\n*** Регистрирано е земетресение с магнитуд 4.8 южно от остров Крит, показва справка на официалната страница на  Европейския средиземноморски сеизмологичен център . \r\nЗеметресението е станало в 13:40 местно време (съвпада с българското) на 66 километра южно от град Палеохора и на 100 километра южно от град Хания. Хипоцентърът е на дълбочина от 10 километра. Трусът е усетен умерено силно на остров Крит. Засега няма информация за пострадали хора и нанесени материални щети. \r\n*** Бойци от Кюрдската работническа партия (ПКК) предприеха дръзко ракетно нападение в първия ден на новата година срещу пограничната застава „Куртйомер”  в провинция Ъгдър на границата с Иран, предаде  Анадолската агенция (АА) .  \r\nПри атаката е ранен едни войник, приет на лечение в местната държавна болница. В района е започнала мащабна операция на турската армия за залавяне на извършителите, посочва още АА. \r\n*** Голям пожар на остров Бююкада от състава на Принцовите острови край Истанбул в Мраморно море предизвика паника в световния мегаполис, предаде  информационната агенция ДХА .  \r\nЗасега не са известни причините, не може да се изключи и умишлен палеж. В гасенето на пожара първоначално са ангажирани екипите на острова, изпратени са подкрепления и от противопожарни сили на съседните райони в азиатската част на Истанбул. Издигащите се високо облаци от пушек се виждат от района Малтепе на Истанбул. \r\nПожарът е избухнал в район, където има конюшня и бързо е обхванал съседната гора. Конюшнята и намиращите се в нея седем коне са изпепелени, посочва още ДХА. \r\n*** В Западна Германия 50-годишен мъж умишлено е ударил хора с автомобил, като поне четирима души са ранени. Както се съобщава от местната полиция във вторник, инцидентът се е случил в навечерието на Нова година, предава  TACC .  \r\nПояснява се, че шофьорът няколко пъти се е опитвал да удари минувачите на различни места - първо в град Ботроп, после в Есен. Нападателят е задържан. Полицията не изключва възможността престъплението да е акт на ксенофобия. Освен това правоприлагащите органи разполагат с информация за психичното заболяване на шофьора. \r\n***", "date": "2019.01.01", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/01/01/2607508/alast-m-makedoniya-makedonskiyat-vanshen-ministar-e-ubeden-che-dogovorat-ot-prespa-shte-bade-izpalnen.html", "text": "Външният министър Никола Димитров е убеден, че споразумението от Преспа ще бъде изпълнено изцяло., съобщава македонският телевизионен канал, излъчващ на албански  “Аласт М“  . \r\nСпоред него Гърция е постигнала най-доброто възможно споразумение за Македония. Димитров смята, че отговорността за съдбата на Договора с Атина сега е в ръцете на парламента, което е истинско предизвикателство за осигуряване на политическа подкрепа за сделката. \r\nВ интервю за Македонската информационна агенция (МИА) Димитров смята, че фактът, че опозицията в Македония и Гърция атакува споразумението, с почти еднаква реторика, показва, че компромисът по сложния въпрос е добър и балансиран. Със споразумението Димитров заяви, че вратата за теста за зрялост е отворена. \r\n„Споразумението позволява, след много години, да започне да се говори за реални теми и въпроси. Убеден съм, че при справедлива политика и прозрачност повечето граждани и от двете страни ще си зададат един и същ въпрос след няколко години, защо не го направихме много по-рано? ”- каза Никола Димитров, министър на външните работи.  Юлиян Марков", "date": "2019.01.01", "title": "„Аласт М“ (Македония): Македонският външен министър е убеден, че Договорът от Преспа ще бъде изпълнен"}
{"url": "http://www.focus-news.net/news/2019/01/01/2607511/nimh-minimalnite-temperaturi-utre-shte-badat-mezhdu-minus-5-i-0-v-sofiya-okolo-minus-4.html", "text": "През нощта над страната ще има разкъсана облачност, по-значителна главно над Дунавската равнина. Вятърът ще се ориентира от запад-югозапад и ще бъде слаб. Минимални температури между минус 5° и 0°, в София около минус 4°. Утре вятърът ще се ориентира от запад-северозапад и ще се усили, в Дунавската равнина временно до силен. Облачността ще е разкъсана, но след обяд ще започне да се увеличава и през нощта срещу четвъртък в западните райони ще превалява сняг. Максимални температури между 4° и 9°, в София около 4°. Това съобщи за  Агенция „Фокус“  дежурният синоптик Христо Христов от  Националния институт по метеорология и хидрология . Над Черноморието ще има значителна висока облачност. Ще духа умерен западен вятър. Максимални температури 6° - 7°. Температурата на морската вода е 7°-8°. Вълнението на морето ще бъде 2 бала. Над планините ще има променлива облачност, по-късно през деня вече значителна и на места ще има превалявания от сняг. Ще духа умерен северозападен вятър. Максимална температура на 1200 минус 1 - 0°, на 2000 метра - около минус 7°. \r\nВ четвъртък с умерен и временно силен вятър от северозапад, в Източна България от североизток ще нахлува студен арктичен въздух. Времето ще е облачно, още през нощта срещу четвъртък от югозапад ще започнат валежи от сняг, които през деня ще обхванат по-голямата част от страната. Температурите бързо и значително ще се понижат и преобладаващите максимални ще бъдат между минус 1° и 4°. В петък от север валежите ще започнат да спрат, най-късно в Рило-Родопската област и югозападните райони. Ще остане ветровито. Застудяването ще продължи. В събота над по-голямата част от страната облачността временно ще се разкъса. Вятърът ще отслабне. Ще бъде студено с минимални температури между минус 12° и минус 7°, максимални – между минус 5° и 0°.", "date": "2019.01.01", "title": "НИМХ: Минималните температури утре ще бъдат между минус 5° и 0°, в София около минус 4°"}
{"url": "http://www.focus-news.net/news/2019/01/01/2607509/nikolina-petkova-kulturolog-vinoto-e-edna-ot-nay-predpochitanite-napitki-po-vreme-na-praznitsi-ot-drevnostta-do-dnes.html", "text": "Виното е една от най-предпочитаните напитки по време на празници от древността до днес, каза за  Радио „Фокус“ – Пазарджик  културологът Николета Петкова. По думите и, траките са известни в древния свят като едни от най-добрите пиячи, тъй като са пиели виното чисто. „Гърците и римляните са го разреждали в специални съдове, за да не се опияняват толкова. Приема се, че тази напитка е дарена на хората от бог Дионис, така както Деметра им дарява храната – пшеницата. Дионис ги учи и как да отглеждат лозите, за да могат да направят хубаво вино. В българската народна култура се смята, че Дионисиевите празници са свързани с кукерските обичаи, които се наричат по различен начин, но в общи линии маскираните персонажи са свързани с култа към Дионис. Не случайно те се намятат с кожи от кози, които са свещените животни на бога, а също и с овчи кожи\", обясни Петкова. \r\nВаня НИКОЛОВА", "date": "2019.01.01", "title": "Николина Петкова, културолог: Виното е една от най-предпочитаните напитки по време на празници от древността до днес"}
{"url": "http://www.focus-news.net/news/2019/01/01/2607506/times-of-israel-benyamin-netanyahu-se-sreshta-s-maykal-pompeo-sled-reshenieto-na-sasht-za-otteglyane-ot-siriya.html", "text": "Министър-председателят на Израел Бенямин Нетаняху се срещна с държавния секретар на САЩ Майкъл  Помпео в Бразилия, в преговори, които са фокусирани върху изтеглянето на американските войски от Сирия, пише израелското англоезично издание  The Times of Israel .  \r\n\"Имаме много неща за обсъждане\", заяви Нетаняху пред репортери преди срещата. „Ще обсъдим интензивното сътрудничество между Израел и Съединените щати, като също ще се разгледат въпросите след решението на САЩ да се оттеглят от Сирия, как да засилим още повече нашето разузнавателно и оперативно сътрудничество в Сирия и другаде, за да блокираме иранската агресия в Близкия изток и да принудим Иран да се оттегли\". \r\n„Това е обща цел и трябва да кажа, че също така много оценявам подкрепата, силната подкрепа и недвусмислената подкрепа, която вие и президентът оказахте в нашата защита срещу Сирия и Хизбула през последните няколко дни\" - добави Нетаняху. \r\nПомпео подчерта, че американският ангажимент към сигурността на Израел е непроменен, въпреки изтеглянето на САЩ. \r\n\"Нашите усилия за противопоставяне на иранската агресия продължават и нашият ангажимент към ... защитата на Израел продължава, по същия начин, както преди да бъде взето това решение\", казва държавният секретар на САЩ.  Юлиян Марков", "date": "2019.01.01", "title": "Times of Israel: Бенямин Нетаняху се среща с Майкъл Помпео след решението на САЩ за оттегляне от Сирия"}
{"url": "http://www.focus-news.net/news/2019/01/01/2607510/afp-nay-malko-21-afganistanski-voenni-sa-ubiti-pri-napadenie-na-talibanite-v-severen-afganistan.html", "text": "Най-малко 21 членове на силите за сигурност са били убити при нападение на талибаните срещу столица на провинция Сар-е-Пул  в Северен Афганистан, според източници, цитирани от  AFP . \r\n„Стотици бунтовници са се събрали пред Сар-е-Пул, столица на едноименната провинция“, каза говорителят на губернатора Забиула Амани. „Градът може да падне, ако не бъдат изпратени подкрепления“, добави той. \r\n\"Врагът все още консолидира силите си извън града (...) Разположихме всички войски, налични в града, но никакво подкрепление не е пристигнало отвън,\" съжалява Амани, според когото жителите са \"много притеснени \". \r\nТалибаните започнаха нападението си върху Сар-е-Пул и съседния район Саяд в понеделник вечерта, за да поемат контрола над няколко петролни кладенци в района, каза говорителят, добавяйки, че 21 членове на силите за сигурност, включително полицейски служители и членове на разузнавателните служби бяха убити и ранени в сраженията. Според неназован източник на агенцията са загинали между 15 и 20 души.  Юлиян Марков", "date": "2019.01.01", "title": "AFP: Най-малко 21 афганистански военни са убити при нападение на талибаните в Северен Афганистан"}
{"url": "http://www.focus-news.net/news/2019/01/01/2607495/blagoevgrad-intenziven-e-trafikat-po-glaven-pat-e-79-i-vtoroklasen-pat-19-simitli-gotse-delchev.html", "text": "Интензивен е трафикът по главен път Е-79 и второкласен път 19 Симитли-Гоце Делчев. Това каза за  Радио „Фокус“ – Пирин  дежурният служител в Областно пътно управление – Благоевград. Полицейското присъствие в Благоевградска област е засилено, като на различни места са позиционирани полицейски патрули, които следят за спазване на Правилника за движение по пътищата и осъществяват организация, с която се цели да не се допуска образуването на задръствания в последния почивен ден след новогодишните празници. Възможно е образуването на колони от автомобили на пътен възел Симитли, където се събират първокласен път I-1 (E-79) и второкласен път 19 Симитли-Гоце Делчев. Дежурният допълни, че и в други участъци са възможни частични струпвания на автомобили – Кресненското дефиле и прохода „Предел“. „Фокус“ припомня, че от страна на МВР и Агенция „Пътна инфраструктура“ е създадена необходимата организация за справяне с интензивния трафик, като до 20.00 часа е въведена забрана за движение на тежкотоварни превозни средства над 12 тона по автомагистралите и най-натоварените пътни направления. В Благоевградска и Кюстендилска област ограничението е в сила за автомагистрала „Струма“ и главен път Е-79. \r\nНатали СТЕФАНОВА", "date": "2019.01.01", "title": "Благоевград: Интензивен е трафикът по  главен път Е-79 и второкласен път 19 Симитли-Гоце Делчев"}
{"url": "http://www.focus-news.net/news/2019/01/01/2607527/sport-menidzharat-na-arsenal-sanktsioniran-ot-futbolnata-asotsiatsiya-na-angliya.html", "text": "Футбол : Унай Емери бе наказан с глоба от 8 000 паунда за поведението си по време на мача между Арсенал и Брайтън. Тогава той ритнал бутилка с вода по посока на феновете на противника. Емери е казал, че приема наказанието и ще плати сумата в срок.", "date": "2019.01.01", "title": "Спорт:  Мениджърът на Арсенал санкциониран от Футболната асоциация на Англия."}
{"url": "http://www.focus-news.net/news/2019/01/01/2607528/novogodishnite-pozhelaniya-na-polititsite-obzor.html", "text": "Още в първите часове на новата 2019-а година политиците отправиха своите пожелания. В обръщението си президентът  Румен Радев  заяви, че 2018-а в била година на корупционни скандали и ерозия на демократичните права и институции. По думите му през изминалата година не е сторено нужното, за да може 2019-а да бъде по-лесна. „Напротив: това бе година на корупционни скандали и ерозия на демократичните права и институции. Проблемите бяха отсрочвани, но не и решавани. Примирихме се със застоя и безвремието, с липсата на цели и реформи. Преглътнахме ръста на цените и ниските доходи. Зачеркнахме машинното гласуване и други идеи, гарантиращи честни избори. Продължава отстъплението на закона и справедливостта пред произвола“, подчерта президентът и добави, че тази вечер мнозина ще говорят за бъдещето си, а някои ще споделят и планове за емиграция. „Други ще пуснат и неканения гост на празничната трапеза - политиката. Но политиката не се прави на масата, а се определя и решава от усилията на милионите осъзнати личности. Вярвам, че за изминалите години българите свикнаха да дишат въздуха на свободата и няма да позволят тя да бъде ограничавана“, посочи президентът. Румен Радев изрази убеждение, че българският народ може да излезе от всяка криза и безпътица, когато надмогне егоизма и страха и обедини усилия в името на справедливостта, законността, суверенитета и просветеното бъдеще. Според него в това е смисълът на единението и в това е бъдещето ни като народ и държава. \"Бог да пази България и да благослови усилията на достойните, които творят добро. Такива винаги е имало. Има и днес. 2019-а ще бъде такава, каквато я сътворим с общи усилия. Нека тя да донесе здраве във всеки дом, сила на духа, за да преодолеем трудностите и дързост в сърцата, за да сбъднем мечтите си. Да ни е честита Новата 2019 година“, пожела президентът Румен Радев.  \r\nПремиерът  Бойко Борисов  призова през 2019 година заедно да работим за надграждане на постигнатото и да бъде по-добра за всички. „Измина една дълга година, изпълнена с много предизвикателства. За първи път България пое председателството на Съвета на ЕС. Доказахме, че можем да бъдем активни участници в дебатите за развитието на ЕС, миграцията, присъединяването на Западните Балкани към Съюза, че може да защитаваме националния си интерес по важни въпроси като правата на българските граждани във Великобритания след Брекзит”, пише премиерът. „Доказахме, че можем да бъдем лидер в региона, водейки активни разговори със съседите ни за реализирането на съвместни проекти и развитието на всички държави на Балканите”, допълва той и подчертава, че през годината са работили активно и във вътрешен план. „В сила влиза рекордно голям държавен бюджет с ръст на БВП, пенсии, заплати, като особено внимание отделяме на образованието и на хората в неравностойно положение”, посочва Борисов. \r\nПредседателят на парламента  Цвета Караянчева  пожела новата 2019 г. да донесе на всички светли хоризонти, положителни емоции и силата да вярваме в себе си, да градим и да опазим този наш земетръсен Балкански Вавилон, който дедите ни са завещали да обитаваме. \"Желая ви стремглаво ново начало и нови възможности. И не забравяйте, че границите са вътре в нас и само от нас зависи да ги прекосим. Честита Нова 2019-а година\", е написала още Цвета Караянчева. \r\nВицепремиерът и министър на външните работи  Екатерина Захариева  призова хората да посрещнат новата 2019-а година с радост, да я изживеят със здраве, късмет, смирение и любов. „Нека сме обединени в името на нашите общи ценности и по-добро бъдеще, да вярваме в доброто и да го сътворяваме. Бъдете вдъхновени“, пожела още Екатерина Захариева. \r\nМинистърът на туризма  Николина Ангелкова  пожела много здраве и успех. Нека бъдем по-често сред близките и приятелите си, а професионалните ангажименти да ни носят ново удовлетворение. Да сме отговорни пред себе си и обществото, за да изградим перспективно бъдеще за децата ни и авторитет за България. Благодаря от сърце за усилията, положени от туристическия бранш да градим заедно модерния имидж на страната като конкурентна дестинация на международната карта. Убедена съм, че през следващите години успехите ще се увеличават. Мир, щастие и хармония за всички“, написа Николина Ангелкова. \r\nСпоред лидера на БСП  Корнелия Нинова  2019 ще бъде преломна. \"2019 е година за смели решения и действия. Вярвам, че тя носи края на статуквото и промяна към по-добро за българите, за България и за Европа. В основата на тази промяна ще бъде всеки един от нас. Защото сме свободни и силни хора, които милеем за българщината, борим се за правата си и тачим семейството си. Пожелавам ви здраве, лична реализация, сили и вяра, че ще променим живота си. Бъдете уважавани в обществото и обичани от близки и приятели. На добър час през новата 2019 г.“, пожела още Корнелия Нинова.", "date": "2019.01.01", "title": "Новогодишните пожелания на политиците (ОБЗОР)"}
{"url": "http://www.focus-news.net/news/2019/01/01/2607530/iskren-krasimirov-rezhisyor-v-blagoevgrad-detsata-sa-mnogo-budni-i-dobri-no-e-mnogo-vazhno-kak-shte-se-raboti-s-tyah.html", "text": "Както навсякъде, така ѝ в Благоевград децата са много будни и добри, но е много важно как ще се работи с тях. Това каза за  Радио „Фокус“ – Пирин  режисьорът и основател на проекта „НЕзабравимата БЪЛГАРИЯ“ Искрен Красимиров. Той обясни, че е бил на различни места в областта, където е представял своите филми и е изнасял уроци по родолюбие пред учениците. „На учителите често казвам, че децата са като пластeлин, тоест могат да бъдат моделирани. Например аз отивам в някое училище и с разкази успявам да „запаля“ в тях искрата на родолюбието. За учителите наистина остава да моделират учениците, за да изкарат най-доброто от тях. А иначе от Благоевград имам само хубави спомени. Награждаван съм с една награда на общината за журналистика на името на ирландската журналистка Вероника Герин. Освен това съм ѝ носител на приза за родолюбие „Дядо Йоцо“. Така, че от Благоевград имам само най-добри спомени“, каза още Красимиров. Той добави, че последно е бил в Якоруда, както ѝ в село Юруково. „Децата са абсолютно с турски имена, има джамия в селото, но не ѝ църква. Въпреки това, когато гледахме филмите и когато ме видяха с униформата на Христо Ботев, която е другата атракция по време на уроците, те се радваха повече ѝ от децата в най-елитното софийско училище. Според мен това е показателно, че на село се раждат най-големите таланти. Там са ѝ най-умните деца“, подчерта Красимиров. Той уточни, че поддържа контакт с учителите от училищата, в които е бил, за да получава обратна връзка от тях по отношение интереса на учениците след неговите уроци. Красимиров добави, че  много от училищата, в които е бил, след това го канят втори, трети път с новите филми и уроци, които подготвя. „Тоест вече има някаква оценка на делото, което съм захванал. Самият аз съм наясно, че делото ми е апостолско, будителско дори и няма да бъде оценено приживе, докато съм жив, но дано нещата, които правя останат за бъдещето. Често споделям, че с филмите и с проекта „НЕзабравимата БЪЛГАРИЯ“ правя една инвестиция в бъдещето. Искам да отбележа, че с нещата, които правим се стремим и към възрастните, но знаете, че нашето поколение между 20 – 50 години е горе-долу загубено за тези истински неща“, отбеляза Красимиров. По думите му над 50 години и преди 18 години се наблюдава една много приятна промяна, тоест „лъха един много приятен вятър на промяната“. „Лично аз съм оптимист, че България ще я има“, заяви Красимиров. Той допълни, че през тази година е изнесъл над 150 урока у нас и в чужбина, което означава, че почти през ден е бил в някое българско училище или българско неделно училище извън страната. „Отделно през изминаващата вече година бях в над 10 страни, така че давам добра оценка на делото или поне на онова, което зависи от мен. Това, което зависи от другите – да му помагат, то мисля, че има още какво да се желае. Дано да успеем да намерим и още наши съмишленици, но нещата вървят добре. За догодина дори вече мога да потвърдя, че ще имам участия в Унгария – Будапеща; Норвегия – Осло; Америка – Ню Йорк; Англия – Рединг. Тоест нещата се развиват“, коментира Красимиров. Според него делото продължава и изрази надежда, че ще  има ефект върху децата, защото това е най-голяма мисия и мечта, която има – следващото поколение да поведе нашата велика страна. „Не искам да казвам „държава“, защото нея не я обичам. Надявам се, че младите ще поведат Родината ни към едно по-светло бъдеще, за което се пее и в химна на Кирил и Методий“, каза Красимиров. \r\nЛивия НИНОВА", "date": "2019.01.01", "title": "Искрен Красимиров, режисьор: В Благоевград децата са много будни и добри, но е много важно как ще се работи с тях"}
{"url": "http://www.focus-news.net/news/2019/01/01/2607531/vidin-momichentse-e-parvoto-bebe-za-2019-godina.html", "text": "Момиченце е първото бебе за 2019 година във Видин. Това съобщи за  Радио „Фокус“ – Видин  дежурната акушерка в Акушеро-гинекологичното отделение на видинската МБАЛ „Св.Петка“. Детето се е родило тази сутрин и тежи 3,650 кг. и е с дължина 50 см. В отделението е настанена още една родилка, която се очаква да роди в края на седмицата.   \r\nАнна ЛОЗАНОВА", "date": "2019.01.01", "title": "Видин: Момиченце е първото бебе за 2019 година"}
{"url": "http://www.focus-news.net/news/2019/01/01/2607534/sport-rezultati-ot-21-krag-na-angliyskata-vissha-liga.html", "text": "Футбол :  Приключи и третата среща между Кардиф и Тотнъм от 21 кръг на английската Висша лига. Резултатът  е 3 на 0 за Тотнъм.  \r\nГоловете вкараха Кейн - в 3-тата минута, Ериксен – 12-та минута и Сан Хьон Мин – в 26-тата. \r\nДругите две срещи, които се играха по-рано на 1 януари, бяха: \r\nЕвертън-Лестър 0:1 \r\nАрсенал-Фулъм  4:1.", "date": "2019.01.01", "title": "Спорт: Резултати от 21 кръг на английската Висша лига"}
{"url": "http://www.focus-news.net/news/2019/01/01/2607535/inzh-deyan-ivanov-kmet-na-beloslav-nad-14-mln-leva-shte-bade-byudzhetat-na-obshtinata-za-2019-godina.html", "text": "Над 14 млн. лева ще бъде бюджетът на oбщината за 2019 година според предварителни разчети. Това каза в интервю за  Радио „Фокус“ – Варна  инж. Деян Иванов, кмет на Община Белослав, анализирайки отминаващата 2018 година. Той отбеляза, че със средства от бюджета ще се финансират делегираните от държавата дейности и местните такива.  Предвидени са средства за образование, благоустрояване, социални дейности, култура, спорт, здравеопазване, за издръжка на ферибот. „За сравнение ще кажа само, че през 2015 година бюджетът на Oбщина Белослав е бил 7,622 млн. лв. Забелязва се тенденциозно увеличение на  бюджета с всяка изминала година“, заяви инж. Деян Иванов. През 2019 година с планираните средства ще продължи работата по стартирали проекти и по проекти, които са в процес на одобрение, с които Община Белослав е кандидатствала за финансиране пред Програма за развитие на селските райони и са депозирани искания за финансиране на национално ниво, допълни кметът. Това са проекти за изграждане и рехабилитация на улична мрежа в кв. „Младост“ в Белослав, рехабилитация на улична мрежа на територията на община Белослав, която включва улици в село Езерово и Белослав, изграждане на водопроводни мрежи в село Езерово и нов водопровод в село Разделна -част юг, рехабилитация и обновяване на площадно пространство в село Езерово и паркова зона в кв. „Акации“, гр. Белослав, както и прилагане на мерки за енергийна ефективност, оборудване и обзавеждане на административните сгради на Община Белослав, отредени за административни нужди на общината и предоставяне на обществени услуги. \r\nМарияна ВАЛЕНТИНОВА", "date": "2019.01.01", "title": "Инж. Деян Иванов, кмет на Белослав: Над 14 млн. лева ще бъде бюджетът на общината за 2019 година"}
{"url": "http://www.focus-news.net/news/2019/01/01/2607533/veliko-tarnovo-ot-8-yanuari-zapochva-razdavaneto-na-hranitelnite-paketi-za-krayno-nuzhdaeshti-se-litsa-ot-obshtina-polski-trambesh.html", "text": "От 8 януари започва раздаването на хранителните пакети за крайно нуждаещи се лица от община Полски Тръмбеш. На 14 януари кампанията стартира в общините Лясковец, Павликени  и Сухиндол, а на 21 януари в общините Свищов, Елена и Златарица. Раздаването на хранителните пакети в цялата област трябва да приключи до 28 февруари. Това съобщи за  Радио „Фокус“ – Велико Търново  Димитър Русев, директор на Регионалната структура на БЧК във Велико Търново. В град Велико Търново кампанията започна още на 12 декември. Пунктът в старата столица се намира на ул. „Марно поле“ №14. Работното време е от 9 до 14 часа. Право на помощта в града имат 169 човека, а в селата на територията на община Велико Търново – 735.Те ще получат общо 24 кг. храна. Ще бъдат раздадени 16 продукта – спагети, говеждо в собствен сос, леща, захар, гювеч, зрял фасул, лютеница, грах, стерилизирани домати, говеждо, кюфтета в бял сос, херинга, пиле фрикасе, конфитюр, ориз и олио. Раздаването на помощта във великотърновските села ще започне на 28 януари. \r\nНадежда КРЪСТЕВА", "date": "2019.01.01", "title": "Велико Търново: От 8 януари започва раздаването на хранителните пакети за крайно нуждаещи се лица от община Полски Тръмбеш"}
{"url": "http://www.focus-news.net/news/2019/01/01/2607532/tass-zhair-bolsonaro-poe-prezidentskiya-post-v-braziliya.html", "text": "Победителят от президентските избори Жаир Болсонаро във вторник встъпи в длъжност като държавен глава, съобщава  ТАСС . Тържествената клетва той е произнесъл на тържествено заседание в Националния конгрес на страната в присъствието на представителите на законодателната и съдебната власт, както и на чуждестранни гости, поканени специално за церемонията.   \r\n\"Заклевам се да пазя, защитавам и спазвам конституцията, да следвам законите, да работя за общото благо на бразилския народ, да поддържам единството, целостта и независимостта на Бразилия“, се е заклел Болсонаро. \r\nПо традиция, която спазват всички новоизбрани бразилски президенти, Болсонаро е пристигнал в парламента с кабриолет Rolls-Royce и е поздравил събралите се хора. Политикът е бил съпроводен от съпругата му Мишел и един от синовете му Карлос Болсонаро. \r\nПо-рано в местната преса са се появили съобщения, че новият президент може да се откаже от традицията и да не пътува с кабриолет от съображения за сигурност. През септември 2018 година срещу него бе извършено покушение и той трябваше да прекара няколко седмици в болница.   \r\nПобедата си Болсонаро спечели във втория тур на президентските избори на 28 октомври като кандидат на консервативната Социално-либерална партия. Мандатът му изтича на 31 декември 2022 година.  Ивелина Ватова", "date": "2019.01.01", "title": "ТАСС: Жаир Болсонаро пое президентския пост в Бразилия"}
{"url": "http://www.focus-news.net/news/2019/01/01/2607537/rumen-iliev-opu-varna-plashtaneto-na-vinetka-za-patishtata-do-zlatni-pyasatsi-topoli-i-konstantinovo-ne-otpada-s-vavezhdaneto-na-elektronniya-variant.html", "text": "С влизането в сила на новите електронни винетки от днес, плащането на такса от страна на шофьорите, използващи пътищата за „Златни пясъци“, Тополи и Константиново, не отпада. Това каза за  Радио „Фокус“ – Варна  началникът на Областното пътно управление инж. Румен Илиев. По думите му, гражданите трябва да разполагат с винетка за преминаване през трите направления, независимо от промяната. От декември 2004 година пътните участъци фигурират в списъка на републиканските пътища, за които се събира такса за ползване на пътната инфраструктура. Става въпрос за направленията от Варна  до „Златни пясъци“,  от Варна до отклонението до гробищния парк в село Тополи и от Варна до село Константиново. Преди седмици шофьори в морския град повдигнаха в социалните мрежи темата за винетките, необходими за преминаване през трите направления. Водачите са притеснени, че с новата система ще има много повече глобени. Недоволството на хората е породено от това, че трябва да разполагат с винетка, за да стигнат до домовете си, до работните си места, до летището и дори до новите градски гробища в землището на село Тополи. \r\nДиана СТОЕВА", "date": "2019.01.01", "title": "Румен Илиев, ОПУ – Варна: Плащането на винетка за пътищата до „Златни пясъци“, Тополи и Константиново не отпада с въвеждането на електронния вариант"}
{"url": "http://www.focus-news.net/news/2019/01/01/2607529/afp-tramp-pozdravi-zhair-bolsonaro-za-poemane-na-prezidentskiya-post-v-braziliya.html", "text": "Американският президент Доналд Тръмп е поздравил новия държавен глава на Бразилия Жаир Болсонаро, съобщава  AFP . \r\nКрайно десният Болсонаро влезе в президентския кабинет на най-голямата латиноамериканска икономика във вторник. Според бразилската конституция мандатът му е четиригодишен. \r\nВ страницата си в Туитър Тръмп е написал : „Поздравления! САЩ е с теб!“ \r\nb> Превод и редакция:   Ивелина Ватова", "date": "2019.01.01", "title": "AFP: Тръмп поздрави Жаир Болсонаро за поемане на президентския пост в Бразилия"}
{"url": "http://www.focus-news.net/news/2019/01/01/2607539/sport-rezultati-ot-sreshtite-v-natsionalnata-basketbolna-asotsiatsiya-na-sasht.html", "text": "Приключиха днешните шест мача от Националната баскетболна асоциация на САЩ.  \r\nЕто резултатите: \r\nШарлът Хорнетс-Орландо Меджик 125:100 \r\nСан Антонио Спърс- Бостън Селтикс  120:111 \r\nХюстън Рокетс- Мемфис Гризлис    113:101 \r\nНю Орлеанс Пеликанс- Минесота Тимбъруувс  123:114 \r\nОклахома Сити Тъндър – Далас Маверикс  122-102 \r\nФиникс Сънс- Голдън Стейт Уориърс  109: 132", "date": "2019.01.01", "title": "Спорт: Резултати от срещите в Националната баскетболна асоциация на САЩ"}
{"url": "http://www.focus-news.net/news/2019/01/01/2607540/makfaks-makedoniyatsipras-2019-godina-shte-bade-godina-na-nadezhda-i-optimizam.html", "text": "В новогодишното си обръщение към гръцката нация премиерът Алексис Ципрас е заявил: „Това ще е първата година, когато ще можем да кажем, че жертвите и битката на гръцкия народ се изплащат“, информира македонската медия  Макфакс . \r\nТой е подчертал, че за първи път след осем години Гърция е освободена от международни финансови задължения. \r\nПремиерът на южната ни съседка е говорил за перспективите пред страната си през 2019 г. \"След толкова години днес се борим за трудова заетост. И продължаваме все по-бързо да се движим към по-нататъшно намаляване на безработицата. Вече спечелихме битката, като открихме 350 000 нови работни места, но нашата цел е да спечелим цялата война с нея. Така ще се спре емиграцията на млади, способни и креативни хора в чужбина \", е заявил гръцкият премиер Алексис Ципрас в новогодишното си обръщение към гръцкия народ.    Ивелина Ватова", "date": "2019.01.01", "title": "Макфакс (Македония):Ципрас: 2019 година ще бъде година на надежда и оптимизъм"}
{"url": "http://www.focus-news.net/news/2019/01/01/2607536/izvestiya-zadarzhaniyat-v-moskva-amerikanets-se-okaza-sluzhitel-na-avtokompaniya-moskva.html", "text": "Гражданинът на САЩ, Пол Уилън, задържан в Русия по подозрение в шпионаж, се оказа служител на компания Borg Warner, която се занимава с производство на резервни авточасти, пише  „Известия“ . Това се съобщава в информация, публикувана на сайта на самата компания: „Можем да потвърдим, че в момента господин Уилън е директор по глобална сигурност в компанията.“.  \r\nОтбелязва се също, че за ареста в компанията, работодател са научили на 31 декември, след като е била разпространена информацията на Федералната служба за сигурност на Русия. \r\nПо-рано на 1 януари за служебното положение на Пол Уилън е съобщил неговият брат Дейвид Уилън, който е разказал, че преди това Пол е служил в морската пехота, а сега  е в оставка. В Москва е дошъл заради сватбата на свои познати. Дейвид Уилън е съобщил също, че от американското посолство ще посетят брат му в срок до 72 часа.  Ивелина Ватова", "date": "2019.01.01", "title": "„Известия“: Задържаният в Москва американец се оказа служител на автокомпания Москва."}
{"url": "http://www.focus-news.net/news/2019/01/01/2607541/times-of-israel-glavniyat-prokuror-smyata-za-svoy-dalg-da-kontrolira-razsledvaniyata-sreshtu-premiera-predi-izborite.html", "text": "Главният прокурор на Израел Авичай Манделблит се е консултирал с висши юристи за евентуални правни препятствия, ако поиска изслушване на министър-председателя Бенямин Нетаняху преди предявяване на обвинителните искове по три дела за подкуп преди изборите през април. За това информира телевизия Хадашот във вторник, пише  Times of Israel . \r\nГлавният прокурор ръководи разследванията и е готов да обяви обвинението срещу Нетаняху за корупция. Подобно решение обаче би усложнило положението на израелския премиер като лидер на неговата партия „Ликуд“ за изборите на 9 април. Правният екип на министър-председателя е отговорил, че подобно решение ще е „удар по демократичния процес“, тъй като изслушването на свидетелите няма да е приключило преди изборите, което създава некоректна атмосфера за Нетаняху.   \r\nПо-рано във вторник новинарската телевизия Канал 10 е цитирала висш представител на съдебната власт, който твърди, че Нетаняху няма да бъде принуден да подаде оставка, по закон, ако Манделблит реши да обяви публично обвинения срещу него преди изборите.   \r\nКнесетът може да помоли премиера да се оттегли от поста преди делото да е приключило, но той може и да не приеме.   \r\nСъобщенията от миналата седмица, че изборите ще се проведат през април, седем месеца по-рано от планираните, съвпаднаха по време с момента, когато Манделблит започна да преразглежда наказателните дела срещу Нетаняху.   Ивелина Ватова", "date": "2019.01.01", "title": "Times of Israel: Главният прокурор смята за свой дълг да контролира разследванията срещу премиера преди изборите"}
{"url": "http://www.focus-news.net/news/2019/01/01/2607542/sport-parvi-transfer-v-italianskata-seriya-a.html", "text": "Фиорентина привлече нападателя Луис Муриел от Севиля. До края на сезона колумбиецът ще играе в италианския отбор под наем. След това Фиорентина има възможност да изкупи напълно правата на 27-годишния футболист. Към споразумението между Фиорентина и Севиля  има и откупна клауза за 13 млн. евро \r\nОчаква се Муриел да пристигне във Флоренция в сряда.", "date": "2019.01.01", "title": "Спорт: Първи трансфер в италианската Серия А"}
{"url": "http://www.focus-news.net/news/2019/01/01/2607538/ria-novosti-sastoyanieto-na-evakuiranoto-ot-magnitogorsk-dete-e-tezhko.html", "text": "Детето, което бе евакуирано от Магнитогорск в Москва, остава  тежко след полета, съобщава пресслужбата на Министерството на здравеопазването на РФ, предава  РИА „Новости“ .   \r\n\"По поръчения на министъра на здравеопазването Вероника Скворцова водещи детски хирурзи и реаниматолози осигуряват евакуацията на момченцето, спасено във вторник под развалините на сградата в Магнитогорск. Самолетът е кацнал на летище „Шереметево“ и веднага детето е отведено в Националния институт по неотложна детска хирургия и травматология. Състоянието му остава непроменено тежко“, се казва в официалното съобщение.   \r\nПо данни на министерството 11-месечното дете страда от сериозни измръзвания и мозъчно-черепна травма.    Ивелина Ватова", "date": "2019.01.01", "title": "РИА „Новости“: Състоянието на евакуираното от Магнитогорск дете е тежко"}
