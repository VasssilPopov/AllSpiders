{"url": "http://www.focus-news.net/news/2018/06/23/2537441/d-r-milen-hristov-lekar-homeopat-homeopatichni-sredstva-mogat-da-pomognat-pri-razlichni-problemi-prez-lyatoto.html", "text": "През лятото възникват проблеми, при които хората могат да си помогнат, използвайки хомеопатични средства, каза за Радио „Фокус“ – Пазарджик д-р Милен Христов, лекар-хомеопат.  Той посочи медикаменти, които винаги трябва да се носят и ако се използват по предназначение може да се почувства много бърз ефект.  „Има хомеопатични средства, които са ефикасни при ухапване от пчела, при различни видове отоци от алергичен, възпалителен характер. Един от препаратите се използва  при висока температура над 39 градуса, топлинен и слънчев удар, при внезапен страх и безпокойство, при рязко повишение на кръвното, сърцебиене. Друг препарат е ефикасен при кръвоизливи, при травми, при падане, при хематоми. Използват се хомеопатични средства и при навяхване, при болки, особено на стъпалото, ако човек стъпи накриво. Тези препарати се дават начесто и при подходящо разреждане, но човек трябва да има необходимите познания“, коментира д-р Христов. Той допълни, че има и такива хомеопатични средства, които се използват през лятото за слънчево изгаряне, а също и при интоксикация от хора, които препиват с алкохол.\r\nВаня НИКОЛОВА", "date": "2018.06.23", "title": "Д-р Милен Христов, лекар-хомеопат: Хомеопатични средства могат да помогнат при различни проблеми през лятото"}
{"url": "http://www.focus-news.net/news/2018/06/23/2537442/ot-2-do-7-yuli-plovdiv-shte-e-domakin-na-mezhdunarodna-akademiya-za-dizayn.html", "text": "От 2 до 7 юли Пловдив ще е домакин на международна академия за дизайн, част от програмата на Фондация „Пловдив 2019“. Това съобщиха за Радио „Фокус“ – Пловдив", "date": "2018.06.23", "title": "От 2 до 7 юли Пловдив ще е домакин на международна академия за дизайн"}
{"url": "http://www.focus-news.net/news/2018/06/23/2537446/blagoevgrad-za-chetvarta-poredna-godina-v-bansko-prez-lyatoto-shte-se-provezhdat-kulturni-vecheri-traditsii-i-izkustvo.html", "text": "За четвърта поредна година в Банско през лятото ще се провеждат Културни вечери „Традиции и изкуство“. Това каза за Радио „Фокус“-Пирин Светла Барякова, директор на Музеен комплекс-Банско. Тя посочи, че тези вечери са станали традиция в Банско, като те се организират за да се осигури по-голямо разнообразие за многобройните гости на Банско. По думите й активностите за Културните вечери са към Туристическия информационен център в Банско, с активното съдействие на Музейния комплекс. Барякова допълни, че Музеен комплекс ще организира един инфотур по археологическите обекти в околностите на Банско, които се проучват от уредници в Музейния комплекс и които са част от тях. Тя отбеляза, че обектите са много динамични, защото всяка година продължават проучванията и постоянно излизат нови неща. „Организираме такъв инфотур през лятото с музеен бус, защото има желаещи, които искат да посетят тези обекти със специалист-археолог, който им разказва и показва. Има голям интерес към тези обекти. Освен това през лятото се организира и един инфотур по музейните обекти, като екскурзовод от музея води съответните заинтересувани по различните обекти в старинната част на Банско, разказва им за историята на Банско, както и за постиженията на банскалии в материалната и духовна култура, за това, което те са оставили на наследниците си“, коментира Светла Барякова.\r\nНатали СТЕФАНОВА", "date": "2018.06.23", "title": "Благоевград: За четвърта поредна година в Банско през лятото ще се провеждат Културни вечери „Традиции и изкуство“"}
{"url": "http://www.focus-news.net/news/2018/06/23/2537471/afp-irakskiyat-premier-i-shiitskiya-duhovnik-muktada-sadr-se-dogovoriha-za-koalitsiya.html", "text": "Иракският премиер ал Абади и шиитския духовник Муктада Садр се договориха за коалиция, предава AFP.\r\nБлокът на Муктада Садр и комунистите разполага с 54 места в иракския парламент, докато Абади завърши трети и има 42 места в 329-местния парламент.\r\nСлед тричасови разговори двамата са излезли с общо изявление, че са формирали коалиция. Според запознати най-сложният въпрос, който предстои е кандидатурата на бъдещия премиер. Юлиян Марков", "date": "2018.06.23", "title": "AFP: Иракският премиер и шиитския духовник Муктада Садр се договориха за коалиция"}
{"url": "http://www.focus-news.net/news/2018/06/23/2537448/nay-mnogo-noshtuvki-v-oblast-pazardzhik-sa-realizirali-chuzhdi-grazhdani-ot-izrael-rusiya-i-makedoniya.html", "text": "В област Пазарджик функционират 50 места за настаняване с над 10 легла – хотели, мотели, къмпинги, хижи и други места за краткосрочно настаняване. Това съобщи за Радио „Фокус“ – Пазарджик Гергана Спасова, главен експерт в отдел „Статистически изследвания“ – Пазарджик. Тя обясни, че броят на стаите в тях е 1 963, а на леглата – 4 142. „В сравнение с април 2017 г. общият брой на местата за настаняване (функционирали през периода) намалява с 10.7%. Общият брой на нощувките във всички места за настаняване, регистрирани през април 2018 г. е 46 611, или с 9.7% по-малко в сравнение със същия месец на предходната година, като най-голямо намаление на нощувките (с 9.7%) се наблюдава в местата за настаняване с 3, 4 и 5 звезди. През април 2018 г. в местата за настаняване с 3, 4 и 5 звезди са реализирани 88.9% от общия брой нощувки на чужди граждани и 85.3% – на българи, докато в останалите места за настаняване (с 1 и 2 звезди) те са съответно 11.1 и 14.7%“, допълни Спасова. Тя каза също, че най-много са реализираните нощувки на чужди граждани от Израел – 14.7%, следвани от Русия и бившата югославска република Македония по 12.0% .\r\nВаня НИКОЛОВА", "date": "2018.06.23", "title": "Най-много нощувки в област Пазарджик са реализирали чужди граждани от Израел, Русия и Македония"}
{"url": "http://www.focus-news.net/news/2018/06/23/2537450/pp-zemedelski-sayuz-aleksandar-stamboliyski-reshi-da-napusne-koalitsiya-bsp-za-balgariya.html", "text": "ПП „Земеделски съюз Александър Стамболийски” реши да напусне Коалиция „БСП за България”, съобщиха от пресцентъра на партията. Решението е взето по време на проведения днес 44-ти редовен конгрес на партията. Конгресът преизбра за председател на партията Спас Янев Панчев и избра ръководни органи на партията.", "date": "2018.06.23", "title": "ПП „Земеделски съюз Александър Стамболийски” реши да напусне Коалиция „БСП за България”"}
{"url": "http://www.focus-news.net/news/2018/06/23/2537451/predstoyashti-mezhdunarodni-sabitiya-za-24-yuni-agentsiya-fokus.html", "text": "В Турция ще се проведат предсрочни избори за президент и парламент.\r\n*** Лидерите на 16 държави-членки на Европейския съюз, включително Франция и Германия, ще проведат спешни разговори по въпросите за миграцията.\r\n*** Саудитска Арабия официално ще премахне забраната за шофиране за жени.\r\n*** Принц Уилям ще посети Йордания, Израел и палестинските територии.\r\n*** В страната ще се проведе втори кръг от частичните местни избори.\r\n***", "date": "2018.06.23", "title": "Предстоящи международни събития за 24 юни (Агенция \"Фокус\")"}
{"url": "http://www.focus-news.net/news/2018/06/23/2537449/kathimerini-frantsiya-i-holandiya-sa-skeptichni-kam-pregovorite-s-makedoniya-i-albaniya-za-chlenstvo-v-es.html", "text": "Франция и Холандия е вероятно да се противопоставят на започването на преговори от Европейския съюз с Македония и да отхвърлят кандидатурата на Албания за членство. Това пише електронното издание на гръцкия вестник Kathimerini, като изразява предположение, че това ще се случи по време на Съвета за външни работи в Брюксел, проведен в събота, и срещата на върха на ЕС, която ще се проведе на 28 и 29 юни.\r\nВъншният министър на Гърция Никос Коцияс потвърди, по време на пресконференция на остров Родос в петък, че Франция и Холандия „са повдигнали възраженията си“.\r\nТой допълни, че Германия, Дания и Люксембург са изразили скептицизъм, върху това дали Македония и Албания са направили достатъчно голям прогрес, за да заслужат започването на преговори за присъединяване, но по-късно са оттеглили своите резервации.\r\nПарламентът на Холандия на 14 юни гласува против евентуалната кандидатура на Албания, но случаят на Македония се третира отделно, като се има предвид, че германските депутати подкрепят воденето на преговори с Македония, при строги условия.\r\nФранция напълно е отхвърлила кандидатурата на Албания и вярва, че влизането на Македония в НАТО е адекватна награда засега. Йонислав Дочев", "date": "2018.06.23", "title": "Kathimerini: Франция и Холандия са скептични към преговорите с Македония и Албания за членство в ЕС"}
{"url": "http://www.focus-news.net/news/2018/06/23/2537447/reuters-hilyadi-dushi-se-prisaediniha-kam-protesten-marsh-v-london-s-iskane-za-referendum-varhu-finalnoto-sporazumenieto-za-brekzit.html", "text": "Около 100 000 поддръжници на Европейския съюз преминаха през централната част на Лондон в събота, с искане британското правителство да проведе финално публично гласуване върху условията за Брекзит, заявиха организаторите на марша, цитирани от Reuters.\r\nДемонстрантите се събраха в основните артерии на столицата, развявайки британски, ирландски и европейски флагове, както и цветни лозунги призоваващи за „народен глас“ върху евентуалното споразумение, с което Великобритания ще напусне Европейския съюз.\r\nНа втората годишнина от референдума за Брекзит през 2016-та година, с който бе взето решението за излизане от Блока с 52 на 48 процента, социологическите проучвания показват, че политическите разделения остават.\r\nКампанията „народен глас“, която включва няколко проевропейски групи, иска публичен референдум, „за да можем ние да изберем дали решение, което ще повлияе върху живота ни за поколения напред, ще направи страната ни по-добре или по-зле“.\r\nНито една от двете основни политически партии във Великобритания (Консерватори и Лейбъристи) не подкрепиха идеята за провеждане на референдум за финалното споразумение.\r\n„Хората виждат как политиците правят бъркотия върху една наистина лоша сделка, за които не са гласували, или дори върху идеята за Брекзит без сделка, върху която също не са гласували“, заяви говорител на кампанията пред Reuters.\r\n„Този марш е израз на гласа на хората, които казват на политическия елит, че не се е справил със задачата си“, допълни той. Йонислав Дочев", "date": "2018.06.23", "title": "Reuters: Хиляди души се присъединиха към протестен марш в Лондон с искане за референдум върху финалното споразумението за Брекзит"}
{"url": "http://www.focus-news.net/news/2018/06/23/2537454/vanya-stavreva-rim-vidin-arheologicheskiyat-sezon-vav-vidin-shte-bade-dinamichen.html", "text": "Археологическият сезон във Видин ще бъде динамичен. Това каза за Радио „Фокус“ – Видин Ваня Ставрева, археолог в Регионалния исторически музей във Видин. Тя посочи, че тази година ще се работи по много археологически обекти на територията на областта. „С държавно финансиране, осигурено от Министерството на културата, ще стартират разкопки на ранно неолитно селище край село Майор Узуново, което беше открито преди няколко години, но тогава бяха направени спасителни разкопки. Ръководител на това проучване ще бъде археологът Георги Ганецовски, директор на РИМ-Враца“, каза Ставрева. Тя допълни, че Врачанският музей е кандидатствал с проект, за да бъде осигурено това финансиране, като в разкопките ще участват и археолози от Видинския исторически музей. „Обектът е обещаваш и ще има съществен научен принос за изучаване на праисторията на територията на общината“, допълни археологът. Ваня Ставрева посочи, че и през тази година ще продължат разкопките в античното селище Рациария край с. Арчар под ръководството на доц. д-р Здравко Димитров, както и на некропола в с. Балей съвместно с колеги от Националния археологически институт с научен консултант доц.д-р Стефан Александров. През есента се очаква с помощта на Община Видин местните археолози да започнат работа в старата част на града.\r\nАнна ЛОЗАНОВА", "date": "2018.06.23", "title": "Ваня Ставрева, РИМ-Видин: Археологическият сезон във Видин ще бъде динамичен"}
{"url": "http://www.focus-news.net/news/2018/06/23/2537452/tass-donald-tramp-zayavi-che-se-doveryava-na-kim-chen-un.html", "text": "Президентът на САЩ Доналд Тръмп заяви, в интервю за американския телевизионен канал „TBN“, че се доверява на лидера на Северна Корея Ким Чен-ун, предава ТАСС.\r\nОтговаряйки на въпрос на водещия, дали се доверява на севернокорейския лидер, Тръмп заяви: „Да, мисля че имаме много добри отношения с Ким Чен-ун и че между нас възникна добра химия“.\r\n„Считам, че той иска да направи най-доброто за своята страна, може би, за своето семейство или дори за себе си, но той иска да направи правилното нещо“, заяви американският президент. Йонислав Дочев", "date": "2018.06.23", "title": "ТАСС: Доналд Тръмп заяви, че се доверява на Ким Чен-ун"}
{"url": "http://www.focus-news.net/news/2018/06/23/2537443/mayk-pompeo-iran-shte-sreshtne-gneva-na-tseliya-svyat-ako-prodalzhava-da-presledva-razvitieto-na-yadreni-orazhiya.html", "text": "Държавният секретар на САЩ Майк Помпео заяви, че се надява страната му никога да не трябва да предприема военни действия срещу Иран, но предупреди, че ако Техеран продължава да преследва развитието на ядрени оръжия, той ще се изправи пред „гнева на целия свят“, пише израелското електронно издание The Times of Israel.\r\nГоворейки по време на интервю за американския телевизионен канал „MSNBC“ в събота, Помпео заяви, че независимо от съдбата на ядреното споразумение с Иран, от което САЩ се оттеглиха през миналия месец, не би било в интерес на Иран да развива ядрено въоръжение.\r\n„Надявам се, че те разбират, че ако дадат старт на ядрената си програма, гневът на целия свят ще се изсипе върху тях“, заяви Помпео.\r\n„Когато казвам гняв, не бъркайте това с военни действия. Когато казвам гняв, имам предвид моралното укорство и икономическата сила, която ще се изсипе върху тях. За това говоря. Не говоря за военни действия тук. Наистина се надявам, че няма да се стигне до там. Не е в интересите на никого“, допълни той.\r\nПомпео поясни, че президентът Доналд Тръмп е бил „много ясен“ по отношение на иранския режим. „Иран няма да се сдобие с ядрено оръжие, нито пък ще стартира оръжейната си програма по време на сегашния президентски мандат на Тръмп“, допълни още държавният секретар.\r\nВ интервюто си Помпео отрече предположението, че САЩ са се „разграничили от съюзниците си по отношение на Иран“ и поясни, че въпреки че съюзниците са изразили несъгласието си с решението на Вашингтон, те разбират широката опасност, която Иран представлява.\r\n„Когато говоря с арабските си приятели, израелците и всички в този регион, те са до нас и ни подкрепят. И дори когато говоря с европейците, с които имаме различия относно ядреното споразумение, те също разбират опасността, която Иран представлява, независимо дали са подривните дейности с ливанската терористична групировка „Хизбула“ или тези в Йемен, Сирия или Ирак“, заяви Помпео.\r\n„Има обединено разбиране за злобното поведение на Иран и светът ще бъде невероятно обединен, ако Техеран реши да поеме по пътя на ядрено въоръжаване“, завърши първият дипломат на САЩ. Йонислав Дочев", "date": "2018.06.23", "title": "Майк Помпео: Иран ще срещне „гнева на целия свят“, ако продължава да преследва развитието на ядрени оръжия"}
{"url": "http://www.focus-news.net/news/2018/06/23/2537240/predstoyashti-sabitiya-v-stranata-za-23-yuni-agentsiya-fokus.html", "text": "***\r\nОт 11.00 часа в Троянския манастир председателят на Народното събрания Цвета Караянчева ще присъства на молебен за чадородие. \r\n***\r\nОт 6.00 часа от паркинга пред Резиденция „Бояна“ ще започне „Витоша100“. \r\n***\r\nОт 10.30 часа на стадиона в Кокаляне ще се състои Финалната фаза от футболния турнир на БСП-София. \r\n***\r\nОт 11.00 часа в градинката пред Музей за историята на София официално ще бъде открит двудневният „Фестивал на солидарността“. \r\n***\r\nОт 11.00 часа в литературен клуб „Перото“ ще бъде представена „Падингтън става на 60“.\r\n***\r\nОт 11.30 часа в многофункционалната спортна зала в НСА ще се състои тържествена церемония по връчването на олимпийски медал на Милка Манева по време на честването на Олимпийския ден на Деня на българския олимпиец. \r\n***\r\nОт 12.00 часа в Инфо Център София2018 (срещу Румънското посолство) ще се проведе пресконференция във връзка със състезанията „Витоша100“. На срещата с медиите ще присъстват Елен Герджиков - председател на Столичния общински съвет и председател на Фондация „София – Европейска столица на спорта“, шампиони от предишни издания на 100 км колоездене,\r\n100 км бягане и 200 км дуатлон), Анна Пенчева – представител на организаторите и др.\r\n***\r\nОт 16.00 часа в литературен клуб „Перото“ ще се проведе куклено-импровизационния моноспектакъл „Джобни чародейства“. \r\n***\r\nОт 19.30 часа в ДНК-пространството за съвременен танц и пърформанс ще се състои премиерата на представлението „Съвършено розово“. \r\n***\r\nВ 19.00 часа пред читалище „Родолюбие” ще се състои концерт на оркестър „Плам” с участието на ТФ „Етноритъм” и Фолклорна формация със солист Христина Анастасова. Събитието е част от второто издание на Фестивал на сватбарската народна музика. \r\n***\r\nОт 9.30 часа около езерото в парк „Бачиново“ ще започне факелно бягане по повод Деня на българския олимпиец. \r\n***\r\nОт 10.00 часа в зала „22 септември“ ще бъде официално открит Младежки модул, част от фестивала “Francofolies”. \r\n***\r\nОт 10.00 до 16.00 часа на бул. \"Св. Димитър Солунски\" 85 Съюзът на българските автомобилисти (СБА) организира Ден на безплатни услуги.\r\n***\r\nВ парк „Македония“ от 18.30 часа започват концертите във втората вечер на фестивала „Франкофоли. Благоегврад“. \r\n***\r\nОт 7.30 часа Община Царево и приятели организират фестивал на спорта „Живей активно в Царево 2“ , който ще се проведе на 23ти и 24ти юни в град Царево. \r\n***\r\nОт 10.00 до 16.00 часа на бул. „Проф. Яким Якимов“ Съюзът на българските автомобилисти (СБА) организира Ден на безплатни услуги. \r\n***\r\nОт 10.00 часа пред новия Туристически информационен център срещу Часовника гид ще събира група от желаещи да се включат в пешеходни обиколки на града за запознаване на туристите с местните забележителности. \r\n***\r\nОт 10.00 часа на базата на плувен комплекс Парк „Арена ОЗК“ ще бъде отбелязан Международния ден на олимпизма. \r\n***\r\nОт 16.30 часа от площад „Атанас Сиреков“ пред сградата на Общината ще започне националния фолклорен фестивал „Хоро край лазурния бряг“. \r\n***\r\nОт 19.00 часа в Летния театър ще се проведе благотворителен концерт „Да помогнем на Стоян да проходи“. \r\n***\r\nОт 9.30 часа в зала 4 на Фестивален и конгресен център-Варна ще се състои семинар на тема „Промените в НПК“. \r\n***\r\nОт 18.00 часа във Фестивален и конгресен център-Варна ще се състои Благотворителен концерт в подкрепа на Карин дом. \r\n***\r\nОт 19.30 часа в зала „Европа“ на Фестивален и конгресен център-Варна ще се състои концерт на Гундеча брадърс - представители на най-древния вокален стил в индийската класическа музика – ДХРУПАД.\r\n***\r\nОт 9.30 часа в местността „Леденика“ ще започне Националния фолклорен събор „Леденика“. \r\n***\r\nОт 10.30 часа в куклената зала на ДКТ ще се състои спектакъла „Макс катеричката“ от Карл-Хайнрих Лаудаж. \r\n*** \r\nОт 11.00 часа в Историческия музей ще се проведе инициативата „Семейна събота в музея“. \r\n*** \r\nОт 19.00 часа в НЧ „Напредък“ /Летен театър/ ще се състои „ДА БЪДЕ БЪЛГАРСКОТО“ – концерт-спектакъл на ФА „Сидер войвода“ по повод 65 години от създаването му.\r\n*** \r\nОт 19.00 часа в НЧ „Братя Грънчарови -2002“ /летен театър/ ще се проведе Закриване и Гала концерт на ХVІ-ти Национален детски фестивал на изкуствата „Раховче” и XІV-ти Международен фолклорен фестивал „Раховче”.\r\n***\r\nОт 19.00 часа ще започне приключенска разходка по пътеките около село Делчево за бране билки и цветя по повод традиционния летен фестивал „Еньовденски тайнства“. \r\n***\r\nОт 8.30 часа пред Патевата къща ще се проведе ритуално жънене на лавандула по повод Празника на лавандулата. \r\n***\r\nВ 09.30 часа в комплекс „Старинно Карлово“ ще започне отбелязването на Празник на лавандулата. От 09.30 до 10.30 часа ще се състоят ритуал „Жънене на лавандула“, демонстрация на варене на лавандула и дегустация на продукти с лавандула. В 10.30 часа от комплекса ще стартира лавандулово шествие, което ще стигне до пл. „20-ти юли“. \r\n***\r\nВ 11.00 часа на пл. „20-ти юли“ ще започне Фолклорен фестивал „С хоро на лавандула“. В 18.00 часа ще се състои гала-концерт на наградените на фолклорния фестивал, а от 19.00 часа – празнична забавна програма.  \r\n***\r\nОт 10.00 часа в градинката пред Община Кюстендил продължава Празника на черешата с изложения, игри и кулинарна надпревара.\r\n***\r\nОт 12.00 часа в местността „Славчето“ ще бъде официално открит Международният събор „Славчето“. \r\n***\r\nОт 20.30 часа в подножието на археологическия комплекс \"Татул\" ще се проведат нестинарски танци по време на фестивала „Нощта на Орфей“. \r\n***\r\nОт 11.00 часа на местността „Манастирчето“ в с. Баня ще се проведе Празник на минералната вода, здравето и дълголетието. \r\n***\r\nОт 10.00 до 13.00 часа в Клиниката по педиатрия към МУ-Пловдив ще се проведе форум за родители „Здраво дете“. \r\n***\r\nВ 10.00 часа в парк „Младежки хълм“ ще се състои откриването на фестивала „Животът в Пловдив през Средновековието“. \r\n***\r\nОт 19.00 часа в пространството на парк-лозе Вила Юстина ще се проведе лятно издание на фестивала „Electric Orpheus“. \r\n***\r\nОт 9.00 часа в парк „Пети октомври“ ще стартира междуучилищното състезание по градско ориентиране „Шеметна надпревара”.\r\n***\r\nОт 9.00 часа при Старозагорски минерални бани ще се проведе празник на билките, слънцето и водата. \r\n***\r\nВ 12.00 часа на бензиностанция OMV за единадесета поредна година Българската федерация по Канадска борба организира интеграционния турнир за хора с увреждания „ВОЛЯ ЗА ПОБЕДА“.", "date": "2018.06.23", "title": "Предстоящи събития в страната за 23 юни (Агенция „Фокус“)"}
{"url": "http://www.focus-news.net/news/2018/06/23/2537456/plovdiv-detsata-ot-selo-kochevo-vse-po-chesto-poseshtavat-bibliotekata.html", "text": "Децата от село Кочево все по-често посещават библиотеката. Това каза за Радио „Фокус“ – Пловдив Любка Андонова, председател на читалището в селото. „В библиотеката нямаме компютър и интернет, въпреки това тя е доста посещавана от деца и възрастни“, каза Андонова. Тя коментира, че към края на месец юни ще започне подготовката на събора на селото, който ще се проведе през август. В селото отскоро живее преподавателка по музика, която е изявила желание да помага в организацията. „Може би в близките дни ще се съберем заедно с нея и децата, за да помислим какво може да подготвим като програма за събора. Отделно ние каним и други гости, но това ще го говорим допълнително“, каза Любка Андонова. По думите X винаги е било трудно да се работи в малките населени места, тъй като и хората са по-малко. „Но все пак успяваме винаги да провеждаме традиционните празници, които са в нашето село“, допълни Любка Андонова.\r\nВесела КРЪСТЕВА", "date": "2018.06.23", "title": "Пловдив: Децата от село Кочево все по-често посещават библиотеката"}
{"url": "http://www.focus-news.net/news/2018/06/23/2537239/pregled-na-osnovnite-temi-v-svetovniya-pechat-agentsiya-fokus.html", "text": "Политиката на американското правителство е буквално да изтръгва децата от ръцете на техните родители и да ги изпраща в оградени с бодлива тел места (които официалните лица твърдят, че не са клетки... в никакъв случай не са...). Президентът на САЩ иска от съда да престане да разследва неговите хора и вместо това да се заеме с противниците му. Той обижда демократичните съюзници, докато възхвалява убийците диктатори. А глобалната търговска война изглежда все по-вероятна, пише нобеловият лауреат за икономика, левичар философ и анализатор на политическите събития в своята редовна колонка за американския вестник The New York Times, в материал, представен без редакторска намеса.\r\nКакво е общото между тези истории? Очевидно всички те са свързани с характера на човека, който обитава Белия Дом, който със сигурност е най-лошото човешко същество, което някога е било на тази позиция. Но темата излиза и извън този контекст и не се отнася само до Доналд Тръмп. Това, на което ставаме свидетели е системен отказ от старите американски ценности – ценности, които всъщност направиха Америка велика.\r\nАмерика отдавна е могъща държава. Всъщност, ние излязохме от Втората световна война с икономическа и военна доминация, невиждана от зенита на древен Рим. Но нашата роля по света никога не се е ограничавала с парите и оръжията ни. Тя се характеризираше с нашите идеали: Америка защитаваше нещо повече от самата себе си – свободата, човешките права и върховенството на закона като универсални принципи.\r\nРазбира се, ние често излизахме извън тези идеали. Но идеалите бяха истински и имаха значение. Много страни следваха расистки политики; но когато шведският икономист Гунар Мирдал през 1944 година написа в книгата си за нашия „проблем с негрите“, той го нарече „Американската дилема“, защото гледаше на нас като на държава, чиято цивилизация има „просветителски характер“ и чиито граждани до голяма степен са наясно с противоречието между начина, по който се третират черните и принципите ни.\r\nИ неговата вяра, че в същината на американците има порядъчност – а може би дори доброта – беше оправдана от възхода и успеха, макар и непълен, на движението за граждански права.\r\nНо какво общо има американската доброта – твърде често почитана, докато е нарушавана – с американската мощ и още повече със световната търговия. Отговорът е, че през последните 70 години американската добрина и американското величие вървяха заедно, ръка за ръка. Нашите идеали и факта, че другите страни знаеха, че ние изповядваме тези идеали, ни правеха една различна велика сила, която вдъхва доверие.\r\nПомислете си за това. През Втората световна война ние и нашите британски съюзници завладяхме голяма част от света. Можехме да я окупираме за постоянно и/или да инсталираме марионетни правителства, по начина, по който го направи Съветския съюз в Източна Европа. И да, ние направихме това в някои развиващи се страни; нашата история с, да кажем, Иран, не беше много хубава.\r\nНо това, което направихме, като цяло, беше да помогнем на победените ни врагове да стъпят отново на краката си, да инсталираме демократични режими, които споделят нашите базови ценности и да станем съюзници, които защитават тези ценности.\r\nPax Americana беше нещо като империя; определено Америка беше за доста дълго време пръв сред равни (primus inter pares – ала  Октавиан Август – бел. ред.). Но по историческите стандарти това беше забележително добросърдечна империя, управлявана повече чрез мека сила и уважение, отколкото сила. (Всъщност тук може да се направят някои паралели с древната Pax Romana, но това е друга история – бел. Пол Кругман).\r\nИ докато може да се объркате да възприемете международните тъговски сделки, за които Тръмп казва, че са ни превърнали в „прасенце касичка, ограбвано от всички“, като съвсем отделна история, те са всичко друго, но не и това. Търговските споразумения бяха сключени, за да направят Америка по-богата (и те го направиха), но те също бяха, от самото начало, нещо повече от долари и центове.\r\nВсъщност, съвременната търговска система до голяма степен е рожба не на икономистите или бизнес интересите, а на Кордел Хънт, дългогодишният държавен секретар на Франклин Делано Рузвелт, който вярваше, че „изгодната търговия между страните“ е ключов елемент в изграждането на „устойчив мир“. Така че трябва да приемаме създаването след войната на Общото споразумение за митата и търговията за част от същата стратегия, която доведе до приемането на „Плана Маршал“ и създаването на НАТО.\r\nТака че всичко, което се случва сега е част от едно цяло. Извършването на зверства на границата, атаката срещу върховенството на закона у дома, обидите срещу демократичните лидери, докато същевременно се възхваляват престъпници и развалянето на търговски споразумения са части от слагането на край на американската изключителност и обръщането на гръб на идеалите, които ни правеха различни от другите могъщи държави.\r\nИ отхвърлянето на нашите идеали няма да ни направи по силни; ще ни направи по слаби. Ние бяхме лидерът на свободния свят, морален, както и финансов и военен. Но ние се отказваме от всичко това.\r\nНещо повече, ние дори вече не следваме собствения си интерес. Америка изобщо не е тази доминантна сила, каквато беше преди 70 години. Тръмп се заблуждава жестоко, ако си мисли, че другите страни ще отстъпят в лицето на неговите заплахи. И ако отиваме към пълномащабна търговска война, което изглежда все по-вероятно и той, и тези, които гласуваха за него ще бъдат шокирани от това, как се развива тя: Някои индустрии ще спечелят, но милиони работници ще бъдат принудени да се местят.\r\nТака че Тръмп не прави Америка отново велика; той унищожава нещата, които ни направиха велики, превръща ни в поредния грубиян – но такъв грубиян, чийто натиск ще бъде далеч по-малко ефективен, отколкото той си представя.\r\n*** В петък президентът на САЩ Доналд Тръмп заплаши да наложи едностранно 20-процентно увеличение върху вноса на автомобили от Европа, което противоречи на позицията на представителите на Републиканската партия в Конгреса и се случва преди да излязат резултатите от проверката, която той разпореди на Министерството на търговията относно щетите, които нанася този внос на националните интереси на САЩ, пише електронното издание на американския вестник The Washington Post.\r\nТова е първият случай, в който държавният глава заплашва открито да увеличи митата върху вноса на автомобили от Европа, отбелязва изданието.\r\n„Туийтът“ на Тръмп дойде, след като ЕС наложи по-високи мита върху американски стоки на стойност 3,2 милиарда долара, включително мотори „Харли Дейвидсън“ и джинси „Левис“, което пък беше в отговор на наложените по-високи ставки върху европейските стомана и алуминий, уточнява „Уошингтън поуст“.\r\nАмериканският президент и неговият съветник по търговските въпроси Питър Наваро отдавна говорят, че ЕС налага несправедливи мита върху американските стоки, докато правителството на САЩ прави лесен вноса на автомобили от други страни, продължава американският вестник.\r\nЕС обмитява автомобилите от САЩ с 10%, докато Тръмп заплашва да наложи двойни ставки върху европейските возила, ако ЕС не премахне тези търговски бариери.\r\n„Уошингтън поуст“ припомня, че миналия месец председателят на Комисията по външните работи на американския Сенат Боб Коркър (сенатор-Републиканец от щата Тенеси) обяви идеята на американския държавен глава за налагане на по-високи ставки върху вноса на автомобили за „опасна“ и започна инициатива на Капитолийския хълм за отнемане на някои от правомощията на Белия Дом. Но, към момента, Конгреса не е направил нищо по въпроса, констатира изданието.\r\nСАЩ внася автомобили и авточасти от ЕС на стойност 62,5 милиарда долара, според статистиката за 2017 година и 20 процентови мита върху този вид стоки ще доведе до увеличаването на цената им за американските потребители, обяснява вестникът.\r\nТръмп отдавна твърди, че работниците и компаниите в САЩ търпят огромни загуби заради това, че другите държави наводняват американския пазар с евтини стоки, докато същевременно налагат високи бариери, за да направя американските компании неконкурентноспособни в чужбина. Държавният глава настоява за реципрочност. Редица страни, включително няколко от Европа, показаха желание да водят преговори, но доста други засега отхвърлят категоричните искания на американския президент.\r\n***Четири турски опозиционни партии и множество неправителствени организации сформираха алтернативна платформа за преброяване, валидиране и обявяване на гласовете на 24 юни – денят, в който ще се проведат президентските избори в Турция, пише електронното издание на турския вестник Hurryiet.\r\nВ „Платформата за честни избори“ влизат основната опозиционна партия „Републиканската народна партия“ (РНП), „Добрата“ (IYI) и „Щастливата“ партии, които формират „Националният съюз“, както и кюрдската „Народна демократична партия“ (НДП). В нея се включиха и редица НПО-та.\r\nГоворителят на новосформираната организация Нестерен Давутоглу заяви, че тя е мобилизирала 415 членове на изборни комисии и 195 хиляди наблюдатели и доброволци и увери, че това ще гарантира, че „99,9% от гласовете ще бъдат преброени честно“ в изборния ден.\r\n„Нито един избирател повече не може да се оправдава със сигурността на вота. Призоваваме ги да гласуват в изборния ден и да следят преброяването“, заяви Давутоглу, като добави, че те ще осигурят отразяване на живо на последните резултати на своя уебсайт в хода на проброяването.\r\nПреброяването на Платформата ще дава алтернатива на резултатите, които ще бъдат публикувани от държавната „Анадолска агенция“, допълни тя.\r\n„Няма да има съмнения относно изборните резултати“, надява се Давутоглу.\r\n„Хюриет“ обяснява, че това се случва заради скептицизма относно безпристрастността в отразяването на предизборната кампания на „Анадолската агенция“, държавната телевизия TRT и частните медии, за които се смята, че отдават предпочитанията си на правителството. Вестникът припомня, че миналогодишният референдум за президентска република, проведен през април 2017 година, бе нарочен от опозицията за фалшифициран, а тази година отново „Анадолската агенция“ ще бъде единствената, която ще съобщава резултатите.\r\nИзданието припомня, че на президентските избори на 24 юни ще се състезават осмина кандидати, включително един от затворническата килия (на НДП), докато в паралелния парламентарен вот ще се включат осем партии.\r\n*** В петък, министърът на отбраната на Израел Авигдор Либерман се срещна с колегите си от Кипър и Гърция в Никозия, където те са обсъдили начините за координация на усилията между страните в сферите на отбраната и контратероризма, пише електронното издание The Times of Israel.\r\nПокрай срещата на министрите, в Кипър се е провело и конференция на делегации от трите страни, целяща да засили сътрудничеството им в сферата на военната промишленост.\r\n„Разпространяването на екстремизма и заплахата от тероризма са предизвикателства, с които се сблъскват всички средиземноморски държави и това изисква всички приятелски страни да си сътрудничат, за да постигнат стабилност в региона“, заяви Либерман след срещата с колегите си от Гърция и Кипър Панос Каменос и Савас Ангелидис.\r\n„Кипър, Гърция и Израел имат близки и топли отношения“, добави израелският министър. „Това произтича от географската ни близост, от споделените ценности и предизвикателства“.\r\nОт кабинета на Либерман обявиха, че срещата се занимава със „стратегически регионални теми и важни въпроси от сферата на отбраната“. Това е третата подобна среща, която се провежда в този състав, като последното събиране беше през ноември м.г.\r\nТримата министри анонсираха в петък, че следващото им виждане ще бъде в Израел.\r\nОсвен това, Либерман отделно е провел среща с президента на Кипър Никос Анастасиадис.", "date": "2018.06.23", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/06/23/2537455/sky-makedoniya-zasileno-politseysko-prisastvie-v-skopie-zaradi-predstoyashtite-protesti.html", "text": "В македонската столица се наблюдава засилено полицейско присъствие, заради насрочените за тази вечер протести срещу споразумението с Гърция за промяна на името, предава македонското електронно издание Sky.\r\nЗасиленото полицейско присъствие около сградата на Събранието се забелязва тази вечер, в очакване на вечерните демонстрации, обявени от организацията \"Младите за Македония\", по повод решаването на гръцко-македонския спор за името.\r\nТази вечер в 20 часа се очаква да започне протест, организиран чрез социални мрежи.\r\nМинистерството на вътрешните работи зачита правото на свободно и публично изразяване на мнението, но в същото време призовава гражданите да се въздържат от предприемане на насилствени действия, за да запазят обществения ред и мир. Юлиян Марков", "date": "2018.06.23", "title": "Sky (Македония): Засилено полицейско присъствие в Скопие заради предстоящите протести"}
{"url": "http://www.focus-news.net/news/2018/06/23/2537444/lovech-izbyagaliyat-zatvornik-e-opital-da-vzeme-zalozhnik.html", "text": "Избягалият затворник е опитал да вземе заложник. Това стана ясно по време на пресконференция на ръководството на МВР в Ловеч след мащабната операция, при която беше заловен избягалият затворник Борис Иванов, предаде БНР.\r\nМинистърът на вътрешните работи Валентин Радев обяви, че въпреки огромното напрежение и натиска върху органите на реда, те са успели да заловят избягалия затворник Борис Иванов. \"Един рецидивист, изнасилвач, обирджия е хванат. Да са спокойни - събота, неделя... Така действа системата, така ще работим и занапред\", заяви той.\r\nГлавният секретар на МВР Младен Маринов потвърди, че избягалият затворник е задържал възрастна жена, за да уплаши жителите на Летница. „Тя живее на края на селото. Тук е хубав моментът, че жената дава сигнал с жест към районния инспектор, който тя познава и реално той по тези жестове разбира, че тя всъщност е заплашена“, каза още Маринов.\r\nОкръжният прокурор на Ловеч Валентин Вълков обяви, след днешната операция обвиненията срещу заловения затворник ще се увеличат и уточни какво наказание е трябвало да изтърпи Иванов. \"Реално му остават близо 5 години - 4 години и 9 месеца, до изтърпяване на 13-годишната присъда.\"\r\nБорис Иванов в момента се намира в Районното полицейско управление в Ловеч при засилено полицейско присъствие.", "date": "2018.06.23", "title": "Ловеч: Избягалият затворник е опитал да вземе заложник"}
{"url": "http://www.focus-news.net/news/2018/06/23/2537245/sport-italianskiyat-klub-roma-podpisa-s-igracha-na-ayaks-amsterdam-dzhastin-kluyvert.html", "text": "Футбол: Италианският клуб Рома подписа с играча на Аякс Амстердам Джъстин Клуйверт. Римският клуб е обявил новината на собствения си сайт. Те са платили 17.25 милиона евро и нападателят е сключил договор до 2023 година. Джъстин Клуйверт, който е син на легендата Патрик Клуйверт е на 19 години и е отбелязал 11 гола в 36 мача за отбора на Аякс.", "date": "2018.06.23", "title": "Спорт: Италианският клуб Рома подписа с играча на Аякс Амстердам Джъстин Клуйверт"}
{"url": "http://www.focus-news.net/news/2018/06/23/2537242/tass-rusiya-mozhe-da-povishi-mitata-za-leki-avtomobili-vnos-ot-sasht-v-otgovor-na-amerikanskite-mita.html", "text": "Един от възможните отговори на американските мита върху вноса на алуминий и стомана е повишаване на митата на леките автомобили, внос от САЩ, предава TACC.\r\nМинистърът на икономическото развитие Максим Орешкин е заявил, че подобна стъпка „се разглежда“.\r\nТази седмица Орешкин заяви, че допълнителни вносни мита върху американските стоки, които Руската федерация ще въведе в близко бъдеще, ще се прилагат само за продукти, които имат аналози в руския пазар.\r\nСписъкът на стоките, който Министерството на икономическото развитие обеща да направи в рамките на няколко дни,заедно с първоначалния обем на руския отговор в размер на  93 милиона долара,се оценява на близо 538 милиона щатски долара. Тази сума, според руските оценки е  еквивалентна на загубата от американските мита за руския износ на стомана и алуминий. Юлиян Марков", "date": "2018.06.23", "title": "ТАСС: Русия може да повиши митата за леки автомобили, внос от САЩ в отговор на американските мита"}
{"url": "http://www.focus-news.net/news/2018/06/23/2537244/sport-zhestovete-s-ratse-na-shveytsarskite-napadateli-s-albanski-proizhod-provokiraha-srabskite-igrachi.html", "text": "Футбол: След двата гола за Швейцария, отбелязани от  от Джака и Шакири, сръбските футболисти са  съзряли  провокация от жестовете с ръце на двамата нападатели. Според запознати и двамата ги грози наказание.  След мача Шакири, който е роден в Косово заяви: \"Изключително сме щастливи. Няма как да бъде иначе. Отворихме си широко вратата към класиране в следващата фаза. Нека обаче не бързаме със заключенията. Нищо не сме постигнали още.Говори се, че смесваме политиката с футбола. Това са глупости. Днес се видя, че нямаше такова нещо\", категоричен бе Шакири.", "date": "2018.06.23", "title": "Спорт: Жестовете с ръце на швейцарските нападатели с албански произход провокираха сръбските играчи"}
{"url": "http://www.focus-news.net/news/2018/06/23/2537243/aleksis-tsipras-panos-imame-oshte-mnogo-pat-pred-nas.html", "text": "Панос, нали знаеш, че имаме още път пред нас. Имаме още много битки, заяви гръцкият премиер Алексис Ципрас, обръщайки се към своя коалиционен партньор Панос Каменос, в отчета пред парламентарните групи на СИРИЗА и Независими гърци. Предава македонската агенция МИА, цитирана от Коктел (Македония).\r\nСпоред кореспондента на МИА в Атина Ципрас е заявил, че след вчерашното решение на Еврогрупата Гърция обръща нова страница и започва нов период за страната.\r\n„ След 8 години успяхме да решим проблема с гръцкия дълг. Дълг, който не създадохме. Дългът, който сме наследили от силите на стария режим“, е подчертал Ципрас.\r\nГръцкият премиер за пореден път сложи край на спекулациите за предсрочни избори, като заяви, че през септември 2019 г. те пак ще търсят мандат от гражданите.\r\nАлексис Ципрас завърши речта, като извади вратовръзката.\r\n„Спечелихме битката, но не и войната. Войната е там. Има несправедливости, които трябва да коригираме и всеки път, когато спечелим, ще нося вратовръзка, каза гръцкият министър-председател в края на изказването си.\r\nКъм участниците се обърна и  коалиционният партньор в правителството Панос Каменос, който похвали Алексис Ципрас. Той каза, че това е най-добрият министър-председател на Гърция в най-новата история.\r\n\"Не сме стигнали до края на съвместния път с Алексис Ципрас, както много хора искат\", каза Каменос, добавяйки, че \"те са издържали, поддържали са се  и са спечелили\". Юлиян Марков", "date": "2018.06.23", "title": "Алексис Ципрас: Панос, имаме още много път пред нас"}
{"url": "http://www.focus-news.net/news/2018/06/23/2537246/zaradi-prognozata-za-intenzivni-valezhi-prez-uikenda-vsichki-avariyni-i-dobrovolcheski-ekipi-v-stranata-shte-badat-v-gotovnost-za-barza-reaktsiya-obzor.html", "text": "Заради прогнозата за интензивни валежи през уикенда всички аварийни и доброволчески екипи в страната ще бъдат в готовност за бърза реакция. Това стана ясно по време на брифинг в Главна дирекция „Пожарна безопасност и защита на населението“ (ГДПБЗН) във връзка с прогнозата за усложнена метеорологична обстановка. \r\nДиректорът на ГДПБЗН главен комисар Николай Николов посочи, че метеоролозите от НИМХ прогнозират, че интензивните валежи ще продължи и през следващите дни. „Това наложи да пуснем указания до колегите от общините за допълнителни превантивни мерки, свързани с наблюдение на застрашените от преливане участъци от реки, шахти, мобилизиране на доброволческия състав и др. Пуснахме указания и до структурите на МВР, с които още веднъж им обръщаме внимание, че през тези дни тяхната готовност трябва да остане на високо ниво, така че в максимално кратък срок да се притекат на помощ, ако е необходимо. Пуснахме указания и до структурите на БЧК“, обясни той.\r\nГл. комисар Николов посочи, че първите сигнали, на които екипите реагират в такива ситуации, са за обектите, за които има информация за бедстващи граждани. „На второ място, това са големите обществени сгради – ведомства, училища, детски градини и др. Организацията е направена така, че заедно с доброволните формирования и общините ще обърнем внимание на всеки случай“, коментира той и допълни, че ако е необходимо, дори служителите, които са в годишен отпуск, са в готовност да се върнат на работа.\r\nГлавен инспектор Стефан Стефанов от ГДПБЗН обясни какви мерки трябва да предприемат хората в случай на наводнение. Той посочи, че ако са в затворено помещение, трябва да изключат електрозахранването, винаги да държат под ръка документите си, да имат осигурени пакети с чиста храна и питейна вода, а не да пият вода от чешмата, тъй като има голяма вероятност тя да бъде замърсена. А в случай, че се намират на открито, да не влизат в подлези или в метрото и да търсят по-високо място, на което да застанат. „В никакъв случай не трябва да допускаме да изпадаме в паника“, посочи гл. инсп. Стефанов.\r\nЦветилена СИМЕОНОВА", "date": "2018.06.23", "title": "Заради прогнозата за интензивни валежи през уикенда всички аварийни и доброволчески екипи в страната ще бъдат в готовност за бърза реакция (ОБЗОР)"}
{"url": "http://www.focus-news.net/news/2018/06/23/2537241/ferid-muhich-sdsm-tova-sporazumenie-otricha-makedonskata-natsionalna-identichnost.html", "text": "Това споразумение отрича македонската национална идентичност, заяви депутатът от СДСМ Ферид Мухич  пред македонския телевизионен \"Канал 5\", цитиран от МКД.\r\n„Безпрецедентното споразумение с Гърция е най-безсмисленото и най-парадоксално споразумение. Камък върху камък не остана  от нас. Аз съм 27 години срещу това споразумение“, каза депутатът от парламентарната група на СДСМ, професор Ферид Мухич .\r\nКак мога да гласувам \"за\" споразумението, когато в този момент не бях в парламента“. Така Мухич отговори на твърдението на журналиста, че според парламентарните служби той е гласувал  \"за\" споразумението с Гърция. Докладът на официалния сайт на парламента гласи, че е гласувал \"за\" ратификацията на споразумението.\r\nСпоред Мухич със споразумението се заличават всички етноси в Македония не само македонците, но и албанци, турци, власи, роми ...\r\n\"Целта на промяната на името е да се преначертае картата на Балканите и да се отделят ясно мюсюлманите и християните. Премиерът Зоран Заев беше достатъчно смел, че най-накрая да докара нещата до тук и когато прие това споразумение, това означава, че е бил принуден да го направи. Гражданите не трябва да гласуват за промяна на името. Това споразумение отрича македонската национална идентичност \", каза Мухич. Юлиян Марков", "date": "2018.06.23", "title": "Ферид Мухич  (СДСМ): Това споразумение отрича македонската национална идентичност"}
{"url": "http://www.focus-news.net/news/2018/06/23/2537248/migrantite-skaraha-upravlyavashti-i-opozitsiya-obzor.html", "text": "Премиерът Бойко Борисов пристигна в парламента, за да отговори на искането на опозицията и да даде разяснение на позицията на страната ни по отношение на мигрантите. Министър-председателят заяви, че надали има политик, който ще поиска 1000 мигранти, пък ако ще и милиарди да дават за тях. „Помним какво се случи в Харманли, какво се случваше в „Овча купел“, каза той. Според него мигрантите трудно биха могли да бъдат интегрирани. Бойко Борисов заяви още, че ще защитава тезата и ще настоява да се приеме незабавно решение за затваряне на външните граници на Европейския съюз и да се допускат само лица, бягащи от война. В тази връзка той изрази надежда на срещата юли месец между президента Доналд Тръмп и Владимир Путин да се сложи край на войната в Сирия.\r\nПремиерът посочи, че с удоволствие ще идва всеки път в Народното събрание, но само ако от БСП не го викат толкова истерично. \r\nПоводът министър-председателят да се появи в Народното събрание бе декларация от името на БСП, в която лидерът на опозицията Корнелия  Нинова призова управляващите да постъпят непартийно, а държавнически и да не се заменят сънародниците ни в чужбина с бежанци. \r\nНинова припомни, че на 28 юни ще се състои Среща на върха на ЕС, на която ще се обсъждат нови мерки срещу мигрантската криза в Европа и на нея ще присъства и премиерът Бойко Борисов, а част от обмисляните предложения са мигрантите да остават в държавата, в която са влезли в ЕС. „Какви са възможностите за решение и как ще запазим националния интерес на България? Засега публично е оповестено едно решение да се подпишат двустранни споразумения с България и Гърция, а то е пари срещу приемане на мигранти. Това е въпросът на въпросите. С какво решение отива премиерът на България на тази среща?“, попита Нинова.\r\nДекларацията на БСП предизвика реакцията на „Обединени патриоти“. Вицепремиерът и министър на отбраната Красимир Каракачанов, който бе в зала за участие в парламентарен контрол, заяви, че никъде в политиката на правителството няма записано да се привличат нелегални мигранти, за да се решава демографският проблем на страната. \r\nСлед него се изказа и председателят на ПГ на „Обединени патриоти“ Волен Сидеров, който обърна внимание, че БСП многократно не са подкрепяли предложения, насочени срещу нелегалната миграция. \r\nЛидерът на БСП Корнелия Нинова поиска думата за лично обяснение, но на трибуната се струпаха депутати от управляващото мнозинство, които не искаха тя да се изкаже. Реагираха и депутати от БСП, които също се качиха на трибуната, а председателстващият заседанието проф. Явор Нотев обяви 10-минутна почивка. След нея в зала влезе премиерът Бойко Борисов, а лидерът на БСП Корнелия Нинова отново призова да не се гледат партийните, а националните интереси. Тя връчи на управляващите документ, в който според нея се доказват твърденията ѝ, че правителството иска да реши демографския проблем с мигрантите. \r\nДеница КИТАНОВА", "date": "2018.06.23", "title": "Мигрантите скараха управляващи и опозиция (ОБЗОР)"}
{"url": "http://www.focus-news.net/news/2018/06/23/2537247/futbol-braziliya-shveytsariya-i-nigeriya-s-pobedi.html", "text": "Футбол: Бразилия победи Коста Рика с 2:0 в Група „Е“ на Мондиала в Русия. На стадион „Крестовски“ в Санкт Петербург петкратният световен шампион Бразилия стигна до двата гола едва в добавеното време на мача. Голмайстори станаха Фелипе Коутиньо и Неймар.\r\nШвейцария победи Сърбия с 2:1 и така Бразилия и Швейцария са лидери с по 4 точки, Сърбия е с три, Коста Рика няма спечелени точки.\r\nВ Група D Нигерия победи Исландия с 2:0 - два гола на Ахмед Муса. Гилфи Сигурдсон пропусна дузпа за Исландия в 83-ата минута. \r\nТака лидер в групата и вече осминафиналист е отборът на Хърватия с 6 точки, следван от Нигерия с 3, Исландия и Аржентина с по 1 точка.", "date": "2018.06.23", "title": "Футбол: Бразилия, Швейцария и Нигерия с победи"}
{"url": "http://www.focus-news.net/news/2018/06/23/2537252/deyvid-deyvis-velikobritaniya-ya-ochakva-strahotno-badeshte-izvan-es-kato-nyama-da-se-pravyat-nikakvi-otstapki.html", "text": "Великобритания я очаква страхотно бъдеще извън ЕС, като няма да се правят никакви отстъпки, заяви министърът отговарящ за Брекзит Дейвид Дейвис, цитиран от британския вестник Daily Express.\r\nВодещият член на кабинета представи най-оптимистичната си визия за това какво може да очаква страната от \"големия национален проект\" да напусне блока.\r\nОтхвърляйки твърденията, че преговорите за напускане са неуспешни,  Дейвис настоя, че Тереза Май може да сключи  \"добра сделка\" с Брюксел.\r\nТой също така обеща, че преговорите за Брекзит ще доведат до  поемане на контрола върху границите на страната, да важат британските закони, да се  контролира потока парите на Великобритания и  добави: \"Това са важните неща\".\r\nДейвис каза: \"Ще бъде фантастично. Ще се върнем назад след 10 години и ще се чудим защо сме се съмнявали в това. \"\r\nМинистърът  също предупреди, че привържениците на оставането все още планират  да осуетят резултата от референдума, че победата на Тереза Май тази седмица в Парламента за нейния законопроект за Брекзит ще направи напускането на ЕС през март следващата година \"неизбежно\".\r\nТой каза: \"Министър-председателят вече има свободата да преговаря, за да постигне добра сделка\" и добави: \"Това е голям национален проект, няма нищо по-важно\". Юлиян Марков", "date": "2018.06.23", "title": "Дейвид Дейвис: Великобритания я очаква страхотно бъдеще извън ЕС, като няма да се правят никакви отстъпки"}
{"url": "http://www.focus-news.net/news/2018/06/23/2537250/the-guardian-boris-beker-nastoyava-che-diplomaticheskiyat-mu-pasport-e-istinski.html", "text": "Тенис-легендата Борис Бекер, който напоследък има сериозни проблеми с правосъдието, настоява, че дипломатическият му паспорт, издаден от Централната Африканска Република (ЦАР) е истински, въпреки, че официални лица от африканската страна твърдят, е той е фалшив, пише британският вестник The Guardiaan.\r\nПенсионираната немска тенис звезда, която твърди, че е аташе към ЕС, придобил дипломатически имунитет от производството по несъстоятелност в Обединеното кралство, заяви пред БиБиСи: \"Получих този паспорт от посланика. Говорих с президента многократно. Това беше официално събитие. Вярвам, че документите, които ми дават, трябва да са истински“.\r\nТрикратният шампион на \"Уимбълдън\" се сблъска с редица отричания от представители на ЦАР по въпроса, включително от външния министър Чарлс Армел Дъбане. Президентският говорител Алберт Ялоук Мокпеме заяви, че държавният глава никога не е назначавал Бекер на поста.\r\nБорис Бекер претендира за дипломатически имунитет от фалит.\r\nОт президентсвото заявиха: \"Ние не сме попечители на физическата и моралната неприкосновеност на този джентълмен.\"\r\nЗапитан дали ще е готов да се върне в ЦАР, за да разреши споровете, Бекер каза пред Би Би Си: \"Много съм щастлив да посетя Банжуи, столицата, и да говоря лично с хората там за това как можем да продължим напред и да разрешим  това недоразумение и това объркване\".\r\n„ Имам истински паспорт. Това проверих в  посолството в Брюксел последния път“, заяви Бекер\r\nТой, по негови думи, е назначен за аташе към Европейския съюз по спортни, културни и хуманитарни въпроси от Централноафриканската република през април.\r\nАдвокатите му казаха пред съда в Лондон миналата седмица, че позицията е покрита от Конвенцията за дипломатическите отношения във Виена през 1961 г. и означава, че той не може да бъде подложен на каквото и да е съдебно производство без съгласието на външния министър Борис Джонсън и неговия колега в Банжуи.\r\nТой бе обявен в несъстоятелност през юни 2017. Юлиян Марков", "date": "2018.06.23", "title": "The Guardian: Борис Бекер настоява, че дипломатическият му паспорт е истински"}
{"url": "http://www.focus-news.net/news/2018/06/23/2537255/v-narodnoto-sabranie-byaha-obsadeni-merkite-za-borba-s-finansiraneto-na-terorizma-obzor.html", "text": "В Народното събрание беше обсъдена темата за борбата с финансирането на тероризма през законодателството и практиката. В дискусията участваха депутати и представители на Прокуратурата и службите за сигурност. Главният прокурор Сотир Цацаров заяви, че финансирането на тероризма не познава и не признава граници. Според него е нужно качествено и ново ниво на сътрудничество. Главният прокурор обяви, че българското законодателство отговаря на съвременните изисквания, а конюнктурните слова против него отдавна са забравени. Председателят на парламента Цвета Караянчева обясни, че последните години наблюдаваме промяна на вида и структурата на терористичните групи, а оттам и на терористичните актове. Тя допълни, че подготовката на терористичните актове преди е струвала 400-500 хил. евро, а сега повечето са за около 20 хил. евро. Председателят на ПГ на ГЕРБ и на Комисията по вътрешна сигурност и обществен ред Цветан Цветанов обърна внимание, че ЕП трябва да вземе важни решения, свързани с Брекзит. „И след Брекзит трябва да бъдем заедно с Великобритания по темата за сигурността. Системата за сигурност на Великобритания е около 20% от сигурността на ЕС“, заяви той. Председателят на ПГ на ДПС Мустафа Карадайъ обяви, че мерките срещу финансирането на тероризма и изпирането на пари единствено в ЕС, без международно сътрудничество, няма да доведат до желания резултат. Зам.-председателят на Групата на Алианса на либералите и демократите в Европа Филиз Хюсменова подчерта, че проследяването на финансовата информация играе ключова роля за разкриването на терористичните престъпления. Тя допълни, че новата законодателна рамка на ЕС цели постигането на баланс, между необходимостта от по-голяма сигурност и защитата на правата и свободите. Председателят на Специалната комисия по въпросите на тероризма в Европейския парламент Натали Гризбек коментира, че тероризмът се основава на глобализирана финансова система, която се развива изключително бързо. „Комисията ни е в последна фаза на изготвянето на доклад, който ще се превърне в препоръка за законодателни мерки за борба срещу тази заплаха“, обясни тя. Директорът на Агенция „Митници“ Георги Костов обяви, че 5 млн. лева е задържаната валута през 2017 година. Разкрити са 15 случая за трафик на огнестрелно оръжие. 28,5 тона наркотици са задържани в периода 2016-2017 година, като задържанията на агенцията са на водещо място сред страните членки на ЕС. Георги Костов поясни, че ежегодно пазарът на наркотици в ЕС е на стойност 24 млрд. евро. А 65% от организираните престъпни групи са ангажирани и с други форми на престъпност, включително и тероризъм.\r\nБиляна ИВАНОВА", "date": "2018.06.23", "title": "В Народното събрание бяха обсъдени мерките за борба с финансирането на тероризма (ОБЗОР)"}
{"url": "http://www.focus-news.net/news/2018/06/23/2537256/afp-generalniyat-sekretar-na-oon-antonio-guterish-prizova-za-spirane-na-boevete-v-yuzhna-siriya.html", "text": "Генералният секретар на ООН Антонио Гутериш призова за спиране на боевете в Южна Сирия, предава AFP.\r\nАмериканският посланик в ООН Ники Хейли отделно призова Русия да окаже натиск върху сирийския си съюзник и да подкрепи примирието.\r\nГутериш планира да проведе разговори в събота във Вашингтон с държавния секретар Майк Помпео.\r\nПрезидентът Башар Асад е „хвърлил око  на частите от Южна Сирия, контролирани от бунтовниците.\r\nПрез последните три дни районите в източната част на Дераа са били бомбардирани и принуждават хиляди цивилни да напуснат, според британската сирийска обсерватория за човешки права.\r\nГутериш заяви, че е \"сериозно загрижен\" от засилването на военната активност на сирийската армия, заявявайки, че тя представлява \"значителен риск\" за регионалната сигурност.\r\nТой призова за \"незабавно прекратяване на сегашната военна ескалация\" и апелира всички страни да спазват ангажиментите за прекратяване на огъня \"като приоритет\".\r\nЙордания, Русия и Съединените щати се договориха миналата година да създадат зона за деескалация в региона, който включва Дараа, Кунейтра и Суида. Районът граничи с Йордания и свързаните с Израел Голански възвишения.\r\nХейли заяви по-рано: \"Нарушенията на сирийския режим за прекратяване на огъня в югозападна Сирия трябва да спрат.\"\r\n\"Очакваме, че Русия ще изпълни своята роля за зачитане и налагане на прекратяването на огъня, както помогна за установяването й, и ще използва влиянието, което има за спиране на нарушенията на сирийския режим и всякакви други дестабилизиращи действия в югозападната част на страната и в цяла Сирия\".\r\nПовече от 11 000 души са били разселени в изблик на насилие, което включва авиационни удари, артилерия, самоделни бомби и ракетни атаки, според изявлението на САЩ. Юлиян Марков", "date": "2018.06.23", "title": "AFP:  Генералният секретар на ООН Антонио Гутериш призова за спиране на боевете в Южна Сирия"}
{"url": "http://www.focus-news.net/news/2018/06/23/2537251/the-independent-spored-oon-otdelyaneto-na-migrantskite-detsa-ot-roditelite-mozhe-da-se-kvalifitsira-kato-nasilie.html", "text": "Организацията на обединените нации осъди категорично политиката на Доналд Тръмп, според която децата на мигрантите се отделиха от родителите си на границата, което предполага, че това \"може да доведе до насилие\", пише британският The independent.\r\nВ изявление на Съвета на ООН по правата на човека експертите заявиха, че неотдавнашната изпълнителна заповед на президента, която трябва да спре спорните разделяния, не успя да разреши проблема и \"може да доведе до неопределено задържане на цели семейства в нарушение на международните стандарти за правата на човека\".\r\n\"Тази изпълнителна заповед не разглежда положението на онези деца, които вече са били отделени от родителите си. Призоваваме правителството на САЩ да освободи тези деца от имиграционните центрове и да ги събере заедно със семействата им въз основа на най-добрите интереси на детето и правата на детето на свобода и единство на семейството \", казаха 11-те експерти.\r\n\"Задържането на деца е наказателно, то сериозно затруднява тяхното развитие и в някои случаи може да доведе до изтезания\", казаха експертите. \"Децата се използват като възпиращо средство за нелегалната миграция, което е неприемливо\".\r\nРедица правозащитни групи поставиха под съмнение заповедта на Тръмп, издадена в сряда, най-вече за представяне на няколко подробности за това как да се справят с повече от 2 300 деца, задържани от американското правителство, откакто политиката на \"нулева толерантност\" бе приета от администрацията на президента в средата на април. Юлиян Марков", "date": "2018.06.23", "title": "The Independent: Според ООН отделянето на мигрантските деца от родителите може да се квалифицира като насилие"}
{"url": "http://www.focus-news.net/news/2018/06/23/2537259/prodalzhava-izdirvaneto-na-izbyagaliya-zatvornik-v-lovech-mvr-priznaha-za-propuski-obzor.html", "text": "За пореден ден случаят с избягалия затворник в Ловеч беше основна тема в кулоарите на парламента и в пленарна зала. От БСП неколкократно настояха ръководствата на министерствата на вътрешните работи и на правосъдието да информират депутатите за развитието на случая. Зам.-министърът на правосъдието Николай Проданов посочи, че вероятно има грешна преценка на ръководството на затвора дали затворникът Борис Иванов може да работи на открит външен обект. Вътрешният министър Валентин Радев също коментира, че вероятно има пропуски при промяната на мерките на затворника от Ловеч. Същите са установени и по случая с Владимир Пелов. Министърът обяви, че МВР е заловило всички отклонили се затворници през тази година. Вече има свидетелско сведение за избягалия затворник. Проверяват се адреси на хора от близкото му обкръжение. Валентин Радев заяви, че е готов да поеме политическата отговорност, а преценката дали се справя като министър е на премиера. „Когато си тръгваше премиерът Бойко Борисов ме попита: „Хванахте ли го“ и аз му казах: „Гоним го““, коментира Радев. Попитан според него обществото мисли ли си, че се справя като вътрешен министър той посочи: „В едно семейство за изневярата разбира последен този, на който му е изневерено. Последен ще разбера дали се справям или не. Аз си мисля, че се справям”. Главният прокурор Сотир Цацаров заяви, че за ситуацията с избягалия затворник в Ловеч следва да има лична отговорност. Според него трябва да се промени начина, по който се изтърпява наказанието. Той определи като недопустимо затворниците да работят във фирми и на външни обекти, което всъщност системата ни позволява. Сотир Цацаров обясни, че лишените от свобода трябва да имат право на труд, но под охрана, със съответни дрехи или отличителни знаци, което ще затрудни отклоненията.\r\nБиляна ИВАНОВА", "date": "2018.06.23", "title": "Продължава издирването на избягалия затворник в Ловеч, МВР признаха за пропуски (ОБЗОР)"}
{"url": "http://www.focus-news.net/news/2018/06/23/2537258/tass-sasht-razchitat-na-prozrachnost-po-deloto-za-otmyanata-na-izborite-za-kmet-na-kishineu.html", "text": "Вашингтон гледа отблизо делото  по отношение на резултатите от изборите за кмет Кишинеу и призова властите на Молдова да се гарантира прозрачност и спазване на върховенството на закона. Това се посочва в изявление, публикувано в петък от Отдела за външна политика на САЩ, цитирано от TACC.\r\n\"САЩ следи отблизо текущия процес за отмяна на изборите на кмета в Кишинеу на 3 юни\", се посочва в документа. Държавният департамент подчерта, че \"неприкосновеността  на изборите е основен принцип на всяка демократична система\", а също така посочи, че при провеждането  на гласуването трябва да \"се придържа към международните норми.\"\r\n\"Очакваме молдовските власти да осигурят прозрачност и липса на политическа намеса в провеждането на съдебния процес\", казаха от Държавния департамент и негови служители и изтъкнаха също, че в случай на \"откриване на нередности,\" САЩ  \"настоятелно призовава всички страни да се справят с тях по начин, който предполага върховенството на закона и зачитането на демократичните принципи\", по-специално зачитането на волята на народа.\r\nПо-рано Апелативният съд в Кишинеу потвърди решението на съда да анулира резултатите от изборите на кмета на молдовската столица. То бе оспорен от лидера на \"Платформата\" Достойнство и истината \"Андрей Настасе, който спечели във втория кръг. Юлиян Марков", "date": "2018.06.23", "title": "ТАСС: САЩ  разчитат на прозрачност  по делото за отмяната на изборите за кмет на Кишинеу"}
{"url": "http://www.focus-news.net/news/2018/06/23/2537260/pregled-na-osnovnite-temi-v-britanskiya-pechat-agentsiya-fokus.html", "text": "Американският президент заплаши с високи мита вноса на леки автомобили от Европейския съюз, ако Европа не премахне ограниченията срещу американски компании, пише британският вестник The Times.\r\nПрезидентът Тръмп заплашва да удари с високи мита за внос на автомобили, произведени в Европейския съюз, като по този начин  приближи САЩ до търговска война с блока.\r\nДоналд Тръмп заяви вчера, че САЩ ще прилагат 20% мито върху вноса на автомобили от ЕС, ако Брюксел не премахне търговските бариери, които вредят на американските компании.\r\nНеговата заплаха дойде в деня, когато ЕС започна да събира мита на стойност 2,8 млрд. eвро годишно за 200 американски стоки за износ, включително мотоциклети, портокалов сок, цигари и фъстъчено масло. Митата бяха въведени в отговор на новите американски тарифи за стомана и алуминий.\r\nАкциите на Volkswagen, Fiat Chrysler, BMW и други европейски производители на автомобили паднаха веднага след като  Тръмп отправи заплаха за митата в социалната мрежа „Туитър“ вчера.\r\n\"Въз основа на тарифите и бариерите пред търговията, отдавна наложени върху САЩ и големите им компании и работниците от страна на Европейския съюз, ако тези тарифи и бариери скоро не бъдат разбити и премахнати, ние ще поставим 20% тарифа върху всички им коли, които идват в САЩ. Правете ги тук! \", каза Тръмп. Според политиката си „Америка на първо място“, той прилага търговски мерки с цел защита на работните места в индустриалната сърцевина на Америка. Той твърди, че САЩ \"от години са били разкъсвани от други държави по отношение на търговията\".\r\n***Тенис-легендата Борис Бекер, който напоследък има сериозни проблеми с правосъдието, настоява, че дипломатическият му паспорт, издаден от Централната Африканска Република (ЦАР) е истински, въпреки, че официални лица от африканската страна твърдят, е той е фалшив, пише британският вестник The Guardiaan.\r\nПенсионираната немска тенис звезда, която твърди, че е аташе към ЕС, придобил дипломатически имунитет от производството по несъстоятелност в Обединеното кралство, заяви пред БиБиСи: \"Получих този паспорт от посланика. Говорих с президента многократно. Това беше официално събитие. Вярвам, че документите, които ми дават, трябва да са истински“.\r\nТрикратният шампион на \"Уимбълдън\" се сблъска с редица отричания от представители на ЦАР по въпроса, включително от външния министър Чарлс Армел Дъбане. Президентският говорител Алберт Ялоук Мокпеме заяви, че държавният глава никога не е назначавал Бекер на поста.\r\nБорис Бекер претендира за дипломатически имунитет от фалит.\r\nОт президентсвото заявиха: \"Ние не сме попечители на физическата и моралната неприкосновеност на този джентълмен.\"\r\nЗапитан дали ще е готов да се върне в ЦАР, за да разреши споровете, Бекер каза пред Би Би Си: \"Много съм щастлив да посетя Банжуи, столицата, и да говоря лично с хората там за това как можем да продължим напред и да разрешим  това недоразумение и това объркване\".\r\n„ Имам истински паспорт. Това проверих в  посолството в Брюксел последния път“, заяви Бекер\r\nТой, по негови думи, е назначен за аташе към Европейския съюз по спортни, културни и хуманитарни въпроси от Централноафриканската република през април.\r\nАдвокатите му казаха пред съда в Лондон миналата седмица, че позицията е покрита от Конвенцията за дипломатическите отношения във Виена през 1961 г. и означава, че той не може да бъде подложен на каквото и да е съдебно производство без съгласието на външния министър Борис Джонсън и неговия колега в Банжуи.\r\nТой бе обявен в несъстоятелност през юни 2017.\r\n***Организацията на обединените нации осъди категорично политиката на Доналд Тръмп, според която децата на мигрантите се отделиха от родителите си на границата, което предполага, че това \"може да доведе до насилие\", пише британският The independent.\r\nВ изявление на Съвета на ООН по правата на човека експертите заявиха, че неотдавнашната изпълнителна заповед на президента, която трябва да спре спорните разделяния, не успя да разреши проблема и \"може да доведе до неопределено задържане на цели семейства в нарушение на международните стандарти за правата на човека\".\r\n\"Тази изпълнителна заповед не разглежда положението на онези деца, които вече са били отделени от родителите си. Призоваваме правителството на САЩ да освободи тези деца от имиграционните центрове и да ги събере заедно със семействата им въз основа на най-добрите интереси на детето и правата на детето на свобода и единство на семейството \", казаха 11-те експерти.\r\n\"Задържането на деца е наказателно, то сериозно затруднява тяхното развитие и в някои случаи може да доведе до изтезания\", казаха експертите. \"Децата се използват като възпиращо средство за нелегалната миграция, което е неприемливо\".\r\nРедица правозащитни групи поставиха под съмнение заповедта на Тръмп, издадена в сряда, най-вече за представяне на няколко подробности за това как да се справят с повече от 2 300 деца, задържани от американското правителство, откакто политиката на \"нулева толерантност\" бе приета от администрацията на президента в средата на април.\r\n***Великобритания я очаква страхотно бъдеще извън ЕС, като няма да се правят никакви отстъпки, заяви министърът отговарящ за Брекзит Дейвид Дейвис, цитиран от британския вестник Daily Express.\r\nВодещият член на кабинета представи най-оптимистичната си визия за това какво може да очаква страната от \"големия национален проект\" да напусне блока.\r\nОтхвърляйки твърденията, че преговорите за напускане са неуспешни,  Дейвис настоя, че Тереза Май може да сключи  \"добра сделка\" с Брюксел.\r\nТой също така обеща, че преговорите за Брекзит ще доведат до  поемане на контрола върху границите на страната, да важат британските закони, да се  контролира потока парите на Великобритания и  добави: \"Това са важните неща\".\r\nДейвис каза: \"Ще бъде фантастично. Ще се върнем назад след 10 години и ще се чудим защо сме се съмнявали в това. \"\r\nМинистърът  също предупреди, че привържениците на оставането все още планират  да осуетят резултата от референдума, че победата на Тереза Май тази седмица в Парламента за нейния законопроект за Брекзит ще направи напускането на ЕС през март следващата година \"неизбежно\".\r\nТой каза: \"Министър-председателят вече има свободата да преговаря, за да постигне добра сделка\" и добави: \"Това е голям национален проект, няма нищо по-важно\".", "date": "2018.06.23", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/06/23/2537253/afp-vapreki-sreshtata-na-varha-severna-koreya-vse-oshte-predstavlyava-yadrena-zaplaha.html", "text": "Въпреки срещата на върха в Сингапур, Северна Корея все още представлява ядрена заплаха, според американския президент Доналд Тръмп, цитиран от AFP.\r\n\"Спете добре тази вечер!\" заяви Доналд Тръмп на 13 юни, един ден след срещата в Сингапур.\r\nНо президентската декларация, изпратена в Конгреса в петък, зае различна позиция, тъй като обясни защо администрацията ще запази твърдите икономически ограничения, наложени от бившия президент Джордж Буш.\r\n\"Съществуването и рискът от разпространение на средства за използване на ядрен материал на Корейския полуостров и действията и политиките на правителството на Северна Корея продължават да представляват необичайна и извънредна заплаха за националната сигурност, външната политика и икономиката на Съединените щати“ , се казва в президентската декларация.\r\n\"Продължавам за една година националната неотложност по отношение на Северна Корея\", добави изявлението.\r\nВъпреки че декларацията се смята за проформа, несъответствието в тона отразява работата, която американските представители признават, че трябва да се направи, докато преговарящите представят подробностите за разоръжаването на Пхенян.\r\nВ същия момент Вашингтон обяви, че отменя поредните планирани съвместни учения с Южна Корея. Юлиян Марков", "date": "2018.06.23", "title": "AFP: Въпреки срещата на върха, Северна Корея все още представлява ядрена заплаха"}
{"url": "http://www.focus-news.net/news/2018/06/23/2537254/sakam-da-kazham-makedoniya-germaniya-predlaga-silnata-si-podkrepa-za-uspeh-na-dogovora-s-gartsiya-za-imeto.html", "text": "Германия предлага силната си подкрепа за успех на договора с Гърция за името и апелира всички да припознаят перспективата за просперитет и премахване на бедността, пише македонското електронно издание Сакам да кажам\r\nГермания приветства ратификацията на споразумението с Гърция от македонския парламент и предложи сърдечна подкрепа за успеха на това споразумение.\r\nВ изявление в петък следобед на германското посолство в Скопие се призовават \"всички лидери, политически партии и граждани на двете страни да видят ползите от решаването на дългогодишния спор\".\r\nВ изявлението се казва, че \"решаването на спора за името насърчава едно общо европейско бъдеще и ще донесе значителни възможности както за страните, така и за региона, включително просперитет и сигурност\".\r\nВ петък и Британското правителство приветства ратифицирането на Договора в македонския парламент и също като Германия призова \"всички лидери, политически партии и граждани в двете страни да видят ползите, които ще донесе решението на този отдавнашен спор\".\r\nПо-рано правителството на Македония съобщи, че германският канцлер Ангела Меркел с писмо е поздравила премиера Зоран Заев за постигнатото споразумение за името, с което реши 27-годишния спор с Гърция. Юлиян Марков", "date": "2018.06.23", "title": "Сакам да кажам (Македония): Германия предлага силната си подкрепа за успех на договора с Гърция за името"}
{"url": "http://www.focus-news.net/news/2018/06/23/2537249/the-times-amerikanskiyat-prezident-zaplashi-s-visoki-mita-vnosa-na-leki-avtomobili-ot-es.html", "text": "Американският президент заплаши с високи мита вноса на леки автомобили от Европейския съюз, ако Европа не премахне ограниченията срещу американски компании, пише британският вестник The Times.\r\nПрезидентът Тръмп заплашва да удари с високи мита за внос на автомобили, произведени в Европейския съюз, като по този начин  приближи САЩ до търговска война с блока.\r\nДоналд Тръмп заяви вчера, че САЩ ще прилагат 20% мито върху вноса на автомобили от ЕС, ако Брюксел не премахне търговските бариери, които вредят на американските компании.\r\nНеговата заплаха дойде в деня, когато ЕС започна да събира мита на стойност 2,8 млрд. eвро годишно за 200 американски стоки за износ, включително мотоциклети, портокалов сок, цигари и фъстъчено масло. Митата бяха въведени в отговор на новите американски тарифи за стомана и алуминий.\r\nАкциите на Volkswagen, Fiat Chrysler, BMW и други европейски производители на автомобили паднаха веднага след като  Тръмп отправи заплаха за митата в социалната мрежа „Туитър“ вчера.\r\n\"Въз основа на тарифите и бариерите пред търговията, отдавна наложени върху САЩ и големите им компании и работниците от страна на Европейския съюз, ако тези тарифи и бариери скоро не бъдат разбити и премахнати, ние ще поставим 20% тарифа върху всички им коли, които идват в САЩ. Правете ги тук! \", каза Тръмп. Според политиката си „Америка на първо място“, той прилага търговски мерки с цел защита на работните места в индустриалната сърцевина на Америка. Той твърди, че САЩ \"от години са били разкъсвани от други държави по отношение на търговията\". Юлиян Марков", "date": "2018.06.23", "title": "The Times: Американският президент заплаши с високи мита вноса на леки автомобили от ЕС"}
{"url": "http://www.focus-news.net/news/2018/06/23/2537262/pregled-na-mezhdunarodnite-novini-do-6-chasa-agentsiya-fokus.html", "text": "Европейската комисия препоръчва започването на преговори за членство на Македония и Албания в Европейския съюз. Говорителката на Европейската комисия Мая Коциянчич каза днес, че решението ще се съдържа в тазгодишните доклади за напредъка на страната. Сега решението е в ръцете на Съвета на Европейския съюз.\r\nВъв вторник Съветът на ЕС планира да обсъди въпроса на сесия в Люксембург. След това от министрите се очаква да решат дали ЕС ще започне преговори със страните.\r\n\"Комисията публикува докладите и препоръча на Съвета да започне преговори с  двете страни -  Македония и Албания. Решението остава да бъде взето от Съвета, държавите-членки и ЕС. Наистина сме увеличили ангажимента си към региона. Интеграцията му е полезна за страните от района, за Европа и за нейната сигурност, заяви Мая Коциянчич, говорителка на Европейската комисия.\r\n***Испания е установила контакт с Малта, за да предложи хуманитарна помощ за кораб превозващ повече от 200 мигранти, след като италианското правителство обяви, че очаква Малта да разреши проблема.\r\nИталия призова Малта да задържи кораба, плаващ под флага на Холандия, който е част от флота на немската благотворителна мисия Lifeline, един ден след като министърът на вътрешните работи, който се обяви против „спасяването“ на мигранти, Матео Салвини заяви, че корабът трябва да заведе мигрантите в Холандия.\r\n\"Установихме контакт с Малта, за да предложим подкрепа, ако в следващите няколко часа е необходима хуманитарна помощ за кораба\", заяви говорителката на правителството Изабел Целаа по време на пресконференция след седмичното заседание на кабинета.\r\n***Повече от 200 мигранти са се удавили в Средиземно море за два дни, правейки опита да напуснат Либия, съобщава доклад на ООН.\r\nВъв вторник 95 души загинаха в дървена лодка, превозваща 100 пътници, заявиха ООН. Лодката е намерена близо до столицата на Либия, Триполи, от либийската национална гвардия. Същия ден, на друго място край брега, 70 души се удавиха в лодка, превозваща 130 пътници.\r\nПетимата от първата лодка са били заведени в болница от либийските власти, а във втория - 60-те оцелели бяха върнати в Либия, но не е ясно дали им е оказвана медицинска помощ, според доклада на ООН.\r\nЕдин ден по-късно Бреговата охрана беше изпратена до Гарабули, на около 40 мили източно от Триполи, където петдесет души са били намерени мъртви, се казва в доклада.\r\n***Гръцкият премиер Алексис Ципрас изпълни облога - сложи вратовръзка. Той беше обещал, че когато Гърция излезе от икономическата криза, той ще започне да носи вратовръзка. \r\n\"Имах затруднения, но ще свикна с това\", каза Ципрас на правителството и добави, че ангажиментите трябва да се спазват.\r\n\"Днешният ден  принадлежи на онези, които брутално пострадаха от кризата и чийто живот беше унищожен\", каза Ципрас.\r\nТой добави, че след решението  за гръцкия дълг Гърция определено отгръща нова страница. и подчерта, че страната навлиза в нов период.\r\n\"След осем години успяхме да решим проблема с гръцкия дълг, дълг, който не създадохме, дълг, който наследихме от старият режим. Ние поехме трудната, но необходима задача да трансформираме страната \", подчерта той.\r\nВчера кредиторите се споразумяха за начина, по който Гърция да излезе от програмата за помощ, която страната използва от осем години, както и мерки за облекчаване на дълга.\r\nСлед срещата на министрите на финансите от Еврозоната в Люксембург, която продължи повече от шест часа, източници на \"Франс прес\" са заявили, че новото споразумение ще позволи, като преди това е било планирано, Атина от 20 август вече да не бъде под егидата на кредиторите и отново  да излезе на световните фондови пазари след години на дълбока рецесия.\r\nГърция е получила повече от 273 милиарда евро помощ от своите кредитори, Еврозоната и Международния валутен фонд (МВФ) през последните осем години чрез три програми за подпомагане. В замяна на това гърците трябваше да извършат стотици реформи, които често са болезнени  за обществото, особено за да оздравят публичните си финанси.\r\n***„Най-малко десетина държави понастоящем мащабират позицията за Ким (Косово и Метохия). Много страни признаха Косово, когато не разполагаха с точната информация, и сега, когато видят как наистина са нещата, те ще преразгледат решенията“, заяви Дачич.\r\n„Ето защо имаме основания да вярваме, че този брой ще падне под 100, а след това така нареченото Косово може само да мечтае да стане част от международни организации \", каза Дачич пред белградския вестник .\r\nДосегашните дипломатически действия на Белград на международната сцена дадоха резултат, а неотдавнашното решение на Либерия за оттегляне на признаването на независимостта на Косово е второ за период от четири месеца, и с предишните две от миналата година в Белград се надяват, че е реално по-нататъшно намаляване броят на страните, които спряха в Прищина през предходните години, съобщава вестникът.\r\n***Това споразумение отрича македонската национална идентичност, заяви депутатът от СДСМ Ферид Мухич  пред македонския телевизионен \"Канал 5\".\r\n„Безпрецедентното споразумение с Гърция е най-безсмисленото и най-парадоксално споразумение. Камък върху камък не остана  от нас. Аз съм 27 години срещу това споразумение“, каза депутатът от парламентарната група на СДСМ, професор Ферид Мухич .\r\nКак мога да гласувам \"за\" споразумението, когато в този момент не бях в парламента“. Така Мухич отговори на твърдението на журналиста, че според парламентарните служби той е гласувал  \"за\" споразумението с Гърция. Докладът на официалния сайт на парламента гласи, че е гласувал \"за\" ратификацията на споразумението.\r\nСпоред Мухич със споразумението се заличават всички етноси в Македония не само македонците, но и албанци, турци, власи, роми ...\r\n\"Целта на промяната на името е да се преначертае картата на Балканите и да се отделят ясно мюсюлманите и християните. Премиерът Зоран Заев беше достатъчно смел, че най-накрая да докара нещата до тук и когато прие това споразумение, това означава, че е бил принуден да го направи. Гражданите не трябва да гласуват за промяна на името. Това споразумение отрича македонската национална идентичност \", каза Мухич.\r\n***Панос, нали знаеш, че имаме още път пред нас. Имаме още много битки, заяви гръцкият премиер Алексис Ципрас, обръщайки се към своя коалиционен партньор Панос Каменос, в отчета пред парламентарните групи на СИРИЗА и Независими гърци. Предава македонската агенция МИА.\r\nСпоред кореспондента на МИА в Атина Ципрас е заявил, че след вчерашното решение на Еврогрупата Гърция обръща нова страница и започва нов период за страната.\r\n„ След 8 години успяхме да решим проблема с гръцкия дълг. Дълг, който не създадохме. Дългът, който сме наследили от силите на стария режим“, е подчертал Ципрас.\r\nГръцкият премиер за пореден път сложи край на спекулациите за предсрочни избори, като заяви, че през септември 2019 г. те пак ще търсят мандат от гражданите.\r\nАлексис Ципрас завърши речта, като извади вратовръзката.\r\n„Спечелихме битката, но не и войната. Войната е там. Има несправедливости, които трябва да коригираме и всеки път, когато спечелим, ще нося вратовръзка, каза гръцкият министър-председател в края на изказването си.\r\nКъм участниците се обърна и  коалиционният партньор в правителството Панос Каменос, който похвали Алексис Ципрас. Той каза, че това е най-добрият министър-председател на Гърция в най-новата история.\r\n\"Не сме стигнали до края на съвместния път с Алексис Ципрас, както много хора искат\", каза Каменос, добавяйки, че \"те са издържали, поддържали са се  и са спечелили\".\r\n***Германия предлага силната си подкрепа за успех на договора с Гърция за името и апелира всички да припознаят перспективата за просперитет и премахване на бедността.\r\nГермания приветства ратификацията на споразумението с Гърция от македонския парламент и предложи сърдечна подкрепа за успеха на това споразумение.\r\nВ изявление в петък следобед на германското посолство в Скопие се призовават \"всички лидери, политически партии и граждани на двете страни да видят ползите от решаването на дългогодишния спор\".\r\nВ изявлението се казва, че \"решаването на спора за името насърчава едно общо европейско бъдеще и ще донесе значителни възможности както за страните, така и за региона, включително просперитет и сигурност\".\r\nВ петък и Британското правителство приветства ратифицирането на Договора в македонския парламент и също като Германия призова \"всички лидери, политически партии и граждани в двете страни да видят ползите, които ще донесе решението на този отдавнашен спор\".\r\nПо-рано правителството на Македония съобщи, че германският канцлер Ангела Меркел с писмо е поздравила премиера Зоран Заев за постигнатото споразумение за името, с което реши 27-годишния спор с Гърция.\r\n***Вашингтон гледа отблизо делото  по отношение на резултатите от изборите за кмет Кишинеу и призова властите на Молдова да се гарантира прозрачност и спазване на върховенството на закона. Това се посочва в изявление, публикувано в петък от Отдела за външна политика на САЩ.\r\n\"САЩ следи отблизо текущия процес за отмяна на изборите на кмета в Кишинеу на 3 юни\", се посочва в документа. Държавният департамент подчерта, че \"неприкосновеността  на изборите е основен принцип на всяка демократична система\", а също така посочи, че при провеждането  на гласуването трябва да \"се придържа към международните норми.\"\r\n\"Очакваме молдовските власти да осигурят прозрачност и липса на политическа намеса в провеждането на съдебния процес\", казаха от Държавния департамент и негови служители и изтъкнаха също, че в случай на \"откриване на нередности,\" САЩ  \"настоятелно призовава всички страни да се справят с тях по начин, който предполага върховенството на закона и зачитането на демократичните принципи\", по-специално зачитането на волята на народа.\r\nПо-рано Апелативният съд в Кишинеу потвърди решението на съда да анулира резултатите от изборите на кмета на молдовската столица. То бе оспорен от лидера на \"Платформата\" Достойнство и истината \"Андрей Настасе, който спечели във втория кръг.\r\n***Генералният секретар на ООН Антонио Гутериш призова за спиране на боевете в Южна Сирия.\r\nАмериканският посланик в ООН Ники Хейли отделно призова Русия да окаже натиск върху сирийския си съюзник и да подкрепи примирието.\r\nГутериш планира да проведе разговори в събота във Вашингтон с държавния секретар Майк Помпео.\r\nПрезидентът Башар Асад е „хвърлил око  на частите от Южна Сирия, контролирани от бунтовниците.\r\nПрез последните три дни районите в източната част на Дераа са били бомбардирани и принуждават хиляди цивилни да напуснат, според британската сирийска обсерватория за човешки права.\r\nГутериш заяви, че е \"сериозно загрижен\" от засилването на военната активност на сирийската армия, заявявайки, че тя представлява \"значителен риск\" за регионалната сигурност.\r\nТой призова за \"незабавно прекратяване на сегашната военна ескалация\" и апелира всички страни да спазват ангажиментите за прекратяване на огъня \"като приоритет\".\r\nЙордания, Русия и Съединените щати се договориха миналата година да създадат зона за деескалация в региона, който включва Дараа, Кунейтра и Суида. Районът граничи с Йордания и свързаните с Израел Голански възвишения.\r\nХейли заяви по-рано: \"Нарушенията на сирийския режим за прекратяване на огъня в югозападна Сирия трябва да спрат.\"\r\n\"Очакваме, че Русия ще изпълни своята роля за зачитане и налагане на прекратяването на огъня, както помогна за установяването й, и ще използва влиянието, което има за спиране на нарушенията на сирийския режим и всякакви други дестабилизиращи действия в югозападната част на страната и в цяла Сирия\".\r\nПовече от 11 000 души са били разселени в изблик на насилие, което включва авиационни удари, артилерия, самоделни бомби и ракетни атаки, според изявлението на САЩ.", "date": "2018.06.23", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/06/23/2537261/ria-novosti-grupirovka-chast-ot-svobodnata-siriyska-armiya-premina-na-stranata-na-pravitelstvoto.html", "text": "Първата голяма групировка на \"Сирийската свободна армия\" в южната зона на деескалция премина към Дамаск. Това съобщава руският център за помирение на воюващите страни, част от Министерство на отбраната на Русия, предава РИА Новости.\r\nСлед разговорите лидерът на групата Вазди Абу Слес заяви, че \"населените места под наш контрол - Деир Дама, Аш Шия и част от град Джадал доброволно преминават под контрола на законното правителство\".\r\nТой също така отбеляза, че заедно със сирийската армия съвместно ще се борят срещу бунтовниците от \"Джебхад ал Нусра\" и „Ислямска държава“.\r\nКакто се съобщава в руския център за помирение, в петък вечерта първите единици правителствени войски са влезли в населените места на Дама и Аш Шия в южната зона на деескалация. Юлиян Марков", "date": "2018.06.23", "title": "РИА Новости: Групировка, част от Свободната сирийска армия, премина на страната на правителството"}
{"url": "http://www.focus-news.net/news/2018/06/23/2537266/predstoyashti-sabitiya-v-stranata-za-23-yuni-agentsiya-fokus.html", "text": "***\r\nОт 11.00 часа в Троянския манастир председателят на Народното събрания Цвета Караянчева ще присъства на молебен за чадородие. \r\n***\r\nОт 6.00 часа от паркинга пред Резиденция „Бояна“ ще започне „Витоша100“. \r\n***\r\nОт 10.30 часа на стадиона в Кокаляне ще се състои Финалната фаза от футболния турнир на БСП-София. \r\n***\r\nОт 11.00 часа в градинката пред Музей за историята на София официално ще бъде открит двудневният „Фестивал на солидарността“. \r\n***\r\nОт 11.00 часа в литературен клуб „Перото“ ще бъде представена „Падингтън става на 60“.\r\n***\r\nОт 11.30 часа в многофункционалната спортна зала в НСА ще се състои тържествена церемония по връчването на олимпийски медал на Милка Манева по време на честването на Олимпийския ден на Деня на българския олимпиец. \r\n***\r\nОт 12.00 часа в Инфо Център София2018 (срещу Румънското посолство) ще се проведе пресконференция във връзка със състезанията „Витоша100“. На срещата с медиите ще присъстват Елен Герджиков - председател на Столичния общински съвет и председател на Фондация „София – Европейска столица на спорта“, шампиони от предишни издания на 100 км колоездене,\r\n100 км бягане и 200 км дуатлон), Анна Пенчева – представител на организаторите и др.\r\n***\r\nОт 16.00 часа в литературен клуб „Перото“ ще се проведе куклено-импровизационния моноспектакъл „Джобни чародейства“. \r\n***\r\nОт 19.30 часа в ДНК-пространството за съвременен танц и пърформанс ще се състои премиерата на представлението „Съвършено розово“. \r\n***\r\nВ 19.00 часа пред читалище „Родолюбие” ще се състои концерт на оркестър „Плам” с участието на ТФ „Етноритъм” и Фолклорна формация със солист Христина Анастасова. Събитието е част от второто издание на Фестивал на сватбарската народна музика. \r\n***\r\nОт 9.30 часа около езерото в парк „Бачиново“ ще започне факелно бягане по повод Деня на българския олимпиец. \r\n***\r\nОт 10.00 часа в зала „22 септември“ ще бъде официално открит Младежки модул, част от фестивала “Francofolies”. \r\n***\r\nОт 10.00 до 16.00 часа на бул. \"Св. Димитър Солунски\" 85 Съюзът на българските автомобилисти (СБА) организира Ден на безплатни услуги.\r\n***\r\nВ парк „Македония“ от 18.30 часа започват концертите във втората вечер на фестивала „Франкофоли. Благоегврад“. \r\n***\r\nОт 7.30 часа Община Царево и приятели организират фестивал на спорта „Живей активно в Царево 2“ , който ще се проведе на 23ти и 24ти юни в град Царево. \r\n***\r\nОт 10.00 до 16.00 часа на бул. „Проф. Яким Якимов“ Съюзът на българските автомобилисти (СБА) организира Ден на безплатни услуги. \r\n***\r\nОт 10.00 часа пред новия Туристически информационен център срещу Часовника гид ще събира група от желаещи да се включат в пешеходни обиколки на града за запознаване на туристите с местните забележителности. \r\n***\r\nОт 10.00 часа на базата на плувен комплекс Парк „Арена ОЗК“ ще бъде отбелязан Международния ден на олимпизма. \r\n***\r\nОт 16.30 часа от площад „Атанас Сиреков“ пред сградата на Общината ще започне националния фолклорен фестивал „Хоро край лазурния бряг“. \r\n***\r\nОт 19.00 часа в Летния театър ще се проведе благотворителен концерт „Да помогнем на Стоян да проходи“. \r\n***\r\nОт 9.30 часа в зала 4 на Фестивален и конгресен център-Варна ще се състои семинар на тема „Промените в НПК“. \r\n***\r\nОт 18.00 часа във Фестивален и конгресен център-Варна ще се състои Благотворителен концерт в подкрепа на Карин дом. \r\n***\r\nОт 19.30 часа в зала „Европа“ на Фестивален и конгресен център-Варна ще се състои концерт на Гундеча брадърс - представители на най-древния вокален стил в индийската класическа музика – ДХРУПАД.\r\n***\r\nОт 9.30 часа в местността „Леденика“ ще започне Националния фолклорен събор „Леденика“. \r\n***\r\nОт 10.30 часа в куклената зала на ДКТ ще се състои спектакъла „Макс катеричката“ от Карл-Хайнрих Лаудаж. \r\n*** \r\nОт 11.00 часа в Историческия музей ще се проведе инициативата „Семейна събота в музея“. \r\n*** \r\nОт 19.00 часа в НЧ „Напредък“ /Летен театър/ ще се състои „ДА БЪДЕ БЪЛГАРСКОТО“ – концерт-спектакъл на ФА „Сидер войвода“ по повод 65 години от създаването му.\r\n*** \r\nОт 19.00 часа в НЧ „Братя Грънчарови -2002“ /летен театър/ ще се проведе Закриване и Гала концерт на ХVІ-ти Национален детски фестивал на изкуствата „Раховче” и XІV-ти Международен фолклорен фестивал „Раховче”.\r\n***\r\nОт 19.00 часа ще започне приключенска разходка по пътеките около село Делчево за бране билки и цветя по повод традиционния летен фестивал „Еньовденски тайнства“. \r\n***\r\nОт 8.30 часа пред Патевата къща ще се проведе ритуално жънене на лавандула по повод Празника на лавандулата. \r\n***\r\nВ 09.30 часа в комплекс „Старинно Карлово“ ще започне отбелязването на Празник на лавандулата. От 09.30 до 10.30 часа ще се състоят ритуал „Жънене на лавандула“, демонстрация на варене на лавандула и дегустация на продукти с лавандула. В 10.30 часа от комплекса ще стартира лавандулово шествие, което ще стигне до пл. „20-ти юли“. \r\n***\r\nВ 11.00 часа на пл. „20-ти юли“ ще започне Фолклорен фестивал „С хоро на лавандула“. В 18.00 часа ще се състои гала-концерт на наградените на фолклорния фестивал, а от 19.00 часа – празнична забавна програма.  \r\n***\r\nОт 10.00 часа в градинката пред Община Кюстендил продължава Празника на черешата с изложения, игри и кулинарна надпревара.\r\n***\r\nОт 12.00 часа в местността „Славчето“ ще бъде официално открит Международният събор „Славчето“. \r\n***\r\nОт 20.30 часа в подножието на археологическия комплекс \"Татул\" ще се проведат нестинарски танци по време на фестивала „Нощта на Орфей“. \r\n***\r\nОт 11.00 часа на местността „Манастирчето“ в с. Баня ще се проведе Празник на минералната вода, здравето и дълголетието. \r\n***\r\nОт 10.00 до 13.00 часа в Клиниката по педиатрия към МУ-Пловдив ще се проведе форум за родители „Здраво дете“. \r\n***\r\nВ 10.00 часа в парк „Младежки хълм“ ще се състои откриването на фестивала „Животът в Пловдив през Средновековието“. \r\n***\r\nОт 19.00 часа в пространството на парк-лозе Вила Юстина ще се проведе лятно издание на фестивала „Electric Orpheus“. \r\n***\r\nОт 9.00 часа в парк „Пети октомври“ ще стартира междуучилищното състезание по градско ориентиране „Шеметна надпревара”.\r\n***\r\nОт 9.00 часа при Старозагорски минерални бани ще се проведе празник на билките, слънцето и водата. \r\n***\r\nВ 12.00 часа на бензиностанция OMV за единадесета поредна година Българската федерация по Канадска борба организира интеграционния турнир за хора с увреждания „ВОЛЯ ЗА ПОБЕДА“.", "date": "2018.06.23", "title": "Предстоящи събития в страната за 23 юни (Агенция „Фокус“)"}
{"url": "http://www.focus-news.net/news/2018/06/23/2537265/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес главно в източните и южните райони ще има краткотрайни валежи и гръмотевична дейност. От северозапад облачността ще се разкъсва и намалява. През деня ще е ветровито, но привечер северозападният вятър ще започне да отслабва. Ще е чувствително по-хладно, с преобладаващи максимални температури между 20° и 25°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- \tпът I-1 Благоевград-ГКПП „Кулата“;\r\n- \tпът I-5 Русе-Велико Търново;\r\n- \tпът I-9 Варна-Бургас;\r\n- \tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- \tВсички автомагистрали; \r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- \tпът I-1 Благоевград-ГКПП „Кулата“;\r\n- \tпът I-4 п. в. „Коритна“-Велико Търново-Шумен;\r\n- \tпът I-5 Русе-Велико Търново;\r\n- \tпът I-8 ГКПП „Калотина“-София;\r\n- \tпът I-9 Варна-Бургас;\r\n- \tпът II-18 Околовръстен път София;\r\n- \tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.\r\nДвижението в района на Ихтиман от км 35+700 до км 37+200 се осъществява с повишено внимание поради чести случаи на падаща мъгла или задимяване по пътя. Срок 30.06.2019 г.\r\nОбласт Пловдив:\r\nДвижението на МПС над 12 тона по АМ „Тракия“ в участъка от км 133 до км 156 в двете посоки е ограничено поради ремонтни дейности. \r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.\r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г.\r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.;\r\nДвижението при Ботевград от км 44+000 до км 47+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 29.06.2018 г.\r\nОбласт Варна:\r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г.\r\nДвижението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 30.06.2018 г.;\r\nДвижението по АМ „Хемус” от км 407+000 Повеляново до км 425+000 Варна се осъществява с повишено внимание поради ръчно косене в средна разделителна ивица. Движението се осъществява съобразно създадената ВОБД. Срок до 23.06.2018 г.\r\nАМ „Струма“: няма.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г.\r\nАМ „Черно море“: \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 30.06.2018 г.\r\nОбласт Перник: \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол е забранен за МПС над 12 тона./ Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.07.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.;\r\nДвижението по път I-3 АМ \"Хемус\" – Ботевград от км 195+257 до км 195+480 се осъществява с повишено внимание поради изпълнение на строително-монтажни работи по външно ел. захранване. Срок 29.06.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nДвижението в участъка разклон Борово – Бяла от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 30.06.2018 г.\r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nЗатворен за движение участъка на републикански път І-5 Русе – Бяла – В.Търново от км 4+758 до км 6+799. \r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\nОбласт Стара Загора:\r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.06.2018 г.\r\nОбласт Хасково:\r\nДвижението в участъка Хасково – Димитровград от км 283+050 до км 288+505 се осъществява извършват ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г.\r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип; \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: \r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 02.07.2018 г.\r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 02.07.2018 г.\r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г.\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875. Срок до 26.06.2018 г.\r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 70 км/ч в участъците на съществуващите кръстовища. Движението се регулира от пътни знаци. Срок до 01.07.2018 г.;\r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-108: Движението по път IІІ-108 АМ Струма – Петрич от км 0+000 до км 13+900, се осъществява с повишено внимание поради монтиране на пътни знаци. Срок до 25.06.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II - 99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. \r\nОбходен маршрут:\r\n общинския път Черноморец – Созопол. Срок до 31.12.2018 г.\r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г.\r\nРемонтни дейности: \r\nПът II-99: Движението по път II-99 в участъка Бургас – Созопол от км 0+000 до км 20+000 се осъществява с повишено внимание поради почистване под еластична ограда. Организацията на движението се сигнализира с пътни знаци. Срок  до 29.06.2018 г.\r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г.;\r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.;\r\n Път III-7306: Движение с повишено внимание по път III-7306 от км 0+000 до км 15+000 в участъка Лозарево-Черница-Сунгурларе поставя се напречна маркировка. Организацията на движение е сигнализирана с пътни знаци. Срок до 29.06.2018 г.\r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. \r\nОбходен маршрут: Лозен – Драганово – Янтра – Поликраище – Полски Тръмбеш; Срок до 11.01.2019 г.\r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.06.2018 г.\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: \r\nПът III-1301: Стесняване на една от лентите за движение по път III-1301 Криводол-Галатин от км 1+000 до км 3+500, поради частични ремонти на асфалтовата настилка и почистване на окопи. Срок до 29.06.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. \r\nОбходен маршрут: По уличната мрежа на гр. Козлодуй\r\nОграничението е сигнализирано с пътни знаци, съгласно проекта за временна организация. Срок 31.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 25.06.2018 г.\r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 29.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г.\r\n\tПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. \r\nДвижението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г.\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 30.09.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента /без отбиване на движението/ поради извършване на ремонт на пътно съоръжение при км 20+484 Ремонтът включва направа на стоманобетонова плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.06.2028 г.\r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 25.06.2018 г.\r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 02.07.2018 г.;\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът II-35: Движението по път II-35 Плевен – Кърнаре в град Троян от км 71+038 до км 71+394 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът II-35: Движението по път II-35 Плевен – Кърнаре в град Троян от км 70+911 до км 71+038 се осъществява в една лента поради ремонт на пътно съоръжение. Водачите да се движат със съобразена скорост. Срок 25.06.2018 г.\r\nПът III-358: Движението по път III-358 кръстовище за м. Нановица - кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018г.\r\nОбходен маршрут: по път III-358  от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица.\r\nПът III-3504: Движението по път III-3504 Ловеч – Радювене – Орляне – Угърчин в участъка от км 2+000 до км 3+000 се осъществява в едната лента поради ремонт на асфалтовата настилка. Водачите да се движат със съобразена скорост. Срок до 26.06.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 02.07.2018 г.;\r\nПът ІІ-81: Движението по път ІІ-81 Бързия – Лом от км 50+870 до км 71+560 се осъществява двупосочно в една лента на определени участъци поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 26.06.2018 г.\r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 02.07.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът III-803: Движението по път III-803 с. Лесичово - с. Драгор се извършва в една лента от км 30+000 до км 59+000 чрез поетапно затваряне на лява и дясна ленти за движение поради частични ремонтни дейности на асфалтовата настилка. Срок до 23.06.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г.\r\nРемонтни дейности:няма.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-137: Движението по път III-137, Кнежа- Крушовене от км 10+000 до км 19+000 между Гостиля-Ставерци  се осъществява с повишено внимание  поради частично  асфалтиране. Срок до 23.06.2018 г.\r\nПът ІІІ-3501: Движението по път III-3501 Згалево-Летница от км 16+500 до 32+600 между Пордим-Каменец  се осъществява с повишено внимание поради частично асфалтиране. Срок до 26.06.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.07.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: \r\nПът II-23: Движение по път II-23 „Завет – Исперих - Дулово“, в участъка между гр. Завет и граница с ОПУ Силистра от км 63+250 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 29.06.2018 г.\r\nПът III-205: Движение по път III-205 гр. Разград – с. Ясеновец от км 7+480  до км 21+938 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок ад 26.06.2018 г.\r\nПът III-205: Движение по път III-205 Исперих – Стефан Караджа в участъка между гр. Исперих и с. Свещари от км 33+855 до км 39+250 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 26.06.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 30.06.2018 г.;\r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 40 км/ч. Срок до 29.06.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г.\r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г.\r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности:\r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г.\r\nОПУ-Смолян:\r\nВременно са въведени следните ограничения за движение на МПС: \r\nНа 23.06.2018 г.  събота, от 10 ч. до 12 ч. поетапно ще се ограничава движението в района на курорта Пампорово и прохода „Превала“ за провеждане на мотообиколка. По време на мотообиколката движението на моторните превозни средства ще бъде пускано поетапно по маршрута: Автогара „Пампорово“ - село Стойките (път III-864) - проход „Превала“ в посока град Смолян, до кръстовището между път III-866 и път III-8641 - Панорамен път - Автогара „Пампорово“.\r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности:\r\nПът ІIІ-197: Движението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 29.06.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по пътна връзка АМ \"Хемус\" - АМ \"Тракия\" при км 35+050 на Софийски околовръстен път /СОП/ се осъществява в една лента поради преасфалтиране на пътното тяло в лявата лента. Движението се извършва в дясната лента. Срок до 24.06.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради ремонт на пътната настилка. Срок до 30.09.2018 г.\r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г.\r\nРемонтни дейности: \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.06.23", "title": "Актуална пътна обстановка"}
{"url": "http://www.focus-news.net/news/2018/06/23/2537257/reuters-amerikanski-federalen-sadiya-mozhe-da-razporedi-sabirane-na-razdelenite-emigrantski-semeystva.html", "text": "Американски федерален съдия може да разпореди събиране на разделените емигрантски семейства другата седмица предава Reuters.\r\nДокато президентът на САЩ Доналд Тръмп отстъпи на политическия натиск в сряда и издаде изпълнителен заповед за прекратяване на разделянията, администрацията не каза нищо за плановете за събиране на вече разделените деца.\r\nПовече от 2 300 деца мигранти са били разделени, тъй като администрацията на Тръмп е започнала политика на \"нулева толерантност\" към незаконното преминаване на границата в началото на май.\r\nНа съдебно заседание в петък адвокат на Американския съюз за граждански свободи призова съдията от районния съд на САЩ Дана Събрау в Сан Диего да издаде разпореждане веднага, за да принуди правителството да започне да събира семейства.\r\n\"Родителите не могат да намерят децата си, дори не говорят с децата си. Това е хуманитарна криза \", заяви в изслушването в петък Лий Гелърнт.\r\nТой поиска от съдията да нареди на правителството да събере всички деца в рамките на 30 дни и в рамките на пет дни за деца под петгодишна възраст.\r\nГелърнт също така поиска заповед за забрана на разделянията.\r\nНякои правни експерти заявиха, че изключенията в изпълнителната заповед в сряда биха позволили някои разделяния да продължат. Юлиян Марков", "date": "2018.06.23", "title": "Reuters: Американски федерален съдия може да разпореди събиране на разделените емигрантски семейства"}
{"url": "http://www.focus-news.net/news/2018/06/23/2537267/nimh-vremeto-shte-bade-vetrovito-i-chuvstvitelno-po-hladno-s-maksimalni-temperaturi-mezhdu-20-i-25.html", "text": "Днес главно в източните и южните райони ще има краткотрайни валежи и гръмотевична дейност, но от северозапад облачността ще се разкъсва и намалява. През деня ще е ветровито, но привечер северозападният вятър ще започне да отслабва. Ще е чувствително по-хладно, с преобладаващи максимални температури между 20° и 25°, за София - около 20°.\r\nТова съобщи за Агенция \"Фокус\" дежурният синоптик Евгения Егова от Националния институт по метеорология и хидрология (НИМХ) към Българската академия на науките (БАН).  \r\nС преминаването на студения атмосферен фронт налягането бързо ще се повиши и ще е по-високо от средното за месеца.\r\nНад Черноморието ще е предимно облачно, с превалявания от дъжд. Ще духа умерен и силен северозападен вятър, с който температурите ще се понижават и максималните ще са 20-23°. Температурата на морската вода е 23-25°. Вълнението на морето ще е 2-3 бала.\r\nНад планините ще преобладава облачно време. Краткотрайни валежи ще има на места, главно в планините в Източна България и Рило-Родопската област. В крайните южни планински райони валежите ще са по-интензивни. След обяд над Западна Стара планина облачността ще се разкъса и намалее. Ще духа умерен и силен северозападен вятър. Максималната температура на височина 1200 метра ще е около 13°, на 2000 метра – около 7°.", "date": "2018.06.23", "title": "НИМХ: Времето ще бъде ветровито и чувствително по-хладно с максимални температури  между 20° и 25°"}
{"url": "http://www.focus-news.net/news/2018/06/23/2537269/api-ot-1000-chasa-do-1200-chasa-poetapno-shte-se-ogranichava-dvizhenieto-v-rayona-na-pamporovo-i-prohoda-prevala-za-provezhdane-na-motoobikolka.html", "text": "От 10.00 часа до 12.00 часа поетапно ще се ограничава движението в района на курорта Пампорово и прохода Превала за провеждане на мотообиколка. Това съобщиха от пресцентъра на Агенция \"Пътна инфраструктура\". По време на мотообиколката движението на моторните превозни средства ще бъде пускано поетапно по маршрута: Автогара „Пампорово“ - село Стойките (път III-864) - проход Превала в посока град Смолян, до кръстовището между път III-866 и път III-8641 - Панорамен път - Автогара „Пампорово“.\r\nТрафикът ще се регулира от екипи на „Пътна полиция“. Колоната от мотоциклетисти ще се води от пилотен автомобил. В ограничените за движение участъци ще бъде осигурен достъп, при необходимост, за автомобилите със специален режим на движение като линейки, пожарна и др.", "date": "2018.06.23", "title": "АПИ: От 10.00 часа до 12.00 часа поетапно ще се ограничава движението в района на Пампорово и прохода Превала за провеждане на мотообиколка"}
{"url": "http://www.focus-news.net/news/2018/06/23/2537272/sofiya-vavezhda-se-organizatsiya-na-dvizhenieto-za-chestvane-denya-na-ispanskiya-ezik.html", "text": "Въвежда се организация на движението за честване Деня на испанския език в София. Това съобщиха от пресцентъра на Столична община. \r\nОт 09.00 до 16.00 часа се забраняват престоят, паркирането и влизането на пътни превозни средства в участъка на ул. „Света София” между „Лавеле” и пл. „Св. Неделя”.", "date": "2018.06.23", "title": "София: Въвежда се организация на движението за честване Деня на испанския език"}
{"url": "http://www.focus-news.net/news/2018/06/23/2537270/mkd-makedoniya-aleksis-tsipras-si-slozhi-vratovrazkata-na-zoran-zaev-a-sled-tova-ya-svali-v-simvolichen-zhest-za-podpisvaneto-na-dogovora-za-gratskiya-dalg.html", "text": "Гръцкият премиер Алексис Ципрас прослави сключването на договора с министрите от еврозоната, обръщайки се към функционерите от своя кабинет с вратовръзка. Това е първият случай, в който той носи този аксесоар пред обществото, пише скопското електронно издание „МКД“.\r\n„Малко ми е тежко, но ще свикна“, заяви министър-председателят на Гърция.\r\nЗавършвайки своята триумфална реч, в която изброи редица успехи, за които каза, че са постигнати от неговото правителство от януари 2015 година, Ципрас свали вратовръзката.\r\nМиналата година гръцкият премиер стана първият западен лидер, който се яви на официална среща с американския президент Доналд Тръмп в Белия Дом, отбелязва „МКД“.\r\nКато бивш лидер на младежка комунистическа организация, Ципрас никога не е носил вратовръзка в своята политическа кариера, тъй като тя за него е свързана с естбалишмънта, който той е презирал много, продължава македонската медия.\r\n„Той беше млад левичарски лидер. Вратовръзките не се вписват в този профил. И в определен момент, това стана политическа позиция“, коментира по-рано източник от гръцкото правителство.\r\nСпоред слуховете, Ципрас за последен път носил този аксесоар, докато служил в армията – през 2004 година.\r\nПрез 2015 година, непосредствено преди да стане премиер, журналистите го попитаха дали отговорностите на неговото ново работно място ще го накарат да приеме по-формален стил на обличане. Ципрас, който дотогава носеше само всекидневни ризи и панталони, отговорил, че няма да сложи вратовръзка, „докато не се намали гръцкият дълг“.\r\nПрез февруари 2015 година, само няколко дни, след като левичарят дойде на власт с обещанието да извади страната от плановете за строги икономии, тогавашният италиански премиер Матео Ренци му подари вратовръзка.\r\nВсе пак, според снимките, вратовръзката, която му бе подарена от Ренци е с тъмен цвят, а Ципрас носеше червена вратовръзка, идентична с тази, която му подари македонския му колега Зоран Заев на подписването на договора за името миналия уикенд край Преспанското езеро.\r\nПревод и редакция:", "date": "2018.06.23", "title": "„МКД“ (Македония): Алексис Ципрас си сложи вратовръзката на Зоран Заев, а след това я свали, в символичен жест за подписването на договора за гръцкия дълг"}
{"url": "http://www.focus-news.net/news/2018/06/23/2537271/belogradchishkiyat-episkop-polikarp-shte-oglavi-praznichna-vechernya-za-enyovden-v-stolichniya-hram-sv-yoan-krastitel.html", "text": "На 24 юни светата Православна църква чества празника Рождение на св. Йоан Кръстител и Предтеча - Еньовден. По този повод благословението на Негово Светейшество Софийския митрополит и Български патриарх Неофит, празничната вечерня в столичния храм \"Св. Йоан Кръстител\" в кв. \"Обеля\", днес  от 18.00 часа ще бъде оглавена от Негово Преосвещенство Белоградчишкия епископ Поликарп, викарий на Софийския митрополит, предаде репортер на Агенция \"Фокус\". \r\nПразничната св. Литургия в същия храм на 24 юни ще започне в 9.00 часа и ще бъде оглавена от Негово Високопреподобие архимандрит Василий протосингел на Софийска епархия. \r\nНикола ПEТКОВ", "date": "2018.06.23", "title": "Белоградчишкият епископ Поликарп ще оглави празнична вечерня за Еньовден в столичния храм \"Св. Йоан Кръстител\""}
{"url": "http://www.focus-news.net/news/2018/06/23/2537273/tass-erdogan-smyata-che-toy-i-vladimir-putin-sa-nay-opitnite-polititsi-v-obshtoto-sabranie-na-oon.html", "text": "Президентът на Турция Реджеп Таийп Ердоган назова себе си и руския лидер Владимир Путин за най-опитните политици в Общото събрание на ООН. Той заяви това в рамките на публикувано в петък интервю пред турския държавен телевизионен канал TRT, предава ТАСС.\r\n„Ще го кажа пределно ясно... в момента в Общото събрание на ООН ... има само двама наистина опитни политици, а може и да има някой друг, но в момента не мога да си спомнял: това е президента (на Русия Владимир) Путин и аз. Защото и двамата сме заемали, както поста премиер, така и президент... ние постигнахме много, но пред нас стоят още много задачи“, заяви Ердоган в хода на интервюто, записът от което е публикуван на страницата на ТВ канала в „Туитър“.\r\nТурският държавен глава отбеляза също доброто сътрудничество между Турция и Русия по сирийския въпрос. Според неговите думи, „специалните отношения“ с Путин и тесните контакти между външнополитическите ведомства на двете страни са помогнали да се постигне прогрес в тази сфера и конкретно, да се организират междусирийските преговори в Сочи миналата година.\r\nПревод и редакция:", "date": "2018.06.23", "title": "ТАСС: Ердоган смята, че той и Владимир Путин са най-опитните политици в Общото събрание на ООН"}
{"url": "http://www.focus-news.net/news/2018/06/23/2537268/predsedatelyat-na-narodnoto-sabranie-tsveta-karayancheva-shte-prisastva-na-moleben-za-chadorodie-v-troyanskiya-manastir.html", "text": "Председателят на Народното събрание Цвета Караянчева ще присъства на молебен за чадородие в Троянския манастир от 11.00 часа. Това съобщиха от пресцентъра на Народното събрание. Молебенът ще бъде отслужен от Негово Преосвещенство Велички епископ Сионий, игумен на Троянския манастир. \r\nСъбитието се провежда под патронажа на председателя на Народното събрание Цвета Караянчева. Заедно да се помолим за повече деца на България, призовава в поканата за молебена Фондация „Искам бебе“.", "date": "2018.06.23", "title": "Председателят на Народното събрание Цвета Караянчева ще присъства на молебен за чадородие в Троянския манастир"}
{"url": "http://www.focus-news.net/news/2018/06/23/2537263/", "text": "Ще има референдум за името. С това искане на опозицията премиерът Зоран Заев заяви, че е съгласен. Според него остава да се реши дали той ще бъде консултативен или задължителен. Заев каза, че резултатът от референдума трябва да бъде спазван от всички институции и граждани, предава македонският телевизионен канал Алсат -М.\r\nЛидерът на опозицията Християн Мицкоски заяви, че няма да се противопостави на решението на народа, ако референдумът е демократичен и обвързващ. Въпреки че договорът за имена все още не е напълно приет, Мицковски още от сега се съмнява в достоверността на резултатите.\r\nНеобходимо е да се създаде Държавна изборна комисия (ДИК) за организиране на референдума. Имената на 41-те кандидати за временни членове на ДИК са публикувани в петък. Юлиян Марков", "date": "2018.06.23", "title": "Алсат –М: Зоран Заев е съгласен с опозицията за насрочване на референдум за името"}
{"url": "http://www.focus-news.net/news/2018/06/23/2537275/sofiya-shte-se-sastoi-finalnata-faza-ot-futbolniya-turnir-na-bsp-sofiya-v-podkrepa-na-stadiona-v-kokalyane.html", "text": "Ще се състои финалната фаза от футболния турнир на БСП - София в подкрепа на стадиона в село Кокаляне. Това съобщиха от пресцентъра на БСП - София. Мачовете започват в 10.30 часа. Турнирът, в който ще вземат участие 6 отбора, е по инициатива на младежкото обединение на БСП в Панчарево и се провежда със съдействието на Градския съвет на столичната организация на социалистите.\r\nСпортното събитие е в подкрепа на инициативата на местните граждани за възстановяване и поддържане в добро състояние на стадиона - едно от малкото спортни съоръжения в селата Кокаляне и Панчарево. На него тренират местният отбор \"Орловец\" и децата от юношеския тим на клуба, също така се провеждат и мачове от \"А\" ОФГ. В началото на тази година е започнало нерегламентирано изсипване на строителни отпадъци на стадиона, а камионите са разбили асфалтовата настилка. До момента кметската управа не е предприела никакви действия за опазване и поддръжка. Единствено от клуб \"Орловец\" полагат грижи за спортното съоръжение.", "date": "2018.06.23", "title": "София: Ще се състои финалната фаза от футболния турнир на БСП - София в подкрепа на стадиона в Кокаляне"}
{"url": "http://www.focus-news.net/news/2018/06/23/2537274/burgas-v-grada-shte-bade-otbelyazan-mezhdunarodniyat-den-na-olimpizma.html", "text": "И тази година в Бургас ще бъде отбелязан Международният ден на олимпизма, с тържествена церемония. Това съобщиха от пресцентъра на Община Бургас. Олимпийският огън ще бъде запален от двойката по акробатика Мариела Костадинова и Панайот Димитров, които спечелиха квота за летните младежки олимпийски игри в Буенос Айрес. Събитието ще се състои от 10.00 часа на базата на най-модерния плувен комплекс в страната – Парк „Арена ОЗК“ в Бургас. Олимпийският флаг ще бъде издигнат от Иван Ангелов – европейски шампион и вицешампион по плуване за ветерани от Лондон 2016 г., участник в Олимпийските игри в Сидни 2000 г. Организатори на събитието са Община Бургас  и катедра „Спорт и анимация“ при Университет „Проф. д-р Асен Златаров“. Програмата ще участват бъдещите спортни надежди на Бургас: клубовете по лека атлетика „Бургас 98“, Хандбален клуб „Фрегата“, ДФК „Звездичка“, ФК „Нефтохимик Бургас – 1962“, тенисистите от клуб „Черноморец“ и  фехтовален клуб „Корсар“.", "date": "2018.06.23", "title": "Бургас: В града ще бъде отбелязан Международният ден на олимпизма"}
{"url": "http://www.focus-news.net/news/2018/06/23/2537278/yambol-v-grada-shte-se-izvarshi-praskane-sreshtu-byala-amerikanska-peperuda.html", "text": "Пръскане срещу бяла американска пеперуда ще бъде извършено на територията на община Ямбол. То е необходимо, след като проверка констатира наличие на ларви на пеперуди (гъсеници) по засегнатите дървета в общината.  Това съобщиха от Общината.\r\nТретирането срещу първото поколение на бяла американска пеперуда ще се извърши от 22.00 часа тази вечер до 06.00 часа на 24 юни 2018 г. Дезинсекцията ще обхване над 100 дървета в централна градска част и всички жилищни квартали.", "date": "2018.06.23", "title": "Ямбол: В града ще се извърши пръскане срещу бяла американска пеперуда"}
{"url": "http://www.focus-news.net/news/2018/06/23/2537279/predstoyashti-mezhdunarodni-sabitiya-za-23-yuni-agentsiya-fokus.html", "text": "***Среща на ОПЕК+ по въпроса за ограничаването на добивите на петрол\r\n***Президентът на Франция Еманюел Макрон приема новия испански премиер Педро Санчес\r\n***В сръбската столица ще се проведе гей-парад\r\n***Демонстрация на организацията „Отворена Великобритания“ за провеждане на втори референдум за Брекзит\r\n***", "date": "2018.06.23", "title": "Предстоящи международни събития за 23 юни ( Агенция „Фокус“ )"}
{"url": "http://www.focus-news.net/news/2018/06/23/2537277/kyustendil-za-edinadeseta-poredna-godina-se-provezhda-praznikat-na-chereshata.html", "text": "За единадесета поредна година в Кюстендил се провежда Празникът на черешата. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Програмата започва от 10.00 часа с изложба – базар на череши и черешови произведения в градинката пред сградата на Община Кюстендил. Включени са изложение на занаятчии и производители, както и артработилници за деца. Официалното откриване на празника ще бъде в 11.00 часа с  представяне на перспективни сортове череши за страната и района от Института по земеделие – Кюстендил. В рамките на празника ще се проведат и конкурси за най-едра череша, най-атрактивно вешало, най-красив черешов щанд. От 12.00 часа ще започне традиционният фолклорен фестивал „Черешчица род родила”, а в 15.00 часа ще бъдат обявени резултатите от организираните конкурси. В рамките на Празника на черешата се организира и безплатна туристическа обиколка в град Кюстендил. Началото ще бъде поставено в 16.00 часа пред Туристическия информационен център. Община Кюстендил организира празничен концерт от 20.00 часа на сцената на площад „Велбъжд”, в който ще участват Нели Петкова и Цветелина Грахич.\r\nВенцеслав ИЛЧЕВ", "date": "2018.06.23", "title": "Кюстендил: За единадесета поредна година се провежда Празникът на черешата"}
{"url": "http://www.focus-news.net/news/2018/06/23/2537281/burgas-nad-450-tantsyori-shte-se-vklyuchat-v-natsionalniya-folkloren-festival-horo-kray-lazurniya-bryag.html", "text": "Над 450 танцьори от 20 фолклорни групи от цялата страна ще участват в Четвъртото издание на Националния фолклорен фестивал „Хоро край лазурния бряг“. Това съобщиха от Община Бургас. Фестивалът ще се проведе днес.  Той ще започне с традиционно дефиле на танцовите групи в 16.30 часа от площад „Атанас Сиреков“ пред сградата на Община Бургас и ще премине по ул. „Александровска“ до площад „Кирил и Методий“. Фестивалът „Хоро край лазурния 6ряг“ ще бъде официално открит от началника на Териториален отдел Бургас Атанас Видев в 17.00 часа и ще продължи до 20.00 часа.\r\nВъв фестивалната програма ще вземат участие над 450 танцьори от 20 любителски групи за народни танци към военните поделения и клубовете в страната.\r\n„Хоро край лазурния бряг“ се организира от Военен клуб – Бургас и Фолклорен танцов клуб „Лазур“ при BK - Бургас със съдействието на Община Бургас.", "date": "2018.06.23", "title": "Бургас: Над 450 танцьори ще се включат в Националния фолклорен фестивал „Хоро край лазурния бряг“"}
{"url": "http://www.focus-news.net/news/2018/06/23/2537282/denyat-23-yuni-v-svetovnata-istoriya.html", "text": "На тази дата през 1894 г. Пиер дьо Кубертен основава Международния олимпийски комитет. През 1968 г. при масови сбивания на футболен стадион в Буенос Айрес загиват 74 души, а 150 са ранени. През 1961 г. е подписан международният договор за Антарктида, според който цялата територия на ледения континент е обявена за свободна за изследвания на всяка страна, желаеща да построи там своя база. През 1860 г. са създадени са американските тайни служби с цел охрана на президента и борба с престъпления от особена опасност за САЩ. На 23 юни са родени: Дон Айзъл - американски астронавт, майор от ВВС; Жозефина Боарне – френска императрица и жена на Наполеон Бонапарт. На тази дата умират: Вилхелм Едуард Вебер – немски физик, работил в областта на електричеството и магнетизма; Борис Виан - френски писател, драматург, автор. \r\n2014 г.\r\nСъдът в Кайро осъжда на седем години затвор трима журналисти от „Ал-Джазира“ по обвинения за оказване на помощ на „Мюсюлманско братство“.\r\n2013 г.\r\nПровеждат се парламентарни избори в Албания, които печели Демократическата партия на Албания.\r\n2013 г.\r\nГлавният ашкенази равин на Израел Йона Мецгер доброволно прекратява пълномощията си във връзка с разследване свързано със съмнение за рушвети, пране на пари и присвояване на пожертвания на стотици хиляди шекели. Задържани са трима негови помощници.\r\n2012 г.\r\nБразилия, Аржентина и Уругвай отзовават посланиците си от Парагвай във връзка с импийчмънта на президента на страната Фернандо Луго. В тази връзка Бразилия ревизира партньорството си с Меркосур (южноамериканския общ пазар) и Унасур (Съюза на южноамериканските нации).\r\n2011 г.\r\nДиректорът на Централната банка на Италия Марио Драги е назначен за председател на Европейската централна банка по решение на лидерите на ЕС.\r\n2000 г.\r\nВ дните между 20 и 23 юни се състои Конференция, посветена на Пакта за сигурност за Югоизточна Европа. Отчетено е, че средствата идват късно и са недостатъчни. Финансиране от ЕС получава проектът за изграждане на втори мост над р. Дунав при Видин-Калафат. \r\n1977 г.\r\nВъв Варшава приключва 31-та сесия на СИВ, която утвърждава програма за координация на народностопанските планове на страните от организацията за 1981-1985 г. Съветът за икономическа взаимопомощ е междуправителствена организация за икономическо и научно-техническо сътрудничество. Основана е през 1949 г. от България, Полша, Румъния, СССР, Унгария и Чехословакия. По-късно се присъединяват Албания (до 1961 г.), ГДР, Монголската народна република, Куба, Виетнам. Съществува до 1991 г.\r\n1968 г. \r\nПри масови сбивания на футболен стадион в Буенос Айрес загиват 74 души, а 150 са ранени.\r\n1961 г. \r\nПодписан е международният договор за Антарктида, според който цялата територия на ледения континент е обявена за свободна за изследвания на всяка страна, желаеща да построи там своя база.\r\n1948 г.\r\nВъв Варшава започва първата съвместна конференция на министрите на външните работи на СССР, Албания, България, Чехословакия, Полша, Югославия, Румъния и Унгария. Конференцията е в отговор на проведената преди това Лондонска конференция на САЩ, Великобритания и Франция по германския въпрос. Приема се съвместна декларация с искания за демилитаризиране на Германия, сключване на мирен договор с нея и създаване на демократично общогерманско правителство.\r\n1934 г.\r\nИталия анексира Албания.\r\n1902 г.\r\nГермания, Австро-Унгария и Италия - Тройния съюз с още 12 години. В този вид през 1914 г. той започва Първата световна война.\r\n1894 г.\r\nПиер дьо Кубертен основава Международния олимпийски комитет. „В олимпийските игри е много важно, че участваш”, казва в словото си Пиер дьо Кубертен на конгреса в Париж на 23 юни 1894 г. На форума, свикан от френските лекоатлетически дружества, баронът прокарва идеята, че спортът има възпитателен характер и е средство за постигане на мир. Тогава представители от над 30 страни решават да възстановят античните игри, които са на всеки 4 години. Те учредяват и Международния олимпийски комитет (МОК) с ръководен орган от 12 души. За президент е избран Деметриос Викелас. Първоначално седалището на МОК е подвижно, но след избухването на Първата световна война Кубертен го мести за постоянно в Лозана и от 1915 г. градът става олимпийска столица. До днес МОК е сменил 8 президенти, а в момента членове на организацията са 203 страни - 53 от Африка, 42 от Америка, 44 от Азия, 48 от Европа и 16 от Океания.\r\n1860 г. \r\nСъздадени са американските тайни служби с цел охрана на президента и борба с престъпления от особена опасност за САЩ.\r\n1611 г. \r\nАнглийският мореплавател Хенри Хъдсън, известен с опитите си да намери път от Европа до Азия през Северния ледовит океан, е изоставен в Хъдсъновия залив от метежници, вдигнали бунт на кораба „Дискавъри”. На тази дата са родени:\r\n1930 г.\r\nРоден е Дон Айзъл - американски астронавт, майор от ВВС. Възпитаник на Военноморската академия на САЩ (1952 г.) и Школата за подготовка на астронавти в базата \"Едуардс\" (Калифорния). Получава магистърска степен по космонавтика в Технологичния институт на ВВС в авиационната база \"Райт Патерсън\" (Охайо). Работи като летец изпитател на специални видове бойни машини в авиационната база \"Къртланд\" (Ню Мексико). От 1963 г. е в групата на астронавтите към НАСА. От 11 до 22 октомври 1968 г. заедно с У. Кънингам и У. Шира лети в Космоса като член на екипажа на космическия кораб \"Аполо-7\". Има 163 обиколки около Земята за 10 денонощия, 20 ч и 9 мин.\r\n1929 г.\r\nРоден е Клод Горета - швейцарски режисьор. Работи в телевизията и театъра. В киното дебютира през 1970 г. - \"Безумецът\". Филмите му са пряко свързани със стила и проблематиката на новото швейцарско кино, което разглежда нравствените проблеми в социалнокритичен план - \"Поканата\" (1973 г.), \"Плетачката на дантели\" (1977 г.), \"Последните години на Жан-Жак Русо\" (тв, 1979 г.), \"Провинциалистката\" (1980 г.), \"Смъртта на Мерио Ричи\" (1983 г.), \"Гийом Т - Донесението на полицая\" (1992 г.), \"Последната песен\" (1995 г.), \"Тереза и Леон\" (2001 г.).\r\n1927 г. \r\nРоден е Боб Фос – американски театрален и филмов хореограф и режисьор. Рожденното му име е Робърт Луис Фос. Роден е в Чикаго. Син на актьор на водевили. Първата му официална хореографска постановка е на Бродуей през 1954 г.\r\n1907 г.\r\nРоден е сър Джеймс Едуард Мийд - британски икономист. Учи в университетите в Кеймбридж и Оксфорд. Преподавател е по икономика в Хертфорд колидж, Оксфорд, в периода 1930-1938 г., където с участието си в Кеймбриджкия кръг допринася за появата на макроикономиката на Кейнс. По-нататъшната му кариера е свързана с Обществото на народите (1940 - 1947 г.), след което е професор по търговия в “Ландън скул ъф економикс” от 1947 г. до 1957 г. и в Кеймбридж като професор по политическа икономия от 1957 г.до 1967 г. Почетен член е на Белгийското кралско дружество по политическа икономия, Американската икономическа асоциация и Американската асоциация за развитие на науката. Заедно с Олин получава Нобелова награда за икономика през 1977 г. за трудовете си по международна търговия. В многобройните си разработки засяга теорията за капитала, разпределението на богатството и политиката на доходите. От 1978 г. ръководи т. нар. Комисия на Мийд по структурата и реформата в прякото данъчно облагане.\r\n1889 г.\r\nРодена е Анна Андреевна Ахматова - руска поетеса. Учи в Киев и в Юридическия факултет на Киевския университет. От 1910 г. живее предимно в Санкт Петербург. Първата й стихосбирка \"Вечер\" излиза през 1912 г. След нея - \"Броеници\" (1914 г.) и др. След Октомврийската революция (1917 г.) настъпват трудни времена за поетесата. През 1921 г. органите за сигурност разстрелват без съд и присъда съпруга й (известния руски поет Николай Гумильов). През 20-те и 30-те години е преследвана от болшевишката власт. Синът й Л. Н. Гумильов прекарва дълго време в концлагер. През тези години се разширява политическият диапазон на Ахматова, в стиховете й се засилват интимните теми за родината, за призванието на поета. През Втората световна война пише патриотични стихове (\"Клетва\", \"Мъжество\"). Поезията на Ахматова се характеризира с класическа простота и ясен стил, конкретност, висок лиризъм и мелодичност. Превежда стихове от източно- и западноевропейски. поети. Книгите й са преведени на много езици. Умира на 5 март 1966 г. в Домодедово, край Москва.\r\n1763 г.\r\nРодена е Жозефина Боарне – френска императрица (1804-1809) и жена на Наполеон Бонапарт.\r\nРодена е на остров Мартиника, където е служил нейния баща.\r\nСлед смъртта на първия си съпруг виконт Александър Боарне, Жозефина се омъжва за безизвестния тогава генерал Бонапарт. Отначало равнодушна към него, Жозефина в последствие се привързва все повече и повече към Наполеон, въпреки неговите чести изневери, които и причиняват немалко страдания.\r\nПрез 1807 г. Наполеон вече и предлага развод, който тя с нежелание приема.\r\nСлед състоялия се на 16 декември 1809 г. година развод, запазвайки титлата императрица Жозефина се заселва в замъка Малмезон и започва да се занимава с градинарство. Все така привързана към Наполеон, следила живота му отблизо чрез писмата, които си пишели.\r\nРазболява се от пневмония и умира на 29 май 1814.На тази дата умират:\r\n1996 г.\r\nУмира гръцкият политик Андреас Папандреу (1919 - 1996). Роден е през 1919 г., син на Георгиос Папандреу. Основател и председател на Общогръцкото социалистическо движение (ПАСОК). Министър е на отбраната на Гърция от 1981 г., министър-председател (1981 - 1989 г., 1994 - 1996 г.).\r\n1959 г. \r\nУмира Борис Виан - френски писател, драматург, автор. Той е писател от следвоенното поколение. Твори в първите 15 години след Втората световна война, когато обществото изживява последните заблуди, наследени от ХIХ в. - вярата в универсалните научни модели, убедеността в глобалната цивилизаторска мисия на Запада, вярата в технологическия прогрес, който автоматически води до социално и нравствено усъвършенстване.\r\n1946 г.\r\nУмира Уилям Съри Харт - американски актьор и режисьор. Той е роден на 6 декември 1870 г. Дебютира в киното през 1914 г. с филма “Беглецът”. Участва предимно в уестърни, повечето от които поставя сам. Снима се до 1925 г. Филмография: “Сделката”, “Шерифът”, “Мълчаливият човек”, “Човекът и пустинята”.\r\n1905 г.\r\nУмира Полихроний Агапиевич Сирку - руски историк на славянска. литература, езиковед. Роден е на 30 юли 1855 г. Завършва Духовна семинария в Кишинев и славянска филология в Петербургския университет (1878 г.). От 1883 г.е доцент в Петербургския университет. Чете лекции по румънски език и литература, по старобългарски език и по история на руския език. Извършва няколко научни пътешествия в България, Сърбия, Черна гора и събира много документи и литературни паметници (1887 г., 1893-1894 г.). Член е на научни дружества. Научните интереси на Сирку са насочени към българската история, култура и книжнина и са посветени на духовния и културен живот през ХIV-ХVII в.: “Към историята на редактирането на книгите в България в ХIV век” (дв. т., 1890-1899 г.), “Очерци по история на литературните отношения между българи и сърби през ХIV-ХVII век” (1901 г.), “Монах Григорий. Житие на преподобния Ромил” (1900 г.). Ръкописната колекция на Сирку се съхранява в Санкт-Петербургската публична библиотека.\r\n1891 г.\r\nУмира Вилхелм Едуард Вебер – немски физик, работил в областта на електричеството и магнетизма. Той е роден на 24 октомври 1804 г. във Витенберг. Професор е в университетите в Хале, Гьотинген и Лайпциг. Разработва абсолютната система на електричните и магнитните единици. Теоретично доказва закона за взаимодействие на движещи се заряди. Един от авторите е на хипотезата за прекъсваемост на електрическия заряд и електрическия строеж на веществото. На неговото име е наречена единицата за магнитен поток.\r\n1852 г.\r\nУмира Карл Павлович Брюлов - руски художник. Той е роден на 23 декември 1799 г. в С. Петербург. В периода 1823-1835 г. работи в Италия, професор е в Петербургската художествената академия (1836 г.). Произведенията му се смятат за едни от най-големите постижения на руския реалистичен портрет. Сред по–известните му картини са: \"Последният ден на Помпей\" (1830-1833 г., Руския музей), \"Обсадата на Псков\" (1839-1943 г., Третяковска галерия), \"Автопортрет\" (1848 г., в колекциите на М. Ланчи, от 1851 г. в Третяковската галерия) и др.\r\n1795 г.\r\nУмира Алексей Петрович Антрепов - руски живописец. Роден е на 25 март 1716 г. Учи в Петербург (от 1732 г.) при А. М. Матвеев, а от 1739 г. - при И. Я. Вишняков. Участва в декоративното изписване на дворци в Петербург (1744-1750 г.) и околностите му, в Москва и на Андреевския събор в Киев (1752-1755 г.). Антрепов е един от първите руски портретисти. Сред най-известните му портрети са: \"Портрет на А. М. Измайлова\" (1759 г.), \"Атаманът Ф. И. Красношчок\" (1761 г.), \"Петър III\" (1762 г.), \"Портрет на А. В. Бутурлин\" (1763 г.) и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.23", "title": "Денят 23 юни  в световната история"}
{"url": "http://www.focus-news.net/news/2018/06/23/2537284/sofiya-vavezhda-se-vremenna-organizatsiya-na-dvizhenieto-za-zasnemane-na-kadri-ot-film.html", "text": "Въвежда се временна организация на движението за заснемане на кадри от филма „Сцени, отпаднали от живота на една актриса”. Това съобщиха от пресцентъра на Столична община. \r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- От 08.00 до 20.00 часа днес на ул. „Славянска” между ул. „Г. С. Раковски” и ул. 6-ти септември”. \r\n- От 08.00 до 20.00 часа на 25 юни 2018 г. и от 08.00 до 20.00 часа на 26 юни 2018 г. на бул. „Евлоги и Христо Георгиеви” между ул. „Върбица” и ул. „Анджело Ронкали”.", "date": "2018.06.23", "title": "София: Въвежда се временна организация на движението за заснемане на кадри от филм"}
{"url": "http://www.focus-news.net/news/2018/06/23/2537280/stara-zagora-mezhduuchilishtnoto-sastezanie-shemetna-nadprevara-shte-se-provede-za-shesta-poredna-godina.html", "text": "От 9.00 часа в парк „Пети октомври“ за шеста поредна година ще стартира междуучилищното състезание по градско ориентиране „Шеметна надпревара”. Това съобщиха от пресцентъра на Община Стара Загора. В него ще се включат общо 20 отбора, с участници от шест старозагорски училища и два сборни тима, единият от които на Младежки общински съвет. Мероприятието има за цел участниците да опознаят Стара Загора, да научат интересни исторически факти, и не на последно място - да се забавляват. Задачите, маршрутите и предизвикателствата са дело на ученическите съвети на ГПЧЕ „Ромен Ролан”, ППМГ „Гео Милев”, СУ „Максим Горки” и ПГСАГ „Лубор Байер”.  Проявата е част от Календара на детските и младежки дейности на отдел „Образование” на Община Стара Загора и Центъра за подкрепа за личностно развитие за 2018 година. Помощници и консултанти в организацията са педагогическите съветници и психолози от гореспоменатите училища. Партньори и спомоществуватели на събитието са Регионална здравна инспекция – Стара Загора, Културен център „Етносвят България”, „Зонта клуб” и  Граждански клуб „Липа”.", "date": "2018.06.23", "title": "Стара Загора: Междуучилищното състезание „Шеметна надпревара” ще се проведе за шеста поредна година"}
{"url": "http://www.focus-news.net/news/2018/06/23/2537264/anadolu-agency-hss-plashi-s-kray-na-koalitsiyata-s-angela-merkel.html", "text": "Германският ултра-консервативен вътрешен министър заплашва да сложи край на коалиционното правителство с християндемократите на канцлера Ангела Меркел сред назряващия спор за по-строги мерки за справяне с кризата с бежанците, предава Anadolu Agency.\r\nЛидерът на Християнсоциалния съюз (ХСС) и вътрешен министър Хорст Зеехофер каза пред местен ежедневник в петък, че няма да се отдръпне от спорния си \"генерален план за миграцията\", който предвижда връщането на повечето от търсещите убежище още на германската граница.\r\n\"Аз съм председател на ХСС, една от трите партии на коалиционното правителство и имам пълната подкрепа на моята партия. Ако Меркел е недоволна от работата на вътрешния министър, тогава трябва да сложи край на коалицията \", каза той пред вестник .\r\nЗеехофер по-рано даде на канцлера Меркел двуседмичен срок до края на този месец, за да приеме по-строги правила за миграцията и предоставяне на убежището в унисон с други държави-членки на ЕС.\r\nТой обеща да започне да изпълнява плана си от 1 юли и твърди, че като министър на вътрешните работи има право да прилага такива мерки, дори ако канцлерът им се противопостави.\r\nКанцлерът Меркел твърдо се противопоставя на плана на Зеехофер и каза, че такъв едностранен ход ще има \"ефект на доминото\", принуждавайки други държави-членки на ЕС да отблъснат бежанците и да увеличат още повече бремето на държавите-членки като Италия и Гърция. Юлиян Марков", "date": "2018.06.23", "title": "Anadolu Agency: ХСС плаши с край на коалицията с Ангела Меркел"}
{"url": "http://www.focus-news.net/news/2018/06/23/2537287/kyustendil-mezhdunaroden-sabor-mezhdu-balgariya-i-sarbiya-se-organizira-kray-mestnostta-slavcheto.html", "text": "Международен събор между България и Сърбия се организира край местността „Славчето”. Това съобщи за Радио „Фокус” – Кюстендил Радко Петрунов, кмет на Община Трекляно. Съборът ще бъде открит от 12.00 часа на българо-сръбската гранична бразда, с издигане на националните знамена на двете държави. Съборът се организира от общините Босилеград и Трекляно, в него ще участват фолклорни състави от Община Кюстендил, както и ансамбъл „Гоце Делчев”. От 1989 година съборът между близки и роднини от двете страни на границата се е провеждал всяка последна събота на месец юни, но след това традицията е допълнена и с предпоследната събота на месеца. Народното веселие ще бъде допълнено от богата фолклорна програма, пъстри сергии, пожелания за здраве и нови срещи между хората от двете страни на граничната бразда. Историята на международния роднински събор „Славчето” датира още от времето на османското робство, в местността е имало и православен храм, опожарен по време на робското време.\r\nВенцеслав ИЛЧЕВ", "date": "2018.06.23", "title": "Кюстендил: Международен събор между България и Сърбия се организира край местността „Славчето”"}
{"url": "http://www.focus-news.net/news/2018/06/23/2537285/yambol-obshtinata-e-domakin-na-turnir-po-kanadska-borba-za-hora-s-uvrezhdaniya.html", "text": "Ямбол ще бъде домакин на Интеграционния турнир по канадска борба за хора с увреждания „Воля за победа“ - 2018. Това съобщиха от пресцентъра на Общинска администрация Ямбол. Подобна надпревара се организира за единадесета поредна година от Българската федерация по Канадска борба. Състезанието е квалификация за определяне на националния ни отбор, който ще вземе участие в Световното първенство в Турция през октомври 2018 г.\r\nТурнирът в Ямбол се реализира с подкрепата на общината. В него ще вземат участие над 70 състезатели от цялата страна. Представителите на града-домакин са Панайот Чанков, Жулиен Колев и Огнян Огнянов.\r\nСъстезанието ще се проведе в района на бензиностанция OMV, с начален час 12.00.\r\nПрез март 2017 г., отново в Ямбол, бе проведено и 21-то Държавно първенство по канадска борба.", "date": "2018.06.23", "title": "Ямбол: Общината е домакин на турнир по канадска борба за хора с увреждания"}
{"url": "http://www.focus-news.net/news/2018/06/23/2537289/denyat-23-yuni-v-balgarskata-istoriya.html", "text": "На тази дата през 1989 г. се състои делово посещение на Тодор Живков в Москва, на което иска подкрепата на Михаил Горбачов за своята политика, но не я получава. През 1913 г. Сърбия обявява война на България. Сръбските власти арестуват и подлагат на мъчения 600 българи в Битоля и изгарят 6300 български книги от Прилепската училищна библиотека. През 1913 г. в Босилеград сръбска чета залавя и разстрелва щаба на 6-ти конен полк През 2014 г. е обявен Ден за национален траур в памет на жертвите след потопа във варненския кв. „Аспарухово”. На 23 юни са родени: Румен Йорданов Петков –политик; Лазар Иванов Добрич –цирков артист, педагог и режисьор. \r\nНа тази дата умират: Павел Христов Спасов - писател, драматург; Тачо Иванов Танев - драматичен артист, режисьор, преводач. \r\n2015 г.\r\nУправителят на БНБ Иван Искров подава оставка с дата 10 юли. \r\n2014 г. \r\nОбявен е Ден за национален траур в памет на жертвите след потопа във варненския кв. „Аспарухово”.\r\n1994 г.\r\nНа работно посещение в България пристига чешкият президент Вацлав Хавел.\r\n1993 г.\r\nПарламентът приема декларация за ненамеса във военните действия в Босна и Херцеговина. На 15 октомври 1991 г. е подписана декларацията за независимостта на Босна и Херцеговина. Това поставя началото на гражданска война между сърби, хървати и мюсюлмани. През 1992 г. войски на ООН навлизат в страната. Три години по- късно, през 1995 г., е подписано Дейтънското споразумение, с което официално се поставя край на четиригодишната гражданска война в Босна и Херцеговина. Според него Босна и Херцеговина се разделя на две части (ентитети) - Федерация Босна и Херцеговина и Република Сръбска. Във федерацията влизат териториите, населени предимно с бошняци (босненски мюсюлмани) и хървати, а републиката е населена предимно с босненски сърби.\r\n1989 г.\r\nСъстои се делово посещение на Тодор Живков в Москва, на което иска подкрепата на Михаил Горбачов за своята политика, но не я получава.\r\n1976 г.\r\nВ София се провежда 3-ти конгрес на Съюза на българските художници.\r\n1963 г.\r\nОткрит е Химкомбинатът в Стара Загора.\r\n1913 г.\r\nСърбия обявява война на България. Същия ден сръбските окупационни власти събират в двора на църквата “Св. Димитър” в Скопие 300 души български първенци и свещеници и след отказа им да подпишат документ, че са сърби, са зверски пребити и измъчвани. Някои от тях са насечени на парчета, а други са хвърлени във Вардар.\r\nПърви полски артилерийски полк води сражения със сърбите при Царица, Кървав камък и Панчев гроб, Македония.\r\nПърви конен полк води сражения със сръбската кавалерия при Букова глава, Македония.\r\nЧасти на Пета армия отхвърлят проникналите на българска територия сръбски войски в района на връх Голеш.\r\nСръбските власти арестуват и подлагат на мъчения 600 първи българи в Битоля.\r\nСръбските власти изгарят 6300 български книги от Прилепската училищна библиотека. По същото време са изгорени Галичката библиотека от 2000 български книги и Дебърската библиотека от 1300 книги.\r\nСръбските власти арестуват и подлагат на мъчения 350 граждани на Ресен и селяни от региона. Арестувани са всички първенци на града. Затворът се помещавал в избата на окръжното управление и през решетките на прозорците арестуваните можели да чуят как от балкона заместник-префектът Евто Бекрич държи реч пред една новосформирана банда от власи румънци и гърчеещи се жители. Бекрич заявява на тълпата: „В отсъствието на армията, вие сте упълномощени да действате. Тъй като България е обявила война, действайте както намерите за добре с всеки, който се нарича българин\".\r\n1913 г. \r\nВ хода на Междусъюзническата война на 23 юни гръцките военни части овладяват Дойран, на 26 юни - Кавала, на 28 юни - Сяр. Дни преди това е завладян и изгорен до основи Кукуш. След боевете от 9-11 юли гръцката армия минава Кресненското дефиле, но е отблъсната при Симитли (12-14 юли). На 6 юли гърците окупират Неврокоп, на 10 юли Банско и Разлог, на 12 юли - Ксанти и Дедеагач, а на 14 юли - Гюмюрджина.\r\n1913 г. \r\nВ Босилеград сръбска чета залавя и разстрелва щаба на 6-ти конен полк.\r\n1882 г.\r\nНазначен е служебен кабинет от руски генерали и консерватори начело с руския ген. Леонид Соболев. Леонид Николаевич Соболев е руски военен деец, историк, географ, генерал от пехотата. Роден е през 1844 г. Завършва Николаевската академия на Генералния щаб в Санкт Петербург. По време на Руско-турската освободителна война 1877–1878 г. служи в щаба на Дунавската армия. След Освобождението остава в България и завежда Канцеларията за гражданско управление на освободените зад Дунава земи, ръководена от Вл. А. Черкаски. След изтичане срока на Временното руско управление напуска България. По време на режима на пълномощията 1881–1883 г. отново идва в България по настояване на княз Александър I Батенберг. От 23 юни 1882 г. до 7 септември 1883 г. е министър-председател, едновременно с това до 4 април е и министър на вътрешните работи. Влиза в конфликт с княза и консерваторите и започва да търси сближаване с \"непримиримите либерали\" на П. Каравелов. Княз Александър I Батенберг отстранява от власт руските генерали с помощта на \"умерените либерали\" на Др. Цанков. Соболев издава \"Към най-новата история на България\". Леонид Соболев умира на 30 септември 1913 г.На тази дата са родени:\r\n1961 г.\r\nРоден е Румен Йорданов Петков – български политик. Учи в Математическата гимназия в Плевен. Висшето си образование завършва във факултет „Математика” в Пловдивския университет „Паисий Хилендарски”. Специализира в Икономическия институт в Свищов. Занимава се активно с политика от 1991 г. В периода 1995-1999 г. е кмет на Плевен. През 1999 г. става секретар по коалиционната политика на БСП. От 2001 г. е заместник-председател на Висшия съвет на партията. Румен Петков е председател на Националния предизборен център на левицата по време на три поредни кампании - за избор на президент, местни органи за самоуправление и парламент. Депутат е в XXXIX и XL Народно събрание. Понастоящем е министър на вътрешните работи.\r\n1895 г.\r\nВ Смилево е роден подпоручик Наум Гинов Чуранов, служил в 13-ти пехотен полк на Българската армия до 1920 г.\r\n1881 г. \r\nРоден е Лазар Иванов Добрич – български цирков артист, педагог и режисьор, лауреат на най-високото звание за цирково изкуство в света „сеньор на цирковото изкуство\".\r\n1840 г.\r\nВ Крушово е роден Стоян Везников. Четник в Ботевата чета (1876). По време на Руско-турската освободителна война (1877 - 1878) е главен помощник на М. А. Хитрово при формирането на българските чети.На тази дата умират:\r\n1884 г.\r\nУмира Димитър Михалев Наумов - български агроном, общественик. Роден е на 12 януари 1851 г. в Стара Загора. Известно време следва в Роберт колеж (Цариград), след което учи земеделие и агрономство в Табор (Чехия), Лайпциг и Хохенхайм (Германия), слуша лекции по земеделие в Австрия и Германия. След завръщането си в Стара Загора се отдава на работа в големия семеен чифлик, където въвежда нови методи в земеделието. Редактор е на първия следосвобожденски земеделски вестник в България - \"Земеделец\" (1883 г.-1885 г.). Народен представител е на Старозагорската колегия в Областното събрание на Източна Румелия. Инициатор е за откриване на Земеделското училище в Садово.\r\n1980 г.\r\nУмира Павел Христов Спасов - български писател, драматург. Той е роден на 17 ноември 1905 г. в Русе. Следва право, завършва държавната науки в Свободния университет в София (1931 г.). Като ученик издава литературно списание заедно с брат си. През 1922-1924 г. е председател на редакционния колектив на списание “Трезвеност”. От 1951 г. до 1974 г. е драматург на Държавният музикален театър в София. Дебютира в ученическото сп. “Юноша” (Русе) през 1919 г. Първият му сборник стихове “Репортажи” излиза през 1939 г. Други негови съчинения са: “Огледало” (стихове, 1943 г.), “Шлеповете пътуват” (роман, 1943 г.), “Господата от Запад” (разкази, 1950 г.), “Хлябът на хората” (роман, 1952 г.), “В началото на века” (роман, 1957 г.), “Любовни сигнали” (разкази, 1962 г.), “Числото 13 и други подобни” (есета, 1963 г.), “Какво от това, че се обичат младите?” (есета, 1964 г.), драматични творби и либрета - “Бунтовната песен” (1955 г.), “Имало едно време” (1957 г.), “Шумът на тишината” (1959 г.), “Мадам Сан Жен” (1960 г.), “Подкрепи и мен ръката” (1966 г.) и др. Превежда художествена литература от немски, френски, английски и чешки език; пише произведения за деца (“Белите коминочистачи”, 1955 г.; “Мацко при войводата”, 1956 г.; “Орелът”, 1960 г.).\r\n1962 г.\r\nУмира Тачо Иванов Танев - драматичен артист, режисьор, преводач. Той е роден на 13 октомври 1882 г., с. Малко Търново, Старозагорско. Учи в рисувалното училище в София (1898-1902 г.) и едновременно с това е статист в театър “Сълза и смях”. Артист е в Пловдивския театър в периода 1902-1905 г., където рисува и декори. В годините между 1906-1911 г. посещава летните школи на М. Райнхард. През 1912 г. е уредник на Пловдивския театър. Участник е във войните (1912-1913 г., 1915-1918 г.). След 1918 г. играе в Народния театър в София. Директор и режисьор е в много провинциални театри. Постановките му се характеризират с добра хармония на ансамбъла, ярко изразяване на конфликта, динамика на действието и силни актьорски изяви. Автор е на статии и публикации в периодичния печат. Превежда пиеси от немски и руски език По-известни творчески постижения като актьор: Хелмер (“Нора” на Х. Ибсен), Жадов (“Доходно място” на А. Н. Островски), Борислав (“Борислав” на Ив. Вазов), Робърт Чилтърн (“Идеалният мъж” на О. Уайлд); като режисьор: “Еснафи” и “Деца на слънцето” на М. Горки, “Процесът на Мери Дюган” и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.23", "title": "Денят  23 юни в българската история"}
{"url": "http://www.focus-news.net/news/2018/06/23/2537288/burgas-zapochvat-ezhednevni-peshehodni-obikolki-na-grada-s-gid-za-zapoznavane-na-turistite-s-mestnite-zabelezhitelnosti.html", "text": "Започват ежедневни пешеходни обиколки на града с гид за запознаване на туристите с местните забележителности. Това съобщиха от пресцентъра на Община Бургас. Обиколките на град Бургас са организирани от Burgas Free Tour и започват от днес. Всеки ден от 10.00 часа пред новия Туристически информационен център срещу Часовника гид ще събира група от желаещи да се включат и ще ги разведе из бургаските забележителности в централната част на града. Беседата е на английски език.\r\nПешеходният тур продължава около 1 час и 15 минути и преминава по следния маршрут:\r\n– Часовника;\r\n– Арката на Свети Николай Чудотворец;\r\n– Площад „Тройката“;\r\n– Паметник „Альоша“;\r\n– Площад „Св. св. Кирил и Методий“;\r\n– Етнографски музей;\r\n– Улица „Михаил Лермонтов“;\r\n– Арменска църква „Сурп Хач“;\r\n– Църква „Света Богородица“;\r\n– Синагогата – Галерия „Петко Задгорски“;\r\n– Улица „Алеко Богориди“;\r\n– Културен център „Морско Казино“.\r\nПредставителите на Burgas Free Tour развеждат гостите на град Бургас доброволно, без да получават възнаграждение. С предварителна заявка може да се организира и тур на български език.", "date": "2018.06.23", "title": "Бургас: Започват ежедневни пешеходни обиколки на града с гид за запознаване на туристите с местните забележителности"}
{"url": "http://www.focus-news.net/news/2018/06/23/2537276/blagoevgrad-prodalzhava-chetvartoto-izdanie-na-festivala-frankofoli.html", "text": "Ексцентричната Ройшин Мърфи, очарователната Ayo и нашумелият в Европа с хитовете си френски рапър Метр Гимс са водещите имена в програмата на четвъртото издание на фестивала \"Франкофоли\", който се провежда втори ден в Благоевград. Това съобщиха от пресцентъра на Община Благоевград. Останалите познати за публиката имена са младата френска звезда с български произход Венсан Винел, френските DJ Федер и DJ Aslove и най-успешната по света румънска млада изпълнителка Инна.\r\nИ тази година концертите в двата фестивални дни  се провеждат при вход свободен, на терена на Парк „Македония“, където миналата година се събраха над 30 000 фенове на фестивала от цялата страна. \r\nНай-успешната в Европа румънска попдива Инна /INNA/ (артистичен псевдоним на Елена Александра Апостолеану), ще подгрява втория ден на Франкофоли и пристига в традицията на участие на един балкански съвременен изпълнител на всяко издание на фестивала. Тя дебютира на музикалния пазар с хитовия си албум \"Hot\", който за кратко превзема всички музикални класации в страните от Източна Европа. Следващият й сингъл \"Love\" успява да покори върховете на поп - класациите в различни европейски държави. На церемонията на MTV Europe Music Awards 2009, Инна получава наградата за най-добър румънски артист.", "date": "2018.06.23", "title": "Благоевград: Продължава Четвъртото издание на фестивала \"Франкофоли\""}
{"url": "http://www.focus-news.net/news/2018/06/23/2537292/nimh-v-23-oblasti-na-stranata-e-v-sila-zhalt-kod-za-dazhd-i-vyatar.html", "text": "В 23 области на страната е в сила жълт код за дъжд и вятър. Това сочи справка на сайта на Националния институт по метеорология и хидрология (НИМХ) при БАН. Областите, за които важи жълтата степен на опасност са: Видин, Монтана, Враца, Плевен, Ловеч, Габрово, Велико Търново, Русе, Търговище, Разград, Силистра, Шумен, Добрич, Варна, Бургас, Сливен, Ямбол, Стара Загора, Пловдив, Пазарджик, Смолян, Хасково и Кърджали. \r\nОт НИМХ предупреждават, че ще духа силен запад-северозападен вятър със скорост 14-19 м/сек. Очаква се вечерта да отслабне. По морето поривите на вятъра ще достигнат до 15-20 м/сек. В областите, в които ще превали дъжд, през втората половина от нощта срещу събота се очаква да има интензивни валежи, придружени с гръмотевици. Възможни са и градушки. Очакват се количества на локални извалявания до 25.30 л/кв. м.", "date": "2018.06.23", "title": "НИМХ: В 23 области на страната е в сила жълт код за дъжд и вятър"}
{"url": "http://www.focus-news.net/news/2018/06/23/2537291/burgas-blagotvoritelen-kontsert-shte-se-provede-v-letniya-teatar.html", "text": "Благотворителен концерт „Да помогнем на Стоян да проходи“ ще се проведе  в Летния театър от 19.00 часа. Това съобщиха от Община Бургас. В него ще вземат участие Кичка Бодурова, Пейо Пантелеев, Маестро Стефан Диомов, Пени Ставрева, Георги Дюлгеров, Гергана Великова от Гласът на България, Стоян Петров, Иван Притъргов, Стефан Лалчев, Ажда Чаушева, Преслава Миносян, Вокално студио „Точно време“ с р-л Жени Лалчева, Танцова школа „Ди Енд Джи\", BS ROYALS, FORSITE CREW, Театрална школа „Детско царство“ с ръководител Атанасия Петрова и др.\r\nБлаготворителната инициатива е в подкрепа на 28–годишният Стоян Вълчанов, който е бивш спортист и спасител на плажа. Той се нуждае от спешна помощ, тъй като през 2013 година е претърпял тежък инцидент, който го оставя инвалид.\r\nБилети за концерта се продават на касата на Часовника до Община Бургас. Цената е 10 лв. Събраните средства от благотворителната инициатива ще бъдат използвани за закупуване на  вертикализатор (уред за позициониране на тялото в изправен стоеж), чиято стойност е 20 хил. лева.", "date": "2018.06.23", "title": "Бургас: Благотворителен концерт ще се проведе в Летния театър"}
{"url": "http://www.focus-news.net/news/2018/06/23/2537295/poslanikat-na-sasht-v-prishtina-koruptsiyata-e-dalboko-vkorenena-v-kosovo.html", "text": "Посланикът на САЩ в Прищина Грег Делауие е загрижен за политическото влияние върху съдилищата в Косово. Дипломатът направи тези коментари в хода на конференцията „Антикорупционна седмица“, която се провежда от неправителствени организации в столицата на най-новата балканска страна, пише базираното в Прищина албанско електронно издание Gazeta Express.\r\n„Загрижен съм във връзка с политическото влияние върху съдилищата. Надявам се, че тази коалиция ще направи необходимите усилия, за да постигне напредък във върховенството на закона. Борбата с корупцията е приоритет и ние ще дадем морална подкрепа за тези приятели, които споделят нашите позиции“, заяви Делауие в хода на своята реч. Той също призова косовските власти да продължат борбата с организираната престъпност и корупцията.\r\n„Корупцията е дълбоко вкоренена. Тя не може да бъде изкоренена за една нощ или дори една година. Прогресът е невъзможен без настойчивост. Работата по въпроса трябва да продължи. Има корупция в правосъдието, което пречи на инвестициите“, обясни американският дипломат.\r\nПревод и редакция:", "date": "2018.06.23", "title": "Посланикът на САЩ в Прищина: Корупцията е дълбоко вкоренена в Косово"}
{"url": "http://www.focus-news.net/news/2018/06/23/2537293/reuters-pentagona-otmeni-za-neopredeleno-vreme-savmestni-voenni-ucheniya-s-yuzhna-koreya.html", "text": "САЩ и Южна Корея са се разбрали да отменят за неопределено време съвместните военни учения, заявиха от американското Министерство на отбраната в събота, като коментираха, че това е резултат от проведената по-рано този месец среща между президента Доналд Тръмп и лидера на Северна Корея Ким Чен-ун, предава американската агенция Reuters.\r\n„В изпълнение на решенията от срещата на върха в Сингапур и в координация с нашия съюзник Южна Корея, министър Матис отмени за неопределено време някои учения“, заяви говорителят на Пентагона Дана Уайт.\r\n„Това включва спиране на ученията Freedom Guardian заедно с две учебни програми за обмен на морски пехотинци с Южна Корея, които трябваше да се проведат през следващите три месеца“, добави говорителят на американското военно ведомство.\r\nПо отношение на прекратяването на ученията от Министерството на отбраната на Южна Корея заявиха, че Сеул и Вашингтон „са решили да отменят ученията за неопределено време“.\r\nПревод и редакция:", "date": "2018.06.23", "title": "Reuters: Пентагона отмени за неопределено време съвместни военни учения с Южна Корея"}
{"url": "http://www.focus-news.net/news/2018/06/23/2537294/predsedatelyat-na-bsp-korneliya-ninova-izprati-pismo-do-12-evropeyski-lideri-po-povod-migrantskata-kriza-i-gi-prizova-da-se-izbegne-prevrashtaneto-na-balkanite-v-bezhanski-lager.html", "text": "\"България като външна граница на Съюза, има своите особени отговорности, както и специфични трудности и проблеми и това трябва да бъде осъзнато и отчетено от нашите партньори. Най – главната цел е да избегнем превръщането на нашата страна и на Балканите в огромен бежанския лагер, своеобразна буферна зона между зони на конфликт и Шенгенска Европа. Рисковете това да се случи са повече от реални\". Това написа лидерът на БСП Корнелия Нинова по повод мигрантската криза в писмо до 12 европейски лидери, сред които  лидерите на партии от Вишеградската четворка и премиерите на  Португалия - Антонио Коща, Испания – Педро Санчес, Гърция – Алексис Ципрас,Словакия – Петер Пелегрини, Швеция – Щефан Льовен, Малта – Джоузеф Мускат, Румъния – Виорика Дънчила, съобщиха от пресцентъра на Националния съвет на БСП. Тя изтъква, че бежанската криза е белязала политическия живот на ЕС през последните няколко години,  а липсата на координиран, адекватен и навременен общоевропейски отговор на мигрантската криза,  е показал, че текущата система за убежища не е в съответствие с актуалните предизвикателства.  Корнелия Нинова отбелязва, че бягащите от кървавия сирийски конфликт, съгласно международните норми, имат право да получат закрила. \"В същото време, значителна част от влизащите без разрешение чужди граждани не могат да бъдат определени като „бежанци“ и следва да бъдат разглеждани като незаконни мигранти, т.е.  връщани обратно в страните им по произход. Водени от интересите на България и на българския народ , ние настояваме за този подход”, пише председателят на БСП в писмото си. Нинова смята за  неприемливо и неработещо предложението на Германия- подписването на двустранни споразумения- финансова помощ в замяна на приемане и интеграция на мигранти. \r\n„Отбелязваме, че следва да бъдат разработени механизми, устойчиви на кризи и за превенция, като фокусът бъде поставен преди всичко върху основни области, като засилване на охраната и контрола на външните граници”, предлага Корнелия Нинова. Тя настоява за по – строг контрол на външните граници на държавите – членки на ЕС,  непрекъснат мониторинг по всички маршрути, в противодействие на незаконната миграция и нелегалния трафик на хора; по-нататъшно засилване и прилагане на интегрираното гранично управление и на обмена на информация в рамките на ЕС, между страните – членки и агенциите, както и с международните партньори. \r\n\"Бих искала да подчертая, че в контекста на днешните предизвикателства, Европа се променя и така трябва, иначе ще я загубим, ако продължаваме по същия начин. Европа трябва да бъде спасена и да продължи напред като единен, сигурен и здрав Съюз между силни държави”- завършва писмото си лидерът на БСП.", "date": "2018.06.23", "title": "Председателят на БСП Корнелия Нинова изпрати писмо до 12 европейски лидери по повод мигрантската криза и ги призова да се избегне превръщането на Балканите в  бежански лагер"}
{"url": "http://www.focus-news.net/news/2018/06/23/2537286/mateo-salvini-v-techenieto-na-edna-godina-shte-stane-yasno-shte-se-zapazi-li-edinna-evropa.html", "text": "Бъдещето на Европейския съюз е поставено на карта и ще се определи в течение на годината, заяви министърът на вътрешните работи и вицепремиер на Италия Матео Салвини в интервю пред немското списание Spiegel, предава РИА Новости.\r\n„В течение на една година ще стане ясно дали единна Европа ще продължи да съществува“, заяви Салвини.\r\nВътрешният министър на Италия отбеляза, че страната му повече не може да пуска мигранти. „Не можем да приемем нито един човек. Напротив, ние бихме искали да изпратим някъде няколко“, добави той.\r\nВ сряда Салвини обеща да представи „пътна карта“ за решаване на миграционните проблеми на ЕС по време на работна среща на Европейската комисия. Четирите основни точки ще бъдат укрепването на Европейската служба за контрол на границите Frontex, сключване на споразумения със северноафриканските страни за снижаване на миграционния натиск, създаване на система за прием на мигранти и ускоряване на процедурите за изгонване на нелегалните в страните от където произхождат.\r\nВ края на поминалата седмица властите в Италия и Малта затвориха своите пристанища за кораба „Водолей“, на чийто борд се намираха повече от 600 мигранти и той бе приет от Испания.\r\nСитуацията около Aquarius предизвика дипломатически скандал в отношенията между Рим и Париж. Представителят на управляващата партия във Франция „Напред, република!“ Габриел Атал определи позицията на Италия като „отвратителна“, а президентът Еманюел Макрон обвини Италия в „цинизъм и безотговорност“ чрез официален представител.\r\nВ отговор на френската критика, италианското правителство заяви, че няма никакво намерение да приема „лицемерни поучения от страни, които на тема миграция винаги са предпочитали да се обръщат на другата страна“.\r\nПо-късно премиерът на Италия Джузепе Конте и президентът на Франция Еманюел Макрон проведоха преговора, в хода на които успяха да изгладят различията.\r\nПревод и редакция:", "date": "2018.06.23", "title": "Матео Салвини: В течението на една година ще стане ясно ще се запази ли единна Европа"}
{"url": "http://www.focus-news.net/news/2018/06/23/2537296/blagoevgrad-s-fakelno-byagane-gradat-shte-otbelezhi-denya-na-balgarskiya-olimpiets.html", "text": "За поредна година Община Благоевград организира олимпийско бягане. Спортното събитие ще се проведе на Международен олимпийски ден и Деня на българския олимпиец. Стартът ще бъде даден в 09:30 часа, около езерото в парк „Бачиново“. Това съобщиха от пресцентъра на Община Благоевград. Събитието се организира съвместно с Олимпийски клуб Благоевград и Община Благоевград, със съдействието на Българския олимпийски комитет (БОК). \r\nПреди старта на факелното бягане ще бъде запален символично олимпийския огън от Мария Киркова, участник в три Зимни олимпийски игри – Ванкувър 2010 г, Сочи 2014  и Пьонгчанг 2018 и Иво Балабанов, участник в Младежките олимпийски игри в Нанджинг 2014 година. \r\nВ проявата ще се включат около 100 участници,  студенти от специалности „Физическо възпитание и спорт” и „Спорт“ в ЮЗУ „Неофит Рилски”, преподаватели, ученици и деца от спортните клубове в Благоевград.\r\nУчастниците в кроса ще получат тениски с олимпийския символ, осигурени от БОК и международен олимпийски сертификат, подписан от президента на Международния олимпийски комитет Томас Бах и председателя на Българския олимпийски комитет Стефка Костадинова.\r\nМеждународният олимпийски ден се чества от януари 1948 г. с Решение на Международния олимпийски комитет (МОК). През 1987 г МОК насърчава Националния олимпийски комитет да отбелязват Международният олимпийски ден с различни инициативи.", "date": "2018.06.23", "title": "Благоевград: С факелно бягане градът ще отбележи Деня на българския олимпиец"}
{"url": "http://www.focus-news.net/news/2018/06/23/2537283/blagoevgrad-obshtinata-e-podgotvila-bogata-sapatstvashta-programa-za-festivala-frankofoli.html", "text": "Много емоции, интересни забавления, базари, инсталации и игри е подготвила Община Благоевград в съпътстващата програма за “Francofolies. Благоевград” 2018. Всички избрани събития ще бъдат с вход свободен и достъпни жителите и гостите на областния център. Това съобщиха от пресцентъра на Общината. Гости от Пловдив пред МОЛ „Ларго“ от 10.30 часа  ще покажат пантонима, като каузата е благотворителна, а събраните средства ще отидат за Център за временно пребиваване на пострадали животни „Оскар и Лора“.\r\nОт 15.00 часа в Stage Bar посетители ще бъдат посрещани с Welcome drink. Ще бъдат предлагани френски напитки и ликьори с различни аромати и незабравими вкусове. Всеки франкофон ще може да опита разнообразие от предлаганите продукти. Всичко това ще се случва под съпровода на пианото на маестро Александър Кипров. Талантливият музикант ще радва посетителите с джаз импровизации по музиката на най- известните френски изпълнители, като Едит Пиав, Шарл Азнавур, Жо Дасен и други. \r\nОбщина Благоевград е подсигурила брошури, с описание на заведения, в които може да намерите френска кухня и традиционна българска такава. Във флаерите ще бъде описана и програмата за двата фестивални дни, с описани дни, часове и място на провеждане.\r\nКонцертите и през двете вечери започват от 18.00 часа, с DJ-сет в парк „Македония“.", "date": "2018.06.23", "title": "Благоевград: Общината е подготвила богата съпътстваща програма за фестивала „Франкофоли“"}
{"url": "http://www.focus-news.net/news/2018/06/23/2537297/aleksis-tsipras-gartsiya-si-vrashta-suvereniteta-sled-sdelkata-za-dalga.html", "text": "Гърция си връща суверенитета след решението на кредиторите да облекчат дълговете на страната, правейки изплащането на задълженията поносимо, заяви премиерът на страната Алексис Ципрас в петък вечерта, цитиран от гръцката информационна агенция АНА-МПА.\r\nВ хода на реч, дадена на помпозна церемония в зала Запейон, с която бе отбелязана сделката за дълга, министър-председателят заяви, че Гърция обръща нова страница и тръгва напред след осемгодишна криза.\r\n„Гърция отново се превръща в нормална страна. Тя си връща политическия и икономическия суверенитет. Гърция отново се изправя на крака“, заяви Ципрас.\r\nОбръщайки се към депутатите от двете партии, участващи в управляващата коалиция – СИРИЗА (Коалиция на радикалната левица) и АНЕЛ („Независимите гърци“) – премиерът си сложи червена вратовръзка, изпълнявайки обещанието си да си сложи такава само, когато сключи сделка за дълга с кредиторите на Гърция. Той си свали аксесоара в края на изказването си.\r\nСтраната няма да трябва да взема нови кредити, за да покрива дълговете си през следващите три години, обясни Ципрас, като подчерта, че Атина ще може да взима сама решенията за правене на данъчни отстъпки от 2019-а година.\r\n„Надзорът, предвиден съгласно правилата на Европейски съюз, няма нищо общо с механизмите на надзора на кредиторите, който преживяхме“, продължи гръцкият премиер. „Гърция ще носи отговорността за себе си и за бъдещето си“.\r\nЦипрас отново потвърди, че това правителство ще изпълни целия си четиригодишен мандат, който изтича през септември 2019-а година.\r\nПревод и редакция:", "date": "2018.06.23", "title": "Алексис Ципрас: Гърция си връща суверенитета след сделката за дълга"}
{"url": "http://www.focus-news.net/news/2018/06/23/2537298/pazardzhik-remontni-deynosti-se-izvarshvat-po-tretoklasniya-pat-mezhdu-selo-lesichovo-i-selo-dragor-ot-30-do-59-km.html", "text": "Спокойно е движението по главните пътища на област Пазарджик. Пътните настилки са мокри, съобщи за Радио „Фокус“ - Пазарджик дежурният в Областно пътно управление – Пазарджик. Ремонтни дейности се извършват по третокласния път между село Лесичово и село Драгор от 30 до 59 км. Движението се осъществява чрез поетапно затваряне на лява и дясна ленти за движение поради частични ремонтни дейности на асфалтовата настилка. Ограничение има на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.06.23", "title": "Пазарджик: Ремонтни дейности се извършват по третокласния път между село Лесичово и село Драгор от 30 до 59 км"}
{"url": "http://www.focus-news.net/news/2018/06/23/2537300/blagoevgrad-selo-delchevo-za-poredna-godina-shte-bade-domakin-na-traditsionniya-leten-festival-enyovdenski-taynstva.html", "text": "Живописното село Делчево за поредна година ще бъде домакин на традиционния летен фестивал „Еньовденски тайнства”, който тази година ще се проведе на 23 и 24 юни 2018 г.(събота и неделя).  Това съобщиха от пресцентъра на Община Гоце Делчев. Организатор на фестивала е Общината.\r\nПрограмата днес ще започне в 19.00 часа, когато малки и големи ще могат да се включат в приключенска разходка по пътеките около селото за бране билки и цветя. Младите момичета ще участват в ритуала „Мълчана вода” в местността „Вълчова тумба”.\r\nНеделният ден, когато ще отбележим Еньовден, ще започне в 05.00 часа с посрещане на слънцето и бране на билки в местността „Вълчова тумба”. След това ще ви очакваме в ателие „Изработване на еньовски венци”. И тази година Еньовата буля ще отправи своята благословия, а всички, които желаят ще могат да се проврат през Еньовския венец за здраве и късмет. На мегдана в Делчево ще има и още едно ателие – по грънчарство. Освен това, ще научите някои магически еньовски тайни за билките, ще се запознаете с интересни рецепти на вкусни ястия, приготвени от учениците от ПГ по МСС „Пейо Яворов“.\r\nСпециален гост на фестивала тази година ще бъде шеф Елена Петрелийска – финалист в „Мастър Шеф“ сезон 1, която ще приготви модерна кухня с традиционни билки и подправки.\r\nИ тази година на площада в китното село ще има благотворителен базар „Билки за лек и вкус“, където всеки ще може да си закупи билка, а със събраните средства ще се подпомогнат жени с онкологични заболявания от Гоце Делчев и региона.\r\nВ традиционната Еньовска фолклорна палитра, която ще започне на мегдана по обед, ще участват: мъжка фолклорна група „Войводите“, женска фолклорна група и танцова формация „Кръшно хорце“ към ансамбъл „Топлика“ при НЧ „Никола Йонков Вапцаров – 1927“ с. Мосомище; фолклорна група „Голешовски фантове“, а специалният участник тази година ще бъде фолклорният изпълнител Николай Славеев.\r\n„Нека се потопим заедно в магията на приказното село Делчево и открием летните тайнства на Еньовден!“, призовават от Община Гоце Делчев.", "date": "2018.06.23", "title": "Благоевград: Село Делчево за поредна година ще бъде домакин на традиционния летен фестивал „Еньовденски тайнства”"}
{"url": "http://www.focus-news.net/news/2018/06/23/2537299/plovdiv-povishena-e-opasnostta-ot-obrazuvaneto-na-svlachishta-po-patishtata-bachkovo-narechenski-bani-krichim-devin-i-yugovo-laki.html", "text": "Трафикът по основните направления в Пловдивска област се извършва без затруднения. Пътните настилки са предимно сухи, в планинските райони – на места мокри, но нормално проходими. Това съобщиха за Радио „Фокус“ – Пловдив от Областното пътно управление. Засилено автомобилно движение се наблюдава по пловдивския участък на АМ „Тракия“. Повишена опасност от образуването на свлачища има по направленията Бачково - Нареченски бани, Кричим - Девин и Югово - Лъки, както и в района на проходите Козница и Стражата. Водачите трябва да шофират с повишено внимание и съобразена скорост по посочените пътни участъци. До 15 юли движението по пътя Пловдив - Асеновград от изхода на град Пловдив до град Асеновград ще се извършва двупосочно в едното платно в посока Асеновград поради ремонтни дейности. Остава забранено движението за моторни превозни средства с височина на 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено е преминаването на тежкотоварни моторни превозни средства над 12 тона по пътя Поповица - Болярци, като причината е намален габарит на пътното платно на мост. Забранено е движението за МПС над 5 тона по пътя Плодовитово - Първомай - Асеновград в района на км 6 поради намален габарит на пътното платно на стоманен мост на река Марица. Обходният маршрут за водачите е по пътя Стара Загора - Поповица и път І-8 София - Пловдив - Свиленград.\r\nТрафикът на територията на град Пловдив също се осъществява нормално и без затруднения. Не се отчита струпване на автомобили по главните градски булеварди и по входно-изходните артерии. Пътните настилки на територията на града са сухи и нормално проходими. Днес ще се полага последен пласт асфалт на бул. „Шести септември“ в участъка от кръстовището с ул. „Владая“ до бул. „Цариградско шосе“. Двете платна на булеварда няма да бъдат затваряни едновременно, като в свободното ще се извършва двупосочно движение на пътните превозни средства. Пренасочва се само маршрутът на линия №26 от масовия вътрешноградски транспорт. Ограничението на движение ще бъде валидно и утре. Призовават се водачите да шофират с повишено внимание и съобразена скорост.\r\nТони МИХАЙЛОВ", "date": "2018.06.23", "title": "Пловдив: Повишена е опасността от образуването на свлачища по пътищата Бачково - Нареченски бани, Кричим - Девин и Югово - Лъки"}
{"url": "http://www.focus-news.net/news/2018/06/23/2537301/emagazin-makedoniya-izbra-li-vmro-dpmne-istinskiya-lider-nikoy-ne-haresva-hristiyan-mitskovski.html", "text": "Лавина от реакции от симпатизанти и членове на основната македонска опозиционна партия ВМРО-ДПМНЕ предизвика изявата на лидера на фракцията Християн Мицковски, че ВМРО-ДПМНЕ подкрепя протестите срещу промяна на конституционното име на Македония, но, че „битката“ ще се води в парламента, а не на улицата, предава македонският портал „еМагазин“.\r\nНай-честите коментари в социалните мрежи са, че Мицковски е много мек и че той не е правилният човек, който трябва да води партията, особено в такива ключови времена за страната, обясняват от портала.\r\nЧе Мицковски не е любимец на симпатизантите и членовете на ВМРО-ДПМНЕ показа и скорошна анкета на „Телма“ и МЦМС, според която той има много нисък рейтинг от 2,9%, дори по-малко от бившия лидер на партията Никола Груевски, който има 6,1% и президента Георги Иванов, който беше кандидат на ВМРО-ДПМНЕ, с рейтинг от 9,9%.\r\nСамата партия ВМРО-ДПМНЕ все пак продължава да има висок рейтинг – 20,6% (СДСМ (Социалдемократическия съюз на Македония) има 25,5%).\r\nМицковски не беше „симпатичен“ и на бивши и актуални висши функционери на ВМРО-ДПМНЕ, които открито се обявиха против неговото избиране на конгреса във Валандово, коментира „еМагазин“.\r\nГенералната забележка на обществеността пък е, че най-големият „грях“ на Мицковски е, че не се е разграничил и не е осъдил „криминалната“ работа на предходното правителство, което беше ръководено от ВМРО-ДПМНЕ и че е „копие“ на Никола Груевски.\r\nПревод и редакция:", "date": "2018.06.23", "title": "„еМагазин“ (Македония): Избра ли ВМРО-ДПМНЕ истинския лидер: Никой не харесва Християн Мицковски"}
{"url": "http://www.focus-news.net/news/2018/06/23/2537302/veliko-tarnovo-svlachishte-zatvori-ednata-lenta-v-uchastak-ot-patya-mezhdu-tvraditsa-i-elena.html", "text": "Свлачище затвори едната лента в участък от пътя между Твръдица и Елена. В отсечката от км 47+800 до км 48+000 има пропадане на пътното платно и текат ремонтни дейности, които трябва да приключат до 5 юли, съобщиха за Радио „Фокус“ – Велико Търново от Областно пътно управление. Водачите трябва да карат внимателно и със съобразена скорост. Условията за пътуване в областта са нормални за сезона. Времето е предимно ясно и без валежи. Настилките са мокри на места, а трафикът е спокоен. Допълнително въведени ограничения и нови затворени участъци няма. Отворен за движение на всички видове МПС е Проходът на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец - Средни колиби - Елена. Обходният  маршрут е през Дебелец - Велико Търново - Лясковски кантон - Миндя - Елена и обратно. Ограничено е движението на моторни превозни средства над 3.5 тона по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. Остава затворен поради свлачище  участък от път Царски извор – Драганово, обходният маршрут е през село Сушица.", "date": "2018.06.23", "title": "Велико Търново: Свлачище затвори едната лента в участък от пътя между Твръдица и Елена"}
{"url": "http://www.focus-news.net/news/2018/06/23/2537303/sport-klasiraneto-v-grupata-na-ispaniya-i-portugaliya-mozhe-da-se-opredeli-ot-zhaltite-kartoni-ili-zhrebiy.html", "text": "Преди изиграването на последните срещи в група „Б“ на Световното първенство по футбол в Русия, където са отборите на Португалия и Испания, ситуацията изглежда любопитна, тъй като те са с равни показатели. Ако паритета се запази и след третите срещи класирането  може да се определи от броя получени жълти картони, или победителят в групата да бъде определен чрез жребий. При равни показатели в директната среща и головата разлика може да се стигне до там първият отбор да бъде определен заради феърплея си – т.е. да е получил по-малко наказателни картони. В момента испанците са получили един жълт, а португалците два. Ако и тук има равенство, водачът ще бъде определен чрез жребий.", "date": "2018.06.23", "title": "Спорт: Класирането в групата на Испания и Португалия може да се определи от жълтите картони, или жребий"}
{"url": "http://www.focus-news.net/news/2018/06/23/2537290/blagoevgrad-mladezhki-modul-shte-sabere-mladi-frankofoni-v-grada.html", "text": "За поредна година Младежки модул ще събере млади франкофони в Благоевград. Модулът ще се проведе в зала „22 септември“, като официалното откриване ще бъде от 10.00 часа. Това съобщиха от пресцентъра на Община Благоевград. Младежкият модул се организира в  рамките на международния фестивал за съвременна франкофонска музика „Francofolies.Благоевград“, който се провежда за четвърта поредна година в Благоевград след дългогодишно прекъсване. \r\nПо време на Младежкия модул ще бъдат дискутирани три тези. Първата е „Да се задържи вниманието ни върху земните проблеми означава да се ограничи човешкият дух” - Стивън Хокинг, втората - „Някой може и да съществува без изкуство, но никой не може да е жив без него” – Оскар Уайлд и третата - „Човек познава себе си в борбата с препятствията” - Антоан дьо Сент-Екзюпери. Дискусията ще даде възможност за обсъждане и формулиране на общи аргументи и защита на отделните тези. Участниците в модула ще бъдат разделени на 3 отбора, като всеки отбор ще защитава определената тема. \r\nУчастие в тазгодишното издание ще вземат над 100 младежи, като ще има гости и от Гърция.  \r\nФорумът няма състезателен характер, а идеята е да се приобщят децата и да се създаде близка до тях дискусионна среда за споделяне на идеи и гледни точки.", "date": "2018.06.23", "title": "Благоевград: Младежки модул ще събере млади франкофони в града"}
{"url": "http://www.focus-news.net/news/2018/06/23/2537305/kardzhali-znepolskiyat-episkop-arseniy-shte-oglavi-praznichna-liturgiya-v-manastira-sv-yoan-predtecha-na-enyovden.html", "text": "С благословението на Негово Високопреосвещенство Пловдивския митрополит Николай, Преосвещеният Знеполски епископ Арсений ще оглави на Еньовден  архиерейска св. Литургия от 09:00 ч.в средновековния манастир „Св. Йоан Предтеча” – град Кърджали, предаде репортер на Агенция \"Фокус\".\r\nНикола ПЕТКОВ", "date": "2018.06.23", "title": "Кърджали: Знеполският епископ Арсений ще оглави празнична литургия в манастира \"Св. Йоан Предтеча\" на Еньовден"}
{"url": "http://www.focus-news.net/news/2018/06/23/2537306/blagoevgrad-normalno-se-izvarshva-preminavaneto-na-avtomobili-prez-granichen-punkt-kulata.html", "text": "Нормално се извършва преминаването през граничен пункт „Кулата“. Това съобщиха за Радио „Фокус“ – Пирин от Гранична полиция. Няма данни за образуването на задръствания или колони от леките и товарни автомобили. Без проблеми се осъществява и преминаването през граничен пункт „Илинден“, както и на пунктове между България и Македония, които се намират в Благоевградска област.\r\nЛивия НИНОВА", "date": "2018.06.23", "title": "Благоевград: Нормално се извършва преминаването на автомобили през граничен пункт „Кулата“"}
{"url": "http://www.focus-news.net/news/2018/06/23/2537453/ministar-valentin-radev-blagodarya-na-grazhdanite-za-signalite-i-na-vsichki-sluzhiteli-uchastvali-v-izdirvaneto-i-zadarzhaneto-na-izbyagaliya-zatvornik.html", "text": "Благодаря на гражданите за сигналите и на всички служители, участвали в издирването и задържането на избягалия затворник. Това каза министърът на вътрешните работи по време на брифинг във връзка със залавянето на избягалия затворник Борис Иванов, съобщиха от пресцентъра на МВР. „Целта на брифинга е да информираме хората, че един рецидивист е заловен и да бъдат спокойни. Така действа системата, така ще работим и занапред спрямо всички, които нарушават правилата. Само за два дни, около 52 часа ни бяха необходими за издирването. Благодаря на всички, които участваха в операцията – служители на полицията, жандармерията, СОБТ, действали по разпореждане на професионалното ръководство и приложили способи, които доведоха до ефект. Бяхме критикувани, че използвахме много сили, но те бяха необходими. Важно е за подчертая, че критиките, които чувахме демотивират състава, служителите са пресирани и под излишен натиск, когато работят усърдно. На практика, предприети и извършени са всички необходими действия, които невинаги може да бъдат оповестявани и обяснявани, но се вършат. Нека има критики, но по-внимателни, за да могат професионалистите да работят спокойно, заяви министърът на вътрешните работи на брифинга по повод задържането на издирвания беглец от затвора“, заяви министърът. \r\n„Операцията по издирването е в ход от момента на бягството. Вчера получихме по-конкретен сигнал, който конкретизира мястото, където е забелязан рецидивистът. Незабавно насочихме сили натам и бе организирана мащабна операция с целия ресурс на ОДМВР, СОБТ, Дирекция „Жандармерия“-ГД „Национална полиция“. Проверени бяха много места, в определен момент служебните кучета попаднаха на следа и колегите работиха цяла нощ. Сутринта получихме сигнал на тел. 112 от жител на Летница, че беглецът е забелязан в необитаема къща в града. Към мястото са насочени повече сили и случаят се е развил динамично - беглецът е осъществил отвличане на възрастна жена в опит да се застрахова срещу действията на служителите на МВР, използвано е огнестрелно оръжие за респектирането му и я е оставил. Продължил е бягството си и след бързи действия на СОБТ, е задържан. Няма пострадали. В резултат на  действията на  жандармеристите, е предотвратено отвличането на жената и евентуална заложническа криза. В момента, в който е осъзнал, че е разпознат, беглецът панически обмислил тактики за спасяване – вижда жената, която живее в края на населеното място, но тя успява да даде знак с жестове на районния инспектор, че е застрашена и той е реагирал много адекватно. Опитал отново да избяга и след бързи тактически действия на СОБТ, беглецът е задържан. СОБТ не се използва само за обезвреждане и в случая работата им допринесе издирваният да не извърши друго престъпление. Предстои анализ на конкретните му действия, но на първоначален етап, преценяваме, че не е имал предварителен цялостен план. Колегите си свършиха работата професионално“, заяви главният секретар на МВР главен комисар Младен Маринов. \r\nБлагодарение на доброто взаимодействие и координация с Дирекция „Жандармерия“ и ОДМВР бързо създадохме необходимата организация за тактически действия така, че да бъде пресечен пътят на беглеца за изтеглянето му от района и предотвратихме навлизането му по-нататък в населеното място, локализиран бе и задържан. Колегите не му оставиха шанс да окаже съпротива, поясни Георги Гайков, началник на СОБТ. \r\nЗа два дни полицията си свърши професионално работата, като имаме предвид, че издирваният е с четири постановени присъди, две от които две за грабеж и изнасилване. Веднага след бягството му е образувано е досъдебно производство, вероятно ще има обвинение и за опита за отвличане на възрастната жена, заяви окръжният прокурор на Ловеч Валентин Вълков.", "date": "2018.06.23", "title": "Министър Валентин Радев: Благодаря на гражданите за сигналите и на всички служители, участвали в издирването и задържането на избягалия затворник"}
{"url": "http://www.focus-news.net/news/2018/06/23/2537307/plovdiv-natsionalen-sabor-haydut-gencho-se-provezhda-v-grad-hisarya.html", "text": "Национален събор „Хайдут Генчо“ се провежда в град Хисаря. Това съобщиха за Радио „Фокус“ – Пловдив от сдружение „Хайдути“, които организират тридневното събитие в кв. „Момина баня“. Тази година съборът предлага на посетителите богата фолклорна програма от професионални изпълнители и гостуващи самодейни състави от цялата страна, както и възможност за разучаване на автентични хора от различни фолклорни области на България с гост-хореограф от съответния регион. Тридневната програма включва още възстановка „Хайдут Генчо“, конкурс за автентична носия, изложба на автентични носии от Хисаря „От стария скрин“,  изложба на автентични хайдушки оръжия и пътуваща фотоизложба „Добре дошли в България“. На третия ден от Български събор „Хайдут Генчо“ – 24 юни 2018 г., от 9.30 часа гостите ще могат да наблюдават „Тайнство по Еньовден“ – празник на слънцето, билките и тревите. Програмата на събитието включва още пехливански борби, улица на занаятите, урок по родолюбие, демонстрация на замесване и изпичане на хляб „Вкусотиите на баба“, фотоконкурс „Българската носия – магия, красота, духовно богатство“, също нестинари, кукерски групи и гайдари. Организаторите уведомяват, че за участие в Национален събор „Хайдут Генчо“ не се допускат хора без народна носия, което е задължително облекло.", "date": "2018.06.23", "title": "Пловдив: Национален събор „Хайдут Генчо“ се провежда в град Хисаря"}
{"url": "http://www.focus-news.net/news/2018/06/23/2537309/varna-velosipedist-e-s-opasnost-za-zhivota-sled-katastrofa-na-bul-vasil-levski.html", "text": "Велосипедист е с опасност за живота след катастрофа на бул. „Васил Левски“ във Варна. Това съобщиха за Радио „Фокус“ – Варна от сектор КАТ на \"Пътна полиция\". Инцидентът е станал вчера преди 19.00 часа в района на Стадион „Варна“. През изминалото денонощие на територията на Варна са станали 13 пътни произшествия. В една от катастрофите има още един пострадал човек. В останалите пътни инциденти са констатирани само материални щети.\r\nДиана СТОЕВА", "date": "2018.06.23", "title": "Варна: Велосипедист е с опасност за живота след катастрофа на бул. „Васил Левски“"}
{"url": "http://www.focus-news.net/news/2018/06/23/2537311/sliven-dvizhenieto-po-avtomagistrala-trakiya-v-rayona-na-selo-zagortsi-ot-km-232-do-km-233-v-posoka-burgas-se-osashtestvyava-samo-v-aktivnata-lenta-poradi-katastrofa.html", "text": "Движението по автомагистрала \"Тракия\" в района на село Загорци от км 232 до км 233 в посока Бургас се осъществява само в активната лента, поради пътнотранспортни произшествие. Това съобщиха от пресцентъра на Агенция \"Пътна инфраструктура\" (АПИ).", "date": "2018.06.23", "title": "Сливен: Движението по автомагистрала \"Тракия\" в района на село Загорци от км 232 до км 233 в посока Бургас се осъществява само в активната лента, поради катастрофа"}
{"url": "http://www.focus-news.net/news/2018/06/23/2537308/burgas-prodalzhava-izkarpvaneto-na-dupki-po-tretoklasnata-patna-mrezha-v-oblastta.html", "text": "С нормална интензивност се осъществява движението на моторни превозни средства в областта. Това каза за Радио „Фокус“ - Бургас дежурният в Областно пътно управление. Пътните настилки са сухи, видимостта е отлична. Спокоен е трафикът по автомагистрала „Тракия“, както и по първокласната пътна мрежа. Продължават кърпежите в редица третокласни участъци.\r\nСтроителни дейности налагат кръстовището на бул. „Демокрация“ с ул. „Богориди“ да бъде затворено за движението на моторни превозни средства до 30 юни. По отсечката в този период ще преминава само колите на обществения транспорт.\r\nОбщина Бургас призовава всички водачи на моторни превозни средства да спазват ограниченията за движение в посочения пътен участък.  Затворена за движение на автомобили е и улица „Поморие“ в отсечката между ул. „Велико Търново“ и ул. „Абоба“  поради извършването на строителни дейности по изграждане на захранващ топлопровод. Движението ще се извършва съгласно въведената временна организация, която ще продължи до 30 юни тази година.\r\nДвижението по централните улици се “Булаир”, “Христо Ботев”, “Цар Петър”, “Генерал Гурко” се осъществява нормално , както и по бул. „Стефан Стамболов“ в района на Новата поща. По-интензивно е движението в района на кръговото кръстовище “Трапезица” и пред Окръжна болница.\r\nДеница ДИМИТРОВА", "date": "2018.06.23", "title": "Бургас: Продължава изкърпването на дупки по третокласната пътна мрежа в областта"}
{"url": "http://www.focus-news.net/news/2018/06/23/2537312/blagoevgrad-intenziven-e-trafikat-po-avtomagistrala-struma-i-glaven-pat-e-79-v-posoka-gartsiya.html", "text": "Интензивен е трафикът по автомагистрала „Струма“ и главен път Е-79 в посока Гърция. Без проблеми се осъществява движението по второкласен път-19 Симитли – Гоце Делчев. Няма данни за образуването на задръствания или колони от автомобили. Това съобщиха за Радио „Фокус“ – Пирин от Областно пътно управление – Благоевград. Пътните настилки са мокри и хлъзгави, защото на много места превалява слаб дъжд. Няма регистрирани инциденти на пътя през изминалата нощ. Движението по път IІІ-108 автомагистрала „Струма“ – Петрич до км 13 трябва да се осъществява с повишено внимание поради монтиране на пътни знаци. В региона няма допълнително въведени ограничения за движението на леки и товарни автомобили.\r\nЛивия НИНОВА", "date": "2018.06.23", "title": "Благоевград: Интензивен е трафикът по автомагистрала „Струма“ и главен път Е-79 в посока Гърция"}
{"url": "http://www.focus-news.net/news/2018/06/23/2537310/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС). Температурите са ниски, по високите части са около 4 градуса, като духат умерени до силни ветрове.  На места превалява дъжд и преминава мъгла. Няма регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.06.23", "title": "ПСС: Лоши са условията за туризъм в планините"}
{"url": "http://www.focus-news.net/news/2018/06/23/2537315/tass-gubernatorat-na-okinava-poiska-sakrashtavane-na-voennoto-prisastvie-na-sasht-na-ostrova.html", "text": "Прекалената концентрация на военни бази на САЩ на остров Окинава е тежко бреме за местните жители и противоречи на текущата тенденция на разсейване на напрежението в Източна Азия, заяви в събота губернаторът на Окинава Такеши Онага, в изказване на траурна церемония в град Итоман, в южната част на острова, по случай 73-ата годишнина от приключването на кървавата битка между американските и японските войски там, която е и последното голямо наземно сражение на Втората световна война. Възпоминателните мероприятия бях предадени директно в ефира на телевизионния канал NHK, предава ТАСС.\r\n„На нашата префектура -  заяви на церемонията губернаторът – се падат само около 0,6% от територията на Япония. Но тук е концентрирана повече от 70% от площта на всички американски военни обекти в страната. Нашите жители страдат от постоянни инциденти и произшествия, свързани с въоръжените сили на САЩ“.\r\n„В последно време ситуацията в Източна Азия започна да се променя“, отбеляза Такеш Онага. „Имаше среща между лидерите на САЩ и Северна Корея, които се договориха да предприемат ходове към постигането на мир и разсейване на напрежението“. Във връзка с това губернаторът отново призова за преместване от острова на авиобазата на морската пехопта на САЩ Футема, която, както са се разбрали Токио и Вашингтон, трябва да бъде преместена от гъстонаселения район на острова в друга част на Окинава.\r\nПревод и редакция:", "date": "2018.06.23", "title": "ТАСС: Губернаторът на Окинава поиска съкращаване на военното присъствие на САЩ на острова"}
{"url": "http://www.focus-news.net/news/2018/06/23/2537317/pazardzhik-v-selo-banya-shte-se-provede-devetoto-izdanie-na-praznik-na-mineralnata-voda-zdraveto-i-dalgoletieto.html", "text": "В село Баня ще се проведе деветото издание на „Празник на минералната вода, здравето и дълголетието“, посветен на Еньовден – празник на билките, слънцето и водата. Това каза за Радио „Фокус“ – Пазарджик Радка Мутева, секретар на читалището в панагюрското село. Тя обясни, че целта на празника е да се популяризират минералните извори в селото и лечебните тайни, които те крият. „Официалното откриване на празника ще бъде на местността Манастирчето в 11.00 часа. Празникът ще продължи с постановката „Вълшебни извори“ – пресъздаване на легендата за извирането на лековитите минерални води и празнична програма „Знойно лято с цветя и билки“. Гостите на празника ще имат възможността да дегустират ястия от „Еньовската софра – билки и традиции от село Баня”, добави Мутева. Организатори на празника на минералната вода, здравето и дълголетието са Кметство село Баня и Народно читалище „Пробуда-1872“ - село Баня. Празникът е част от Годишната програма на Община Панагюрище за развитие на читалищната дейност за 2018 година и се реализира с финансовата подкрепа на Община Панагюрище.\r\nВаня НИКОЛОВА", "date": "2018.06.23", "title": "Пазарджик: В село Баня ще се проведе деветото издание на „Празник на минералната вода, здравето и дълголетието“"}
{"url": "http://www.focus-news.net/news/2018/06/23/2537318/varna-zasileni-politseyski-proverki-se-izvarshvat-na-vhoda-na-grada-v-rayona-na-avtomagistrala-hemus.html", "text": "Засилени полицейски проверки се извършват на входа на града в района на автомагистрала “Хемус\", предаде репортер на Радио „Фокус“ – Варна. Патрулите спират автомобилите и ги проверяват един по един. Полицейски екипи има и на пътния възел до летището. \r\nСпокоен е трафикът на територията на Варна. Предвид лошото време и очакваните валежи шофьорите трябва да бъдат внимателни и да карат със съобразена скорост. На места има паднали клони заради силния вятър. От Националния институт по метеорология и хидрология предупреждават за жълта степен на опасност за днешния ден – за дъжд, силен вятър, валежи, гръмотевици и градушки.\r\nДиана СТОЕВА", "date": "2018.06.23", "title": "Варна: Засилени полицейски проверки се извършват на входа на града в района на автомагистрала “Хемус“"}
{"url": "http://www.focus-news.net/news/2018/06/23/2537320/ministar-ekaterina-zaharieva-temata-za-migrantite-vinagi-shte-izskacha-kato-razdelitelna-liniya-v-es.html", "text": "Темата за мигрантите е във фокуса на всички Съвети и на европейските лидери от 2015 г. насам. Докато не я затворим и не направим дългосрочна политика, мисля, че тя ще бъде много разделяща. Дори не можем да говорим за някакви дебати за обединение, защото тя винаги ще изскача като разделителна линия. Това коментира в студиото на \"Денят започва\" по БНТ вицепремиерът и министър на външните работи Екатерина Захариева по повод извънредната среща в Брюксел по въпроса за мигрантския натиск.\r\nЗахариева обясни още, че на българската граница няма натиск, но това не означава, че и в Европа няма. По думите на вицепремиера, в момента най-големият натиск е през Либия към Италия. В африканската страна почти няма граничен контрол, а потокът към Европа е от незаконни мигранти. Нека правим разликата с бежанци, допълни външният министър.\r\n„Първото и най-важно е да проявим солидарност към мигрантите и да опазим външната граница на ЕС. Шенгенското пространство де факто не работи и то от няколко години. Нашата позиция е, че трябва да опазим външните си граници, а не да се ограждаме отвътре. Знаете, че \"Фронтекс\" беше създадена и заработи именно от тук, от България. Сега е необходимо увеличаване на капацитета и правомощията й, същото важи и за техническите ресурси“, коментира тя.\r\nВицепремиерът каза още, че ключов аспект в трайното решение на проблема с бежанците е предприемане на навременни мерки за общата политика, както и грижа за самите бежанци.\r\n„Най-големият бежански поток от Близкия Изток е в Турция, Ливан, Йордан. Споразумението между ЕС и Турция от 2016 г. доведе де факто до нулев натиск за България. То е с много ясни ангажименти към Турция и те са за тези два милиона бежанци, които са на територията на южната ни съседка. Да не пропускаме и факта, че ЕС подпомага и на Йордания и Ливан, отпускат се средства тези бежанци да стоят близо до съседните си страни“, обясни тя.\r\nВъншният министър изрази позиция, че всеки, който прекрачи границите на закона, трябва да бъде връщан обратно. Това не е нехуманна позиция, защото така ние спасяваме животи. Трафикантите, които търгуват с човешки животи, не се интересуват от мигранти, обясни Захариева.\r\nЕвропейските лидери трябва да знаят, че граница на ЕС не е равно на граница на сигурност в Европа и тази граница включва и балканските държави.\r\nВицепремиерът коментира и внесения вот на недоверие от опозицията. По думите й, в началото и края на европредседателството е използвана възможността да се иска вот на недоверие, но въпросът е да има сериозни основания за това. Вотът няма да мине, коалицията е стабилна, категорична е Екатерина Захариева.\r\nТя подчерта още, че отношенията ни с Македония са една от използваните теми за критика от страна на опозицията, но подписването на Споразумението със западната ни съседка миналата година работи и съгласуваните решения трябва да продължат да се спазват - нещо, което не се е случило с договора от 1999 г.\r\n„В Министерски съвет има различия, дебати и в крайна сметка успяваме да стигнем до точното решение. Мисля, че коалицията работи добре, нормално е да сме различни, това е нормалния демократичен процес“, каза още министърът.", "date": "2018.06.23", "title": "Министър Екатерина Захариева: Темата за мигрантите винаги ще изскача като разделителна линия в ЕС"}
{"url": "http://www.focus-news.net/news/2018/06/23/2537316/kyustendil-intenziven-e-trafikat-po-avtomagistrala-struma-glaven-pat-e-79-kakto-i-po-napravlenieto-sofiya-kyustendil.html", "text": "Интензивен е трафикът по автомагистрала „Струма”, главен път Е-79, както и по направлението София – Кюстендил. Това съобщиха за Радио „Фокус” – Кюстендил от Областно пътно управление – Кюстендил. Слаб е трафикът в посока от и за ГКПП „Гюешево”. Повишена е опасността от падащи камъни във високопланинските райони. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. По пътя Бобов дол – Жедна, в участък от един километър се усвояват нови площи, изгражда се ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. В участъци от пътя Смоличано – Пелатиково е ограничено движението на моторни превозни средства поради пропадане на пътното платно.\r\nЛивия НИНОВА", "date": "2018.06.23", "title": "Кюстендил: Интензивен е трафикът по автомагистрала „Струма”, главен път Е-79, както и по направлението София – Кюстендил"}
{"url": "http://www.focus-news.net/news/2018/06/23/2537319/blagoevgrad-vazmozhni-sa-povisheniya-v-nivata-na-rekite-v-oblastta-zaradi-ochakvani-valezhi.html", "text": "Очакват се повишения в нивата на реките в Западнобеломорският басейн заради валежи, сочи справка на сайта на Националният институт по метеорология и хидрология. В сутрешните часове днес по-значителни повишения на водните нива на реките има във водосборите на: река Конска, река Джерман, река Рилска, река Санданска Бистрица – притоци на река Струма. Днес и утре в следобедните часове в резултат на валежи ще има краткотрайни повишения на водните нива на реките в долното течение на река Места и във водосбора на река Доспат. На 25 юни речните нива в басейна ще останат без съществени изменения. В резултат на интензивни валежи са възможни поройни наводнения на 24 юни  – във водосбора на река Доспат и в притоците на река Места – река Канина и река Бистрица.", "date": "2018.06.23", "title": "Благоевград: Възможни са повишения в нивата на реките в областта заради очаквани валежи"}
{"url": "http://www.focus-news.net/news/2018/06/23/2537324/pazardzhik-politseyski-patrul-e-razpolozhen-na-izhoda-na-grada-v-rayona-na-zatvora.html", "text": "Интензивен е трафикът в пазарджишкия участък на автомагистрала „Тракия“ в посока Пловдив, предаде репортер на Радио „Фокус“ – Пазарджик. Пътните настилки са сухи. Полицейски патрул има на изхода на Пазарджик при затвора. Следи се за спазване ограниченията на скоростта.\r\nВаня НИКОЛОВА", "date": "2018.06.23", "title": "Пазарджик: Полицейски патрул е разположен на изхода на града в района на затвора"}
{"url": "http://www.focus-news.net/news/2018/06/23/2537321/pazardzhik-konstantiyskiyat-episkop-yakov-shte-oglavi-liturgiya-v-pazardzhishkiya-hram-uspenie-na-presveta-bogoroditsa-na-enyovden.html", "text": "В празничния за християните неделен  ден,  който на 24 юни е Рождество на св. Йоан Кръстител и Предтеча - Еньовден, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави  архиерейска света литургия в пазарджишкия храм \"Успение на Пресвета Богородица\", предаде репортер на Агенция \"Фокус\". Начало: 9.00 часа. \r\nНикола ПЕТКОВ", "date": "2018.06.23", "title": "Пазарджик: Константийският епископ Яков ще оглави литургия в пазарджишкия храм \"Успение на Пресвета Богородица\" на Еньовден"}
{"url": "http://www.focus-news.net/news/2018/06/23/2537322/plovdiv-zapochna-dvudnevniyat-festival-zhivotat-v-plovdiv-prez-srednovekovieto.html", "text": "В парк „Младежки хълм“ в града започна двудневният фестивал „Животът в Пловдив през Средновековието“. Това каза за Радио „Фокус“ – Пловдив д-р Кирил Ненов, историк и председател на Фондация „Българско историческо наследство“, която организира събитието. Програмата на фестивала е целодневна, като официалното откриване се състоя в 10.00 часа. В 10.30 часа  започна „Всекидневието на Балканите през Средновековието“ – сказка на доц. Димитър Димитров от ПУ „Паисий Хилендарски“. В 11.00 часа ще се проведе състезание по средновековна стрелба с лък, в 11.30 часа – „Писмени и археологически данни за средновековния град Пловдив“ – сказка на доц. Камен Станев от Кирило-Методиевски научен център към БАН. В 12.00 часа посетителите ще имат възможността да се включат в открит урок по средновековна европейска фехтовка, а от 14.00 до 16.00 да присъстват на прожекции на документални филми.\r\nВ 16.00 часа ще започне „Латинското Филипополско дукство във фолклорната памет на българите“ – сказка на д-р Калин Йорданов от СУ „Св. Климент Охридски“, а от 16.30 часа – средновековна театрална постановка „Кентърбърийски разкази“. От 17.00 до 19.00 часа ще се проведат състезания по средновековна стрелба с камък, по надбягване с чували, турнир със средновековно снаряжение и въоръжение, както и възстановка на средновековния празник на лятното слънцестоене – Еньовден. В 19.00 часа ще започнат концертите на гостуващи музикални групи.\r\nПрограмата на фестивала продължава и в неделя, когато в 10.00 часа ще започне средновековно куклено представление. В 10.30 часа посетителите ще се запознаят с българското изобразително изкуство през Средновековието, а в 11.00 със средновековните танци. В 11.30 ще се състои сказка „Средновековни боздугани от България“ на доц. Стоян Попов от ПУ „Паисий Хилендарски“, а в 12.00 часа – турнир със средновековно снаряжение и въоръжение. В 12.30 ще започне лекция „Култове на български светци през Средновековието“ на доц. Димо Чешмеджиев от ПУ „Паисий Хилендарски“, а в 13.00 часа – състезания по средновековно дърпане на въже. В 13.30 ще се състои представяне на средновековна европейска поезия в оригинал и в превод. В 14.00 отново ще има прожекции на документални филми, а в 16.00 посетителите ще се запознаят с „Медовината пред Средновековието – извори и технология на производство“. Програмата в неделя ще продължи със смешки на средновековен шут, средновековен робски пазар, състезание по средновековно хвърляне на копие и по средновековна борба. В 19.00 часа отново ще се състоят концерти на гостуващи групи, както и огнено шоу на кокили, с което ще приключи програмата на двудневния фестивал.\r\nФестивалът „Животът в Пловдив през Средновековието“ е организиран от фондация „Българско историческо наследство“, финансиран е от Община Пловдив и е официално заложен в Календара на културните събития за 2018 година.\r\nТони МИХАЙЛОВ", "date": "2018.06.23", "title": "Пловдив: Започна двудневният фестивал „Животът в Пловдив през Средновековието“"}
{"url": "http://www.focus-news.net/news/2018/06/23/2537323/gabrovo-etnografski-muzey-na-otkrito-etar-shte-se-provedat-bazari-za-bilki-i-za-traditsionni-balgarski-hrani.html", "text": "Два базара – за билки и традиционни български храни организират в Етъра. Те са съпътстващи на големия „Фестивал на фестивалите“, който започна в културната институция вчера. Продажбата на лечебни билки ще продължи през целия ден, а тази на традиционни храни ще се проведе от 11.00 до 13.00 часа. Това каза за Радио „Фокус“ – Велико Търново Георги Георгиев, уредник в Етнографски музей на открито „Етър“. Той отбеляза, че базара за ястия и продукти ще е съпътстван с дегустации. „В 12.30 часа ще има номинация на храните по категории, в която ще се включат и дискутантите от вчера. Очакваме десетина производители. Храните ще се оценяват в две категории „Вкусът на традицията“ и „Ястие с история“. Победителите ще получат сувенир, свързан с храната“, каза още уредникът. Той уточни, че има идея фестивалът да стане традиционно, ежегодно събитие. Двата базара ще се организират и утре, по случай Еньовден.\r\nЛуиза ТРАНЧЕВА", "date": "2018.06.23", "title": "Габрово: Етнографски музей на открито „Етър“ ще се проведат базари за билки и за традиционни български храни"}
{"url": "http://www.focus-news.net/news/2018/06/23/2537329/varna-chast-ot-kvartal-chayka-v-grada-i-selo-dobrogled-sa-s-narusheno-vodopodavane.html", "text": "Част от квартал „Чайка“ във Варна ще остане без водоподаванеднес. Това съобщават от водоснабдителното дружество, обслужващо областта. Водоподаването се очаква да бъде възстановено до около 17.00 часа. Вода няма да има и в село Доброглед до 16.00 часа.", "date": "2018.06.23", "title": "Варна: Част от квартал „Чайка“ в града и село Доброглед са с нарушено водоподаване"}
{"url": "http://www.focus-news.net/news/2018/06/23/2537327/dimitar-margaritov-kzp-naposledak-vse-po-chesto-poluchavame-signali-za-zabluzhdavashti-namaleniya-v-internet.html", "text": "В Комисията за защита на потребителите (КЗП) зачестяват сигналите от граждани, които не получават обещаните отстъпки при пазаруване през интернет, съобщи председателят Димитър Маргаритов по ТВ СКАТ, съобщиха от пресцентъра на КЗП. „Потребителите подават сигнал към нас, че са видели в електронен магазин цена на стока, поръчали са я, появил се е допълнителен прозорец за намаление, след което са потвърдили крайната цена. Впоследствие търговецът отрича да е имало такова намаление и стоката да е продавана на тази цена. Т.е. има опит за едно шиканиране”, каза Маргаритов. \r\nТой дава пример с анонсирана цена от 75 лв. за определен модел обувки. При разглеждане на артикула изскача прозорец, който показва, че точно в този момент има намаление и че цялата покупка ще струва заедно с доставката 58 лв. След направена и потвърдена поръчка търговецът иска 75 лв. и казва, че никога не е продавал тези обувки по-евтино. \r\nСпоред Маргаритов търговците понякога опитват да използват това, че невинаги има следа от кореспонденцията между търговеца и клиента в електронната платформа. „Хубавото е, че потребителите все по-често си пазят имейлите от предварителната комуникация и потвържденията на поръчките. Благодарение на това ние успяхме да решим тези случаи и да се произнесем за нелоялна практика, която санкционираме и забраняваме”, коментира той. Председателят на КЗП добави, че макар такива случаи да са по-чести напоследък, все още не са се превърнали в симптоматика. \r\nОнлайн ориентираните потребители най-вече се оплакват в КЗП, когато след упражнено право на отказ търговецът не им е върнал парите в 14-дневния срок. „В някои случаи, макар с известно основание, търговци не искат да признаят правото на отказ, защото твърдят, че стоката не просто е изпробвана, а е използвана”, добави Маргаритов. Именно поради това т.нар. Нова сделка за потребителите предвижда по-детайлни правила в този посока. \r\nВ търговската мрежа най-честите нарушения при кампаниите за намаления са липсата на достатъчно наличности от артикули в промоционални брошури. Проверки на КЗП са установявали, че при отпечатани и разпространени над 200 000 брошури за няколко квартала от намалението стоки има единични бройки. Понякога и не само при намаления и промоции се среща таксуване на по-висока от обявената цена. „Имали сме случаи, в които установяваме, че стоката е обявена с една цена на щендера, а на касовия апарат се маркира друга цена. Обикновено оправданията на търговците са, че е техническа грешка, че не е въведено във фискалната памет поради големия асортимент от стоки в обекта и т.н. Това не е извинително обстоятелство и ние винаги се произнасяме за нелоялна търговска практика”, заяви Маргаритов.", "date": "2018.06.23", "title": "Димитър Маргаритов, КЗП: Напоследък все по-често получаваме сигнали за заблуждаващи намаления в интернет"}
{"url": "http://www.focus-news.net/news/2018/06/23/2537314/blagoevgrad-vavedena-e-vremenna-organizatsiya-na-dvizhenieto-v-grada-za-provezhdaneto-na-sabitiya-ot-festivala-francofolies-blagoevgrad.html", "text": "Временна организация на движението е въведена в Благоевград в дните на фестивала „Francofolies. Благоевград“. Това каза за Радио „Фокус“ – Пирин Кирил Манов, главен специалист „Обществен ред и сигурност“ към Община Благоевград. Той обясни, че по заповед на кмета на Благоевград д-р Атанас Камбитов са предприети всички необходими мерки за безпроблемното осъществяване на движението в града. „Движението за всички моторни превозни средства и масовия градски транспорт ще бъде спряно в двете посоки по улица „Александър Стамболийски“ в участъка от кръстовището с булевард „Свети Димитър Солунски“ до кръговото кръстовище с улица „14 полк“ за периода до 06.00 часа на 24 юни 2018 г. Определен е обходен маршрут, като движението ще се извършва по бул. „Васил Левски“ и ул. „Джеймс Баучер“, каза още Манов. Движението е спряно за всички моторни превозни средства и масовия градски транспорт по западната пътна лента на улица „14 полк“  в посока от кръговото кръстовище с улица „Александър Стамболийски“ до кръговото кръстовище с улица „Свобода“ до 06.00 часа на 24 юни. Движението ще се осъществява по улица „Полковник Дрангов“, като се контролира от ОДМВР - Благоевград. „Автомобили ще могат да бъдат паркирани по ул. „Александър Стамболийски“ след кръстовището с кръгово движение, като входът ще бъде от страната на бул. „Джеймс Баучер“. Ще може да се паркира и по дясната лента за движение по „14 полк“, в посока ЗМКА, както и на паркинги в близост до парк „Македония“, добави Манов. Апелът е за безпрепятственото осъществяване на движението, жителите и гостите на Благоевград да бъдат внимателни и толерантни на пътя.\r\nЛивия НИНОВА", "date": "2018.06.23", "title": "Благоевград: Въведена е временна организация на движението в града за провеждането на събития от фестивала „Francofolies. Благоевград“"}
{"url": "http://www.focus-news.net/news/2018/06/23/2537328/prezidentat-na-moldova-igor-dodon-rezolyutsiyata-na-oon-za-pridnestrovieto-tseli-da-razvali-otnosheniyata-ni-s-rusiya.html", "text": "Приетата от Общото събрание на ООН резолюция за Приднестровието цели да развали руско-молдовските отношения, заяви в събота президентът на Молдова Игор Додон, цитиран от ТАСС.\r\n„Правителството на Молдова, контролирано от Демократическата партия, извърши поредния антируски демарш, инициирайки вчерашното гласуване в ООН. Управляващата коалиция използва международните платформи в опитите си да укрепи сериозно разклатените си вътрешнополитически позиции преди парламентарните избори, които ще се състоят само след няколко месеца“, написа Додон на своята страница във „Фейсбук“. Той изказа мнение, че „подобна пиар акция на Демократическата партия няма да има никакво практическо значение“.\r\n„Република Молдова трябва да укрепи своята държавност, да провежда премерена външна политика и да се опитва да получи международно признание на своя неутрален статут. Залог за силна молдовска държава трябва да стане решаването на приднестровския проблем и реинтеграцията на региона в страната. Приключване на миротворческата операция, която се провежда на територията на нашата страна в съответствие със споразумението от 1992 година и която е една от най-успешните, е възможно само, след като от двата бряга на Днестър стигнат до всеобхватно споразумение за пълното разрешаване на конфликта“, отбеляза държавният глава.\r\nПревод и редакция:", "date": "2018.06.23", "title": "Президентът на Молдова Игор Додон: Резолюцията на ООН за Приднестровието цели да развали отношенията ни с Русия"}
{"url": "http://www.focus-news.net/news/2018/06/23/2537330/pazardzhik-plovdivskiyat-mitropolit-nikolay-shte-oglavi-praznichna-liturgiya-za-enyovden-v-bratsigovo.html", "text": "На 24 юни, неделя, Православната църква чества  Рождението на св. Йоан Кръстител – Еньовден. По този повод във всички епархии на Българската православна църква се отслужва празнична св. Литургия. На празника  Негово Високопреосвещенство Пловдивският митрополит Николай ще оглави празнична архиерейска св. Литургия в храм “Св. Йоан Предтеча” – град Брацигово, предаде репортер на Агенция \"Фокус\". Начало: 9.00 часа \r\nНикола ПЕТКОВ", "date": "2018.06.23", "title": "Пазарджик: Пловдивският митрополит Николай ще оглави празнична литургия за Еньовден в Брацигово"}
{"url": "http://www.focus-news.net/news/2018/06/23/2537331/varna-zadrastvaniya-se-obrazuvat-po-vhodno-izhodnite-tochki-na-grada-prodalzhava-koseneto-v-razdelitelnata-ivitsa-po-magistrala-hemus-do-devnya.html", "text": "Сухи са пътните настилки на територията на Варненска област, предаде репортер на Радио „Фокус“ – Варна. Времето е предимно облачно, видимостта е добра. Движението по основните направления за София, Бургас и Добрич е натоварено. От Агенция „Пътна инфраструктура“ предупреждават, че и днес водачите трябва да се придвижват с повишено внимание по автомагистрала „Хемус” от км 407 край Повеляново до км 425 в посока Варна. В района продължава ръчното косене в средна разделителна ивица. От сутринта задръствания се образуват на входа на Варна откъм магистрала „Хемус“ заради продължаващите полицейски проверки. Колоната от чакащи леки и тежкотоварни автомобили започва от летището. Задръстване се е образувало и на Аспаруховия мост заради ремонтни дейности. Продължава да е в сила двупосочна организация на движение по магистрала „Черно море“ в участъка Варна – Бургас от км 2 до км 3. Напълно затворено е платното в посока Бургас поради ремонт на виадукт „Звездица”. Движението по автомагистрала „Хемус“ в участъка между Невша и Млада Гвардия от в посока Варна се осъществява двупосочно в платното към София поради ремонтни дейности на асфалтовата настилка. Движението в участъка между Ветрино и Неофит Рилски към Варна също се осъществява двупосочно в лявото платно към София. Затворен е пътен възел „Неофит Рилски“. Моторните превозни средства се пренасочват по път I-2 Русе – Варна. Слизането от AM “Хемус“ в посока селата Габърница и Неофит Рилски се осъществява на пътен възел „Ветрино“. Затворена за движение е и връзката при пътен възел „Неофит Рилски“ в посока Варна. Движението се пренасочва по път I-2 Русе – Варна, като качването на AM “Хемус“ се осъществява при Девня. \r\nПолицейски екипи следят за нарушители на пътя на отбивката на село Слънчево в посока към Варна, както и на входа на града на Крайезерния път след Казашко. Патрули следят за водачи, превишаващи скоростта на разклона за курорта Камчия, както и в района на село Звездица в посока Варна.\r\nДиана СТОЕВА", "date": "2018.06.23", "title": "Варна: Задръствания се образуват по входно-изходните точки на града, продължава косенето в разделителната ивица по магистрала „Хемус“ до Девня"}
{"url": "http://www.focus-news.net/news/2018/06/23/2537325/gen-chavdar-chervenkov-lipsata-na-edinna-solidarna-evropeyska-politika-po-problema-s-bezhantsite-krie-opasnosti.html", "text": "Липсата на единна, солидарна европейска политика по проблема с бежанците крие опасности. Това каза в предаването „Метроном“ на Радио „Фокус“ ген. Чавдар Червенков, бивш ръководител на Военното разузнаване и бивш вътрешен министър. Той припомни, че Вишеградската четворка е категорично против приемането на бежанци и въпросът продължава да не се решава, което се потвърждава от факта, че миналата година в Европа са влезли над 240 хиляди бежанци.\r\n“На топа на устата са България, Гърция, Италия, Малта, донякъде и Испания. Силно се надявахме, че по време на нашето председателство ще успеем да инициираме дебат за преразглеждане на клаузите на българския протокол, съгласно който бежанците се регистрират в първата страна, в която влязат, след това се считат за вечно нейни. Такъв дебат се води, но той не достигна до никъде“, каза ген. Чавдар Червенков.\r\nТой допълни, че в Германия и Австрия по неофициални данни има около 45 хиляди бежанци с първа регистрация в България, които във всеки момент могат да бъдат върнати у нас по силата на Дъблинското споразумение. Това би създало огромни проблеми за България, предупреди ген. Червенков и припомни, че издръжката на всеки един от бежанците е свързана с финансови ресурси. Ген. Червенков коментира, че засега Турция спазва споразумението с ЕС за бежанците, но е много важно какъв ще бъде изходът от утрешните президентски избори там.", "date": "2018.06.23", "title": "Ген. Чавдар Червенков: Липсата на единна, солидарна европейска политика по проблема с бежанците крие опасности"}
{"url": "http://www.focus-news.net/news/2018/06/23/2537332/vitseprezidentat-iliyana-yotova-lipsata-na-reformi-v-dablinskoto-sporazumenie-oznachava-mnogo-seriozna-opasnost-za-stranata-ni.html", "text": "Липсата на реформи в Дъблинското споразумение означава много сериозна опасност за страната ни. Това коментира вицепрезидентът Илияна Йотова в интервю за предаването „Събота 150“ по БНР. Вицепрезидентът Илияна Йотова изрази мнение, че на срещата за миграцията в Брюксел, за реформите в ЕС и приемствеността между Българското и Австрийското председателство ще се търси „тежък компромис“ между държавите-членки, които са много разделени по темата за общите политики за миграция и убежища. Ще бъде направен опит да се търси „още по-тежък консенсус“, каза тя и допълни, че е песимистично настроена, че на този етап може да бъде намерен. Вицепрезидентът не очаква съществена промяна в европейската политика към мигрантите.\r\n„Темата е много тежка. Тя вече излиза извън рамките на междудържавните отношения в рамките на ЕС. Тя заплашва управляващата коалиция в една от най-големите страни в рамките на ЕС – в Германия, които винаги са били еталон за стабилност и на общи политики по темата за миграцията – тук пропукването е много дълбоко. Това, което избраха някои от европейските лидери, включително и г-н Юнкер, е да направят тази тежка стъпка на два етапа. Аз гледа м на утрешната среща като на подготвителна среща. Нямам конкретна информация, но съдейки от косвени изказвания, от подготовката на някои държави, смятам, че утре ще бъде търсено съгласието на страните от външните граници на ЕС, каквато е България и Италия, в присъствието на Германия, Франция, на Австрия. Аз правя прогноза, че ще бъде търсено съгласие в посока на това на този етап да няма промяна в Дъблинското споразумение“, заяви Йотова.\r\nПо думите й липсата на реформи в Дъблин означава много сериозна опасност за нашата страна, както и за всяка външна граница на ЕС.\r\n„Ако остане сега действащите текстове по Дъблинското споразумение, отново пред нас и всяка гранична държава в ЕС възниква опасността да се превърне в един санитарен пояс, защото оставането на Дъблинското споразумение означава отговорност на всички държави на чиято територия за първи път стъпват мигранти и бежанци, означава възможност на други страни да връщат вече регистрирани бежанци и мигранти у нас“, допълни вицепрезидентът.\r\nТя допълни, че България трябва да защити своя интерес по отношение на мигрантската криза. „Тя трябва да бъде не просто участник в разговорите за укрепването на границите и създаването на стабилна гранична полиция, тя трябва да бъде едно от главните действащи лица в този разговор“, каза още Илияна Йотова.", "date": "2018.06.23", "title": "Вицепрезидентът Илияна Йотова: Липсата на реформи в Дъблинското споразумение означава много сериозна опасност за страната ни"}
{"url": "http://www.focus-news.net/news/2018/06/23/2537313/lovech-pod-politseyska-blokada-e-tseliyat-rayon-mezhdu-selata-aleksandrovo-drenov-i-devetaki-zaradi-izbyagaliya-zatvornik-boris-ivanov.html", "text": "Акцията по издирването на затворника, избягал преди два дни от мандра край Ловеч тече с пълна сила. В събота сутрин в операцията се включиха и служители на Специализирания отряд за борба с тероризма, съобщава Нова телевизия. Под полицейска блокада е целият район между ловешките села Александрово, Дренов и Деветаки.\r\nГлавният секретар на МВР Младен Маринов също е бил на място в късните часове в петък, за да даде инструкции за издирването.\r\nВластите вярват, че рецидивистът Борис Иванов ще бъде намерен до края на деня.\r\nТой избяга, докато беше на работа в млекопреработвателен цех. Излежава 13-годишна присъда за блудства и кражби.", "date": "2018.06.23", "title": "Ловеч: Под полицейска блокада е целият район между селата Александрово, Дренов и Деветаки заради избягалия затворник Борис Иванов"}
{"url": "http://www.focus-news.net/news/2018/06/23/2537335/nikos-kotsiyas-s-dogovora-se-zabranyavat-diskusiite-za-makedonsko-maltsinstvo-v-gartsiya.html", "text": "На официалният „Ютуб“ канал на Министерството на външните работи на Гърция е публикувано интервюто на Никос Коцияс, ръководителят на ведомството, пред гръцката телевизия „Антена“. В хода на предаването дипломатът каза, че партията на македонците в Гърция „Виножито“ е група приятели и добави, че с договора за промяна на името на Македония се забранява дискусията за съществуване на македонско малцинство в Гърция, предава скопското електронно издание „МКД“.\r\n„Договорът забранява това. В споразумението има член именно за това. В член 49 от Конституцията на Северна Македония се казва, че БЮРМ (Бивша югославска република Македония) се грижи за македонското малцинство извън нейната територия. Този член ще бъде променен по подобие на член 118 от Конституцията на Гърция, в който се казва, че Гърция защитава гърците, които живеят в странство. Има голяма разлика във формулировката. „Гърци, които живеят в странство“ и това, което се казва в член 49“, обясни Коцияс.\r\nПревод и редакция:", "date": "2018.06.23", "title": "Никос Коцияс: С договора се забраняват дискусиите за македонско малцинство в Гърция"}
{"url": "http://www.focus-news.net/news/2018/06/23/2537336/nimh-hladnoto-vreme-shte-prodalzhi-do-petak-sled-koeto-se-ochakva-temperaturite-da-se-doblizhat-do-normalnite-za-sezona.html", "text": "Хладното време ще продължи до петък, след което се очаква температурите да се доближат до нормалните за сезона. Това съобщи за Агенция „Фокус“ дежурният синоптик Христо Христов към Националния институт по метеорология и хидрология (НИМХ) към Българската академия на науките (БАН). „В по-голямата част в страната вече се усети захлаждане. Тази нощ  вятърът би трябвало да отслабне чувствително. В много райони дори ще стихне. През утрешния ден времето ще е почти тихо и ще има слънце. През деня ще се появят и облаци“, каза той. По думите му при липсата на вятър, усещането ще е за малко по-топло време и максималните температури ще са с няколко градуса по-високи от днешните. Христов поясни, че във вторник, сряда и четвъртък температурите отново ще се понижат. „Тогава се очакват и значителни валежи“, допълни синоптикът. По думите му в края на следващата седмица температурите ще се доближат до нормалните за сезона. \r\nДеница КИТАНОВА", "date": "2018.06.23", "title": "НИМХ: Хладното време ще продължи до петък, след което се очаква температурите да се доближат до нормалните за сезона"}
{"url": "http://www.focus-news.net/news/2018/06/23/2537333/sdsm-dogovorat-obezpechava-badeshteto-i-shte-bade-potvarden-ot-grazhdanite-na-referenduma.html", "text": "Социалдемократическият съюз на Македония (СДСМ) пусна съобщение до пресата по повод договора за името с Гърция и критиките, които отправя срещу него основната опозиционна партия в страната ВМРО-ДПМНЕ. Скопското електронно издание „А1 On” публикува цялото изявление на управляващата партия без редакторска намеса.\r\n„ВМРО-ДПМНЕ ежедневно показва, че е в тотално объркване. Всичките им действия са основани на лицемерни нападки без аргументи, лъжливи информации и противоречащи си позиции, които се сменят при всяка обществена проява.\r\nДо вчера ВМРО-ДПМНЕ и техния председател Християн Мицковски говориха, че идентичността е неотменимо право, а днес казват, че с Договора се променя и идентичността. Те само показват в какво объркване се намират ВМРО-ДПМНЕ и техният председател Християн Мицовски.\r\nПостигнатият договор с Гърция, е пределно ясен като официален документ: Македонец, македонка, македонски език, македонско, македонска са официално усвоени термини и никой повече не може да ги отрича или оспорва. С това идентичността се укрепва и се гарантира веднъж завинаги.\r\nОчевидно е, че ВМРО-ДПМНЕ не може да приеме, че след 25 години спор, от които 11 бяха изцяло загубени за Македония, сега сме само на дни от получаването на дата за започване на преговори с ЕС и на седмици от получаване на покана за пълноправно членство в НАТО.\r\nПостигнатият договор укрепва идентичността и отваря евроатлантическите перспективи на Македония и е в съответствие с най-важните национални и държавни интереси. Това ще го потвърдят гражданите на референдума, на който ще кажат ДА за македонското бъдеще“, се казва в реакцията на СДСМ на пресконференцията на Димче Аросвски от ВМРО-ДПМНЕ.\r\nПревод и редакция:", "date": "2018.06.23", "title": "СДСМ: Договорът обезпечава бъдещето и ще бъде потвърден от гражданите на референдума"}
{"url": "http://www.focus-news.net/news/2018/06/23/2537337/dobrich-kmetat-na-obshtina-kavarna-nina-stavreva-ofitsialno-postavi-nachaloto-na-darzhavnoto-parvenstvo-po-plazhen-handbal.html", "text": "Кметът на Община Каварна Нина Ставрева официално постави началото на Държавното първенство по плажен хандбал. Това съобщиха за Радио „Фокус“ – Варна от Община Каварна. Георги Минков е почетен гост на Държавното първенство. Той е първият треньор организирал плажен хандбал с български и чужди отбори през 1990 г. в Каварна и е основател на женски хандбален отбор. Над 200 участници от 25 отбора от страната ще се включат в първенството.", "date": "2018.06.23", "title": "Добрич: Кметът на Община Каварна Нина Ставрева официално постави началото на Държавното първенство по плажен хандбал"}
{"url": "http://www.focus-news.net/news/2018/06/23/2537334/gen-chavdar-chervenkov-razlikata-vav-finansiraneto-na-sektor-sigurnost-u-nas-i-v-edna-srednoevropeyska-strana-e-mezhdu-4-i-6-pati.html", "text": "Разликата във финансирането на сектор „Сигурност“ у нас и в една средноевропейска страна е между 4 и 6 пъти. Това каза за предаването „Метроном“ на Радио „Фокус“ ген. Чавдар Червенков, бивш ръководител на Военното разузнаване и бивш вътрешен министър, по повод темата за сигурността и модернизацията на Българската армия. По думите му сигурността има цена и тя е една и съща и в София, и в Брюксел, и в Копенхаген. „Необходимо е да се формулира видът на заплахата, за да е ясно каква сила да ѝ се противопостави\", добави ген. Червенков. По думите му в противен случай ще харчим пари без да има осезаем резултат. \r\n„Специалистите в армията казват, че всеки похарчен лев трябва да създава способности. Това е точно така, но аз задавам въпроса: Какви точно способности? Какво трябва да дадеш на своята армия и тя каква работа трябва да извърши? Хубаво е да имаш хубави самолети, бронетранспортьори и танкове, да направиш хубав парад с лъскава техника, но за какво точно ще ти служат? Само за парад ли? Трябва да знаем точно какво искаме да постигнем”, каза още генерал Чавдар Червенков. Той добави, че няколко нови самолета няма да решат проблема с некоплекта в Българската армия. Според него преди всичко трябва да се повиши възнаграждението в системата, за да се привлекат кадри.", "date": "2018.06.23", "title": "Ген. Чавдар Червенков: Разликата във финансирането на сектор „Сигурност“ у нас и в една средноевропейска страна е между 4 и 6 пъти"}
{"url": "http://www.focus-news.net/news/2018/06/23/2537338/plovdiv-sedmitsa-na-traditsionnite-zanayati-shte-se-provede-v-etnografskiya-muzey-v-grada.html", "text": "Седмица на традиционните занаяти ще се проведе в Етнографския музей в Пловдив от 26 до 30 юни. Това каза за Радио „Фокус“ – Пловдив директорът на музея доц. д-р Ангел Янков. По думите му за 12-та поредна година в последната седмица на юни в двора на музея ще се съберат майстори от цялата страна, които ще демонстрират своя занаят, ще показват уменията си и ще докажат, че традициите са живи. „Ще бъдат представени предимно занаяти още от времето на средновековна България. Посетителите ще имат възможност да видят как навремето е работила пловдивската чаршия, макар че в момента майсторите не са само от Пловдив. Идват и от други населени места, като така събитието придобива още по-широк и представителен характер. Очакваме около 30 - 40 майстора, които в рамките на една седмица в двора на музея ще покажат своя майсторлък и ще запознаят посетителите с тънкостите на отделните занаяти. Организирали сме и специални детски работилници, за да може да събудим и интереса на най-малките към традиционните български занаяти“, каза доц. д-р Ангел Янков. Той посочи, че по време на събитието ще бъдат застъпени занаяти като дърводелство, дървостругарство, кошничарство, свещарство, кожарство, ножарство, медникарство, тъкачество, плъсти, грънчарство, гравьорство и бижутерство.\r\nСедмицата на традиционните занаяти ще премине под мотото „Приемственост“. Както всяка година, гостите и туристите в музея ще присъстват на занаятчийски демонстрации и ще могат да се включат в правенето на собствено изделие. „Атмосферата в музея по време на Седмицата на традиционните занаяти е приятелска, дружелюбна, шумна и весела. Самите майстори стават по-близки помежду си, печелят много приятели, популяризират се изконните български занаяти“, коментира директорът на Регионален етнографски музей – Пловдив, като добави, че вратите на музея са отворени за посетители от 9.00 до 18.00 часа.\r\nТони МИХАЙЛОВ", "date": "2018.06.23", "title": "Пловдив: Седмица на традиционните занаяти ще се проведе в Етнографския музей в града"}
{"url": "http://www.focus-news.net/news/2018/06/23/2537339/sliven-vazstanoveno-e-dvizhenieto-po-avtomagistrala-trakiya-v-rayona-na-selo-zagortsi-ot-km-232-do-km-233-v-posoka-burgas.html", "text": "Възстановено е движението по автомагистрала \"Тракия\" в района на село Загорци от км 232 до км 233 в посока Бургас. Това съобщиха от пресцентъра на Агенция \"Пътна инфраструктура\".", "date": "2018.06.23", "title": "Сливен: Възстановено е движението по автомагистрала \"Тракия\" в района на село Загорци от км 232 до км 233 в посока Бургас"}
{"url": "http://www.focus-news.net/news/2018/06/23/2537326/daily-sabah-praznichnite-predizborni-kampanii-zavarshiha-i-turskiya-narod-otiva-da-glasuva.html", "text": "Турския народ ще определи бъдещето на страната си на 24 юни, когато в страната ще се проведат едновременно президентски и парламентарни избори. Вотът слага край на предизборните кампании, които създадоха жизнена атмосфера в цялата страна за повече от два месеца, пише турското електронно издание Daily Sabah в материал, представен без редакторска намеса.\r\nВеднага щом предсрочните избори бяха назначени през април, турските политически партии започнаха предизборните си кампании. Независимо от ограниченото време преди изборния ден и факта, че той съвпада със свещения месец Рамадан, политиците успяха да излязат с динамични графици, които им позволиха да достигнат до възможно най-много хора.\r\nМитингите бяха основната част от предизборните кампании, но същевременно конвои от изборни автобуси постоянно озвучаваха с партийни химни, а по улиците на градовете се вееха знамена и бяха разлепени множество плакати. В страната има регистрирани 56 322 632 избиратели, които трябва да гласуват в 180 065 изборни секции. Изборният ден започва в 9 сутринта и завършва в 5 следобед.\r\nГласоподавателите ще могат да пуснат бюлетините си като представят лични карти или друг официален идентификационен документ. Влизането в изборните секции с фотоапарати, камери и мобилни телефони е забранено. Избирателите ще пускат по две отделни бюлетини в един общ плик – една за президентските и една за парламентарните избори.\r\nСлед края на изборния ден, първо ще бъдат преброени бюлетините за президентския вот. За първи път, официални лица ще събират бюлетините от домовете на хора, които имат проблеми с придвижването заради старост, здравословни проблеми или инвалидност. В момента има 17 хиляди такива избиратели.\r\nТрадиционно, турските политици организират митинги из цялата страна и посещават провинциите, за да говорят пред хората за час или два. Тази тенденция бе продължена, но имаше и някои промени заради краткото времетраене на предизборната кампания и Рамадан-а. Благодарение на някои промени, първоначалните предвиждания за по-малък брой присъстващи на демонстрациите в сравнение с предишни години не се оправдаха, особено в партийните крепости.\r\nВ добавка към класическите, старомодни митинги, политиците проведоха и редица по-малки срещи с хората под формата на ифтари и сухури (съответно вечеря след залез и закуска преди изгрев по време на Рамадана). На 9 юни се проведе и среднощен митинг на кандидата на Републиканската народна партия Мухарем Инче, на който присъстваха десетки хиляди, които или чакаха сухура, или традиционните си забавления в тази вечер на истанбулския булевард Багдат. Президентът Реджеп Таийп Ердоган също организира много срещи по време на ифтара особено в провинциите.\r\nДруг интересен момент от предизборната кампания беше организирането на няколко митинга в различни градове в един и същи ден, като в някои случаи те бяха провеждани в по три различни провинции, което не се случваше в предходните кампании. Например, на 11 юни Ердоган беше в провинциите Коджаели, Нигде и Бурса. Започвайки предизборната си кампания от крепостта на основната опозиционна Републиканска народна партия (РНП) Измир на 28 април, Ердоган посети около 50 провинции и още 20 отделни района до края на мероприятията преди изборния ден.\r\nКандидатът на РНП Мухарем Инче също имаше много интензивен предизборен график. В един случай той проведе пет отделни митинга, включително едно събитие по време на ифтара, в пет отделни района на Истанбул на 10 юни. Кандидатът за президент от „Добрата партия“ (ДП) Мерал Аксенер също внесе своя принос за доброто настроение по време на кампанията, като базира своите митинги на, както тя го нарече, „революцията на тензуха“, като събра тензуси от всички провинции, които посети и твърдеше, че те демонстрират непоквареност. Тензуха е традиционен шал на анатолийските жени.\r\nВ президентската кампания се включиха шестима кандидати: Реджеп Таийп Ердоган от „Народния съюз“, в който се включиха управляващата „Партия на справедливостта и развитието“ и „Партията на националистическото движение“ (ПНД); Мухарем Инче от РНП; Селахатин Демирташ от про-кюрдската „Народна демократична партия“ (НДП); Мерал Аксенер от ДП; Темел карамолаоглу от „Партията на щастието“ (ПЩ) и Догу Перинчек от „Патриотичната партия“ (ПП).Младежта ще има голямо влияние върху изхода от гласуването\r\nНовите видове предизборни срещи създадоха и нови възможности за достигане до различни сегменти от обществото и конкретно младежта, която представлява голяма част от избирателната база. В страната има повече от 10 милиона гласоподаватели на възраст между 18 и 25 години. Ердоган, например, се присъедини към младежите в студентско общежитие в столицата Анкара за сухур, след като получи покана чрез „Туитър“ на 1 юни. В отговор на поканата, държавният глава заяви, че ще „дойде ако чаят е готов“.\r\nРазвълнувани от срещата с президента, студентите приветстваха Ердоган и имаха възможността да си поговорят с него и да си направят общи селфита с държавния глава. Инче също успя да достигне до много младежи, благодарение на добрата си работа със социалните мрежи. Вместо срещи за ифтар или сухур, той се съсредоточи върху използването на възможностите конкретно на „Туитър“ като предизборен инструмент. Неговите „туитове“ бяха фокусирани върху образованието и той изпрати множество пожелания към студентите и учениците да изкарат успешно изпитите си.\r\nПонякога Инче отиваше и по-далеч и дори директно наричаше младите хора в страната „мои деца, мои ученици“, визирайки миналото си като учител по физика. Друга новост в кампанията на кандидата на РНП беше карането на колело, което му бе подарено по време на реч в град Самсун.\r\nНа президентските предизборни митинги се събираха далеч повече хора, отколкото на тези за парламентарните и може би причината за това е, че турците ще гласуват за първи път в историята за държавен глава и това, че страната преминава към президентска форма на управление, както реши народа на референдума, проведен на 16 април 2017 година.\r\nВъпреки относително слабия интерес, някои партии и най-вече ПСР, продължи да провежда демонстрации, водени от премиера Бинали Йълдъръм, из цялата страна, демонстрирайки сериозността на управляващата партия по въпроса.В парламентарния вот се състезават осем партии\r\nВ неделя съревнованието ще е между осем политически партии, които се стремят да спечелят възможно най-много кресла в новия състав на народното събрание: ПСР, ПНД,РНП, „Партията на свободната кауза“, ДП, НДП, ПЩ и ПП. За първи път в историята на Турция, политическите партии ще отидат на избори в коалиции. ПСР и ПНД сформираха „Народния съюз“, докато „Добрата партия (ДП) и „Партията на щастието“ (ПЩ) образуват „Националния съюз“. На парламентарните избори, фракциите трябва да получат най-малко 10% от гласовете на избирателите, за да влязат в законодателното събрание. Диаспората счупи рекорда за участие в избори\r\nВ периода между 7 и 19 юни около 1,49 милиона турци, живеещи в чужбина, гласуваха за кандидатите за президент и партиите, състезаващи се на парламентарните избори. Гласовете на избирателите ще бъдат пренесени в Турция и преброени заедно с  гласовете, подадени в страната на 24 юни. Гласуването на граничните пунктове също започна на 7 юни и ще продължи до края на изборния ден. В деня на вота, медиите няма да могат да излъчват политически агитационни материали или коментари за изборите до 18:00 часа. Между 18:00 и 21:00, средствата за масова информация ще могат да публикуват единствено официална информация за изборите, получена от Централната избирателна комисия (Върховния изборен съвет).\r\nПревод и редакция:", "date": "2018.06.23", "title": "Daily Sabah: Празничните предизборни кампании завършиха и турския народ отива да гласува"}
{"url": "http://www.focus-news.net/news/2018/06/23/2537340/sofiya-belogradchishkiyat-episkop-polikorp-shte-oglavi-praznichna-arhiereyska-sv-liturgiya-za-enyovden-v-hram-sv-yoan-krastitel-v-selo-tompsan-na-24-yuni.html", "text": "На 24 юни Православната църква чества празника Рождение на св. Йоан Кръстител и Предтеча - Еньовден. По този повод благословението на Негово Светейшество Софийския митрополит и Български патриарх Неофит, празничната света Литургия храм \"Св. Йоан Кръстител\" в село Томпсън ще бъде оглавена от Негово Преосвещенство Белоградчишкия епископ Поликарп, викарий на Софийския митрополит, предаде репортер на Агенция „Фокус“. Светата Литургия ще започне в 09.00 часа на 24 юни.\r\nНикола ПЕТКОВ", "date": "2018.06.23", "title": "София: Белоградчишкият епископ Поликорп ще оглави празнична архиерейска св. Литургия за Еньовден в храм \"Св. Йоан Кръстител\" в село Томпсън на 24 юни"}
{"url": "http://www.focus-news.net/news/2018/06/23/2537346/gen-chavdar-chervenkov-optimistichnata-suma-ot-koyato-se-nuzhdae-balgarskata-armiya-za-modernizatsiya-e-okolo-10-miliarda-leva.html", "text": "Оптимистичната сума, от която се нуждае Българската армия за модернизация, е около 10 милиарда лева. Това каза в предаването „Метроном“ на Радио „Фокус“ ген. Чавдар Червенков, бивш ръководител на Военното разузнаване и бивш вътрешен министър. По думите му няколко самолета няма да привлекат кадрите в армията, важно е да има финансов стимул и ясна перспектива за кариерно развитие.  \r\n\"Модернизацията, от която има нужда Армията е не са само тези самолети, говорим и за бойни машини на пехотата, има и много други сектори, които се нуждаят от модернизация. Трябва да се решат и много други въпроси както в армията, така и в полицията, за да се привлекат хора, които да работят в този сектор. Заплащането е един от факторите, както и условията на труд, работното място, облеклото, обувките, обучението\", коментира ген. Чавдар Червенков.", "date": "2018.06.23", "title": "Ген. Чавдар Червенков: Оптимистичната сума, от която се нуждае Българската армия за модернизация, е около 10 милиарда лева"}
{"url": "http://www.focus-news.net/news/2018/06/23/2537342/sliven-edin-chovek-e-postradal-pri-katastrofata-kray-232-km-na-am-trakiya-v-posoka-burgas.html", "text": "Един човек е пострадал при катастрофата край 232 км на АМ „Тракия“ в посока Бургас. Това съобщиха за Агенция „Фокус“ от пресцентъра на МВР. Пострадал е един човек, който е със счупена ръка. Не е имало забавяне в движението на магистралата заради инцидента.", "date": "2018.06.23", "title": "Сливен: Един човек е пострадал при катастрофата край 232 км на АМ „Тракия“ в посока Бургас"}
{"url": "http://www.focus-news.net/news/2018/06/23/2537349/deny-ukrayna-istoricheskite-instituti-na-balgariya-i-ukrayna-podpisaha-dogovor-za-satrudnichestvo.html", "text": "Между Институтът по история към Националната академия на науките на Украйна и Института за исторически изследвания към Българската академия на науките подписаха договор. Освен взаимодействието помежду си, споменатите учреждения си поставят за цел да укрепят българо-украинските връзки в сферата на науката, образованието и културата. На първо място става въпрос за необходимостта от създаване на Комисия на историците в България и Украйна, в чийто състав ще влязат водещи учени от двете академии и известни българисти и украинисти – по примера на украинско-полската, но за разлика от последната, едва ли бъдещата ще има диаметрално противоположни възгледи върху събитията от миналото (такива различия не съществуват), пише украинският историк Владимир Бойко в материал за киевския ежедневник „День“, представен без редакторска намеса.\r\nВ същото време такава комисия може да стане основа за нови контакти и тяхното развитие, както и за обмен на учени, взаимно консултиране и провеждане на общи конференции, семинари, летни школи, „кръгли маси“, документални изложби и това е следващият приоритет, фиксиран от страните. Възможно е други направления да станат ръководството на дисертационни изследвания на докторанти от другата страна, общи издателски проекти, обмен на изследователска литература, взаимна публикация на статии. Списъкът е неизчерпаем. Сред ориентировъчните теми за научни теми са такива, като: украинско-български отношения в различни аспекти, украинска историография за България и българска – за Украйна, източници за изследване в двете страни, история на българските поселения в Украйна и украинцитев България, украинско-български отношения в системата на международните отношения, изтъкнати фигури в общата история.\r\nПодписването на договора стана възможно благодарение на инициативата на Научното общество за история, дипломация и международни отношения да проведе конференция „България и Украйна в историята на Европа“ в българската столица. Инициативата получи подкрепа от Министерството на външните работи на Украйна, посолството на Украйна в България и други партньори. Това беше изключително явление – никога по-рано в София не са били едновременно двадесет украински историци. Както бе отбелязано на откриването, имената на Иван Шишманов и Михаил Драгоманов са еднакво близки за украинци и за българи. През последните години отношенията между страните се развиват стремително, което засилва взаимния интерес на народите. Едно от неговите проявления, а в същото време и важен фактор за развитието на сношенията е книгата „Сестра моя, София“, която преди две години бе публикувана в сериите Библиотека на вестник „День“. \r\nНа конференцията основно внимание бе отделено на събития със стогодишна давност и тяхното дългосрочно влияние върху XX в. Бе отбелязано, че е неправилно да се говори,че украинско-българските държавни отношения са на 25 години. Всъщност те са на 100 и започват от подписването на Брестския мир от Украинската народна република и държавите от Централния съюз, сред които е и България. Както твърди Петър Стоянович  (функционер на СДС в правителството на Костов, министър на културата в правителството на Орешарски, доцент в ИИИ към БАН от 2016 година, рицар на цивилния кръст за заслуги към Малта, Велик офицер на Суверенния орден на хоспиталиерите на Свети Йоан от 2014, преподавател в Шуменския университет – бел. ред.), за неговата страна това е бил справедлив мир, победен проблясък преди бъдещия погром. Между другото, Стоянович е пряк потомък на пълномощния министър Иван Стоянович, един от главните преговарящи в Брест.\r\nВърху уникалната роля на Бестския мир за Украйна акцентира украинския историк Ирина Матяш, според която, това е основание за появяването на Украйна (на Петлюра и Скоропадски – бел.ред.) на международната арена и фактическата легитимация на страната. Според думите на Матяш, всички страни прекрасно са разбирали каква цел преследват другите и съзнателно са направили всичко, с цел да постигнат националните си интереси. Съществуващите различия по-нататък са довели до проблеми с ратификацията. Но не от страна на България и Украйна – те доста бързо са обменили ратификационни грамоти. Когато се е стигнало до назначаване на посланици, цар Фердинанд е настоявал украинската страна да бъде представена от известен национален деятел. В крайна сметка, по съвета на българския посланик Иван Шишманов (изследовател на творчеството на Тарас Шевченко и мъж на дъщерята на Михаил Драгоманов – Лидия) това става Александър Шулгин. Привлича вниманието ефектния финал на изказването на Иван Шишманов при връчването на акредитивните писма на Павел Скоропадски, а именно „Слава Украине! Слава сиятелному пану гетману!“. Т.е., българинът е бил най-малкото добре осведомен за ситуацията в Украйна – дотолкова, че може да претендира за авторство на най-известния украински лозунг.\r\nБългарският учен Благовест Нягулов отбеляза искрената заинтересованост на ръководството на Царство България от появяването на независима Украйна – това е бил шанс за България да засегне въпроса за териториалната принадлежност на Добруджа (територия на Румъния, под кондоминиум след окупацията на страната от Централните сили в хода на Първата световна война) и някои други територии в контекста на преговорите в Брест. И действително, младите украински дипломати изключително бързо намират общ език с българските. Последните стават своего рода посредници между различните страни по договора. Един от преговарящите, пълномощния министър генерал Петър Ганчев е бил убеден – мирът с Украйна е много по-важен, отколкото мира с болшевишка Русия.\r\nЗа сериозното внимание на българските медии към украинския въпрос съобщи преподавателят в НБУ Володя Милачков. Според информацията, с която той разполага, подготовката и подписването на Брестския мир е рефлектирало в многократното увеличаване на публикациите. Освен това, българите са се интересували от идването на власт на Павел Скоропадски, взаимоотношенията между Украйна и Русия, вмешателството на Румъния в Бесарабия, взаимоотношенията на украинците с националните малцинства (най-вече българското), въпросът за земята, транспорта и курса на валутата. Отделна тема е била приемът на българския посланик Иван Шишманов в Киев и украинския, Александър Шулгин, в София. Приемайки акредитивните писма на последния, българския държавен глава е подчертал: ние знаем какви войници са паднали за свободата на България. Което и не е удивително – отчитайки плодотворната дейност на украинците в София.\r\nЗа малкоизвестна страница от Първата световна война разказа директорът на ИИИ Даниел Вачков. В България е съществувал интелектуалски кръг, който е смятал, че за предотвратяването на бъдещи войни в Европа трябва да се създаде федерация. Това е трябвало да се случи на няколко етапа в пространството и времето. Една от тях – от Балканските страни, Карпатите, Мала Азия, Кавказ и Северното Причерноморие. Т.е., тук се  е предвиждала и Украйна. Следващата – това е Тевтонската и Скандинавската. В крайна сметка е трябвало те да се обединят в една обща федерация – европейската. Но Версайската система залага съвсем други фундаменти. Само след ужасите на Втората световна война Европа се връща към идеята за обединяване.\r\nНа конференцията стана дума и за съвремието. Конкретно, за бързото нарастване на товарооборота, значителното количество културно-художествени мероприятия и взаимните симпатии сред граждани. Между другото, както се изясни, България, за разлика от Унгария, не смята новия Закон на Украйна „За образованието“ за дискриминационен. Напротив, отбелязва се, че той открива нови възможности за изучаването на български език. България поддържа политиката на санкции, въведени от ЕС, във връзка с агресията на Русия против Украйна. Даже по-ясно тази позиция е определена на ниво президент. А в правителството са по-внимателни – там настояват на необходимостта от спазване на общоевропейската солидарност. Привеждат се тревожни данни от социологическите изследвания – 35% от българите одобряват анексията на Крим от Русия, 27% са против, а още 38% незнаят какво да отговорят (не се споменава от кое изследване са тези данни – бел. ред.). Като цяло, нивото на проруските настроения се оценява на 61%. По наблюдение на ораторите, събитията от последните години и умножаването на влиянието на руската пропаганда са довели до засилване на проруските настроения в България. Заедно с това те са направили Украйна по-разпознаваема сред българите.\r\nКонференцията се проведе на паритетен принцип – изказваха се украински и български учени, но авторът сметна за целесъобразно да освети преимуществено българската страна, тъй като тя е по-малко известна в Украйна. Събранието на историците е засвидетелствало желанието за разширяване и разнообразяване на контактите и тяхната интензификация. Това е още по-важно на фона на приведените данни за обществените настроения. А след закриването на научния форум, украинските историци посетиха могилата на човека, който е еднакво ценен, както от украинците, така и от българите – Михаил Драгоманов. По своето време той успява да повлияе съществено на възприемането на Украйна в България. Сега времето е наше.\r\nПревод и редакция:", "date": "2018.06.23", "title": "„День“ (Украйна): Историческите институти на България и Украйна подписаха договор за сътрудничество"}
{"url": "http://www.focus-news.net/news/2018/06/23/2537347/komisar-nedelcho-rachev-odmvr-burgas-nyama-registrirani-sluchai-na-shofyori-prevozvashti-uchenitsi-sled-upotreba-na-alkohol.html", "text": "Към настоящия момент няма регистрирани случаи на шофьори, превозващи ученици, употребили алкохол в периода на училищни ваканции и зелени училища. Това каза за Радио „Фокус“ - Бургас комисар Неделчо Рачев, началник на „Охранителна полиция“ към ОДМВР - Бургас.\r\nПо думите му в Министерството на вътрешните работи има изградена стройна организация за превенция и предотвратяване на инциденти и пътнотранспортни произшествия в периода на училищни ваканции и зелени училища. Тя е насочена основно към водачите на автобуси и микробуси, които биват използвани за превоз на ученици.\r\n„Към момента е създадена организация в целия регион. За получаване обратна информация от училища, детски градини и подобен тип заведения, които организират мероприятията, предварително следва да уведомяват органите на полицията и ние да планираме и да реализираме проверки преди отпътуването на автобусните водачи и водачите на микробуси\", каза още Рачев.\r\nСпоред него такива проверки се правят целенасочено и внезапно в случаите, когато е подадена информация или те са преценили. „По наша линия също организираме такива проверки с цел да не допуснем водачи, употребили алкохол, както и автобуси и микробуси с технически неизправности да возят учениците“, добави Рачев.\r\nДеница ДИМИТРОВА", "date": "2018.06.23", "title": "Комисар Неделчо Рачев, ОДМВР - Бургас: Няма регистрирани случаи на шофьори, превозващи ученици след употреба на алкохол"}
{"url": "http://www.focus-news.net/news/2018/06/23/2537344/afp-petima-zaginaha-pri-napadenie-na-boko-haram-v-nigeriya.html", "text": "Най-малко пет души загинаха, а още шестима са ранени при среднощно нападение на джихадистката групировка „Боко Харам“ над селище в североизточна Нигерия, съобщиха жителите му пред AFP.\r\nСамоубийствен атентатор се детонира сред група спящи на открито жители на селцето Тунгуше в щата Борно в около 00:15 часа местно време. След това скрилите се наблизо терористи от „Боко Харам“ откриват огън по оцелелите, заяви Мустафа Мохамед, лидер на местната милиция.\r\nПревод и редакция:", "date": "2018.06.23", "title": "AFP: Петима загинаха при нападение на „Боко Харам“ в Нигерия"}
{"url": "http://www.focus-news.net/news/2018/06/23/2537352/sliven-mazh-tarsen-za-vrachvane-na-prizovka-e-bil-ustaven-pri-politseyska-aktsiya-v-grada.html", "text": "Мъж, търсен за връчване на призовка, е бил уставен при полицейска акция в града. Това съобщиха за Радио „Фокус“ – Сливен от Областната дирекция на МВР. Мъжът е бил издирван за установяване на адрес за връчване на призовка, тъй като е свидетел по досъдебно производство. След проверка на личните му документи е написана и връчена призовката. \r\nПроверките в града се извършват заради избягалия затворник от Ловеч. Проверяват се места за настаняване, игрални зали, заведения.", "date": "2018.06.23", "title": "Сливен: Мъж, търсен за връчване на призовка, е бил уставен при полицейска акция в града"}
{"url": "http://www.focus-news.net/news/2018/06/23/2537350/dots-lyudmil-vagalinski-naim-sas-100-hil-lv-otpusnati-ot-ms-za-herakleya-sintika-shte-mozhem-da-rabotim-intenzivno-pone-dva-mesetsa.html", "text": "Със 100 хил. лв., отпуснати от Министерски съвет за Хераклея Синтика, ще можем да работим интензивно поне два месеца. Това каза за Радио „Фокус“ – Пирин доц. д-р Людмил Вагалински, директор на Националния археологически институт с музей към Българската академия на науките и ръководител на проучванията на античен град Хераклея Синтика. Той изказа благодарността си към премиера Бойко Борисов, по чието предложение парите са били дадени за проучвания на обекта. „Основната ни цел сега е да разкрием максимална част от централния площад, по който вече работим, включително и с машини, премахвайки насипа. Освен това имаме и работници, които копаят на ръка. Искаме също да проучим Ранно християнската базилика от V век и сградите, около нея. Отделно с консерватора, който е постоянно на терен, продължаваме аварийното укрепване на мазилките и зидовете, които сме разкрили до този момент. Почистваме и скулптури, които също сме разкрили“, каза още доц. д-р Вагалински. Той изрази надежда, че ще успеят да получат още информация за централния площад, за форума – как точно е бил устроен и какъв е бил ордера. По отношение на екипа, с който работи, той заяви, че е съставен предимно от археолози. „Имаме също професионален реставратор, който непрекъснато работи с нас на терен и върши отлична работа. Отделно имаме нумизмат, който също е с нас постоянно. Работим и с архитект, който идва периодично, за да заснеме с 3D скенер разкритата архитектура. Когато е възможно, правим и дигитални възстановки на сгради и архитектурни обеми“, добави доц. д-р Вагалински. Той отбеляза, че съвсем скоро е било предложено на екипа да се направи 3D възстановка на светилището на Нимезида, което са разкрили наскоро.  „Използваме също археозоолози – за животинските останки, които намираме; палеоботаник – за растенията и семената, които сме намерили. Имаме също хора, които се занимават с почистването на металните находки. Всички находки, които ние откриваме, остават в Исторически музей – Петрич. Единствено ги взимаме в София за почистване и консервация, след което ги връщаме тук“, подчерта доц. д-р Вагалински.\r\nЛивия НИНОВА", "date": "2018.06.23", "title": "Доц. Людмил Вагалински, НАИМ: Със 100 хил. лв., отпуснати от МС за Хераклея Синтика, ще можем да работим интензивно поне два месеца"}
{"url": "http://www.focus-news.net/news/2018/06/23/2537345/krum-zarkov-bsp-s-vota-na-nedoverie-nie-tarsim-otgovornost-ot-pravitelstvoto.html", "text": "„С вота на недоверие ние търсим отговорност от правителството, за това, че не може или не иска да се справи с престъпността и да осигури сигурността на Българите. Примерите от последните месеци са много. От убийства до бегълци от затворите и неразкрити престъпления”. Това каза зам.-председателят на ПГ на „БСП за България” Крум Зарков пред Дарик, съобщиха от пресцентъра на НС на БСП. Той добави, че провалът в сектор „Сигурност\" е очевиден за всеки български гражданин и всеки, който гласува против вота на недоверие, се опитва да задържи правителството на власт, на всяка цена. Народният представител заяви, че БСП иска да постави важните теми за сигурността на дневен ред, защото полицаи, надзиратели, служители в сектор Сигурност протестираха с месеци, но исканията им не са били чути. Зарков каза още, че втората тема на вота е провалът на политиката сектор Отбрана. „Въпреки многократните ангажименти на управляващите, те нямат ясен план и визия как да се справят с драматичната обстановка в армията”, коментира той. Крум Зарков обяви, че третата част на вота на недоверие е финансовата сигурност на страната. „ОЛАФ преди няколко дни изнесе доклад за своята работа през 2017 г., в който особено внимание е обърнато на България и на факта, че митническите ни системи са били манипулирани чрез хакерски атаки. По време на предишния вот на недоверие, през януари, предупредихме, че системата БАЦИС е манипулирана. Днес ОЛАФ показва, че сме имали основание да поставим тези въпроси”, отбеляза той.  Зарков каза още, че е чул много критики от страна на управляващите по отношение на сериозността на мотивите на левицата и ги посъветва да попитат, който и да е български гражданин- дали се чувства сигурен в България, за да разберат, че мотивите са основателни.\r\n„Идеята за създаване на бежански лагери близо до конфликтните зони е добра и това трябва да се случи, защото виждаме, каква е ситуацията в Европа”, каза още Крум Зарков. Той добави, че бежанските кризи не са проблем само за страните, които приемат бежанци. „Те са основен проблем за държавите, от които бягат, защото след края на конфликта, хората, които трябва да възстановят съответната държава, ги няма”, каза още народният представител. Той обясни, че Дъблинският регламент заявява, че когато мигрант бъде заловен в Европа, той се връща в страната, където първо е влязъл. „Това засяга и България. Според този регламент у нас трябва да бъдат върнати почти 50 000 бежанци. Има натиск в Европа този регламент да започне да се изпълнява, което ще бъде проблем за България”, каза Крум Зарков.\r\n„БСП предлага през август парламентът да не излиза в почивка, а да се разгледат всички варианти на законопроекти за хората с увреждания, за да им помогнем”, каза Зарков.  Той заяви, че тези хора са изоставени от държавата и имат нужда от подкрепа. „След като никога не идва времето за решаването на техните проблеми, нека работим през лятото и да приемем големия Закон за социалните услуги”, каза още той. Народният представител каза още, че МТСП трябва преди края на юли да внесе своите предложения, за да може парламентът да работи, защото е крайно време  този сериозен въпрос да бъде поставен на дневен ред.", "date": "2018.06.23", "title": "Крум Зарков, БСП: С вота на недоверие ние търсим отговорност от правителството"}
{"url": "http://www.focus-news.net/news/2018/06/23/2537353/gd-granichna-politsiya-intenziven-e-trafikat-na-vhod-i-na-izhod-na-gkpp-kulata-gkpp-makaza-gkpp-dunav-most-i-gkpp-dunav-most-2.html", "text": "Интензивен е трафикът за леки автомобили на вход и на изход на ГКПП „Кулата“, ГКПП „Маказа“, както и за леки и товарни автомобили на ГКПП „Дунав мост“ и ГКПП „Дунав мост 2“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.00 часа. На българо-сръбската, българо-македонската и българо-турската граница трафикът е нормален на всички гранични контролно-пропускателни пунктове.", "date": "2018.06.23", "title": "ГД „Гранична полиция“: Интензивен е трафикът на вход и на изход на ГКПП „Кулата“, ГКПП „Маказа“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/06/23/2537355/predsedatelyat-na-narodnoto-sabranie-tsveta-karayancheva-prisastva-na-moleben-za-chadorodie-v-troyanskiya-manastir.html", "text": "Председателят на Народното събрание Цвета Караянчева присъства на молебена за чадородие в Троянския манастир. Това съобщиха от пресцентъра на Народното събрание. Той беше отслужен от Негово Преосвещенство епископ Сионий, игумен на Троянския манастир. Събитието е под патронажа на председателя на парламента Цвета Караянчева. Инициативата е на народния представител Иван Миховски и Фондация „Искам бебе“. За да присъстват на молебена, дойдоха много граждани от цялата страна. \r\n\"Заедно да се помолим за повече деца на България\", призоваха от Фондация „Искам бебе“. \r\nВ Троянския манастир председателят на Народното събрание Цвета Караянчева стана кръстница на двете малки сестри – Ванеса и Зорница.", "date": "2018.06.23", "title": "Председателят на Народното събрание Цвета Караянчева присъства на молебен за чадородие в Троянския манастир"}
{"url": "http://www.focus-news.net/news/2018/06/23/2537351/ivan-neykov-priemaneto-na-zakon-za-lichnata-pomosht-shte-bade-porednata-greshka-v-sotsialnata-sfera.html", "text": "Приемането на Закон за личната помощ ще бъде поредната грешка в социалната сфера. Това каза в предаването „Метроном“ на Радио „Фокус“ бившият социален министър Иван Нейков. По думите му проблемът е много по-голям от този, който поставят майките на деца с увреждания. Според него е необходимо изработването на кодекс за правата на хората с увреждания, който би поставил социалните дейности на здрава основа. Нейков коментира, че България не се отличава от другите европейски страни по мащаба на проблема, тъй като почти във всички страни хората с увреждане са около 8 - 10% от населението. „Благодарение на протеста на майките на деца с увреждания, има възможност нещата да се направят както трябва. Сега обществото отвори прозореца и от страна на Министерството на труда и социалната политика започна се говори за Кодекс за правата на хората с увреждания, което според мен е правилният път. Сега е моментът да се опитаме да възстановим диалога и всички трябва да участват. Лоша е ситуацията, в която не си говорят представителни и непредставителни организации на хората с увреждания. Това е недопустима ситуация“, каза още Иван Нейков. Той добави, че преди години социалната политика се е отчитала по размера на дадените пари. Според него това е грешка, защото фактът, че се дават повече средства не значи, че хората получават повече или по-качествени услуги. „Това ще бъде и голямото предизвикателство пред Кодекса за правата на хората  с увреждания\", добави той и уточни, че той би могъл да бъде изработен за срок от 6 до 10 месеца.", "date": "2018.06.23", "title": "Иван Нейков: Приемането на Закон за личната помощ ще бъде поредната грешка в социалната сфера"}
{"url": "http://www.focus-news.net/news/2018/06/23/2537356/sliven-dete-e-postradalo-pri-pri-katastrofata-kray-232-km-na-am-trakiya-v-posoka-burgas.html", "text": "Дете е пострадало при катастрофата край 232 км на АМ „Тракия“ в посока Бургас. Това съобщиха за Радио \"Фокус\" - Сливен от ОДМВР - Сливен. Около 07.00 часа два леки автомобила са катастрофирали край 232 км от АМ \"Тракия\". Пострадало е дете. То е транспортирано за лечение в болница в Стара Загора с фрактура на ръка. Движението е възстановено във всички ленти.", "date": "2018.06.23", "title": "Сливен: Дете е пострадало при при катастрофата край 232 км на АМ „Тракия“ в посока Бургас"}
{"url": "http://www.focus-news.net/news/2018/06/23/2537357/ria-novosti-premierat-na-balgariya-poiska-zakrivane-na-vanshnite-granitsi-na-es-za-migranti.html", "text": "Министър-председателят на България Бойко Борисов заяви, че ще настоява за закриване на външните граници на Европейския съюз за мигранти, с изключение на тези, които бягат от зоната на военни конфликти, съобщи в петък българската информационна агенция „Фокус“, предава РИА Новости.\r\n„Ще настоявам за незабавно взимане на решение за закриване на външните граници на ЕС, с изключени за хората, спасяващи се от война“, заяви премиерът в парламента на страната.\r\nБойко Борисов смята, че бежанците трябва да бъдат задържани в специални центрове извън пределите на Европейския съюз. Според неговите думи, от първостепенно значение е сигурността на границите, а чак след това идва грижата за бежанците, които трябва да бъдат върнати по родните си места след края на войната.\r\nОсвен това, министър-председателят на България изрази надежда, че юлската среща между президента на САЩ Доналд Тръмп и президента на Русия Владимир Путин ще сложи край на войната в Сирия.\r\nРИА припомня, че работната среща за миграцията в Брюксел ще се състои в неделя, 24 юни, но лидерите на страните от Вишеградската четворка (Чехия, Полша, Словакия и Унгария) няма да участват на нея. Според думите на унгарския премиер Виктор Орбан, подобни срещи трябва да се организират от Европейския съвет, а не от Европейската комисия.\r\nПревод и редакция:", "date": "2018.06.23", "title": "РИА Новости: Премиерът на България поиска закриване на външните граници на ЕС за мигранти"}
{"url": "http://www.focus-news.net/news/2018/06/23/2537341/magdalena-miltenova-avtobusnite-prevozvachi-shte-prodalzhat-da-protestirat-ako-zakonoproektat-za-balgarskata-avtomobilna-kamara-ne-bade-otteglen.html", "text": "Автобусните превозвачи ще продължат да протестират, ако законопроектът за Българската автомобилна камара не бъде оттеглен. Това каза в предаването „Метроном“ на Радио „Фокус“ председателят на Браншови съюз за стопанска инициатива в транспорта Магдалена Милтенова. Тя каза още, че законопроектът съдържа много възможности за корупционни практики. Според нея той е вреден за обществото като цяло, защото промените ще рефлектират върху потребителите и ще доведат до повишаване на цените. „От една страна ние трябва да плащаме членски внос в камарата. От друга страна трябва да плащаме и такса за обработка на документи за лицензи, които до сега не сме заплащали. Досега сме заплащали само една такса към Министерството на транспорта за издаване на лиценз по тарифите, обявени от Министерството. Към тези тарифи се добавя допълнителната административна тежест - плащане на членски внос и плащане на такса за извършените услуги от камарата. Тази камара ще извършва услуги само към своите членове. Това е дейност със социален характер и всеки един лев, който идва върху нея, засяга пряко потребителите на услугата т.е. ще доведе до увеличение на цените“, каза тя. Магдалена Милтенова добави, че предвидения за 25 юни протест на автобуси ще се проведе, но няма да е центриран само в столицата. „250 автобуси и 150 товарни автомобила ще участват в протеста в София. След протеста ще се направи среща с браншовите организации\", каза още тя. Протестът ще започне от 10.00 часа пред  храм-паметника „Александър Невски“ и ще продължи до 13.30 часа. Милтенова каза още, че целта на протеста не е да създаде неудобство на гражданите, а да защити позицията на превозвачите. „Има опция на 28 юни да има следващ протест, ако от този  в понеделник няма резултат\", допълни тя.", "date": "2018.06.23", "title": "Магдалена Милтенова: Автобусните превозвачи ще продължат да протестират, ако законопроектът за Българската автомобилна камара не бъде оттеглен"}
{"url": "http://www.focus-news.net/news/2018/06/23/2537343/d-r-atanas-kambitov-kmet-na-blagoevgrad-kogato-mestnata-i-tsentralnata-vlast-rabotyat-v-edna-posoka-rezultatite-sa-nalitse-neprekasnato-nadgrazhdame-festivala-frankofoli.html", "text": "Евродепутатът Андрей Новаков, заместник-министърът на туризма Ирена Георгиева и зам.-министърът на външните работи Георг Георгиев, пристигнаха в Благоевград за IV издание на фестивала “Francofolies.Благоевград“. Те, заедно с президента на фестивала Жерар Пон и областния управител Бисер Михайлов, оцениха отлично резултатите от провежданото мащабното  музикално събитие. Това съобщиха от пресцентъра на Община Благоевград.\r\nКметът на Благоевград д-р Атанас Камбитов благодари на всички за подкрепата, в това число на министерствата на туризма, на външните работи, на културата, на образованието и социалното министерство.\r\n„Когато местната и централната власт работят в една посока, резултатите са налице. Непрекъснато надграждаме фестивала. Освен Младежкия модул, тази година, Благоевград подкрепи и социалната кауза за достъп на хора в неравностойно положение пред сцената на фестивала. Целта ни е да постигнем един завършен туристически продукт. Стъпка по стъпка, много последователно изпълняваме политиката си“, заяви кметът Камбитов. Той допълни, че следващата година ще бъде реализиран още един мащабен фестивал на територията на Благоевград. \r\nЗаместник-министърът на туризма Ирена Георгиева изрази възхищението си от организацията и провеждането на фестивала и подчерта ползите от него. „Министерство на туризма подкрепя подобни инициативи. Фестивали, които приковават вниманието на туристите, спомагат да направим България целогодишна туристическа дестинация. Благодарим на Община Благоевград, че работи последователно и надгражда това събитие. Неслучайно, именно Благоевград, спечели приза „Туристическо събитие на годината“ за 2017. Резултатите показват, че наистина вървим в една посока. Приходите в Благоевград бележат ръст.“, каза зам.-министърът на туризма Ирена Георгиева. Тя благодари за усилията и ентусиазма и декларира абсолютна готовност и за бъдеща съвместна работа между Министерство на туризма и Община Благоевград.\r\nЗаместник-министърът на външните работи Георг Георгиев също поздрави кмета д-р Атанас Камбитов и Община Благоевград за успешното реализиране на фестивала. „По линия на външната ни политика, активността ни във франкофонската общност е с подчертана важност. Този фестивал устойчиво се наложи в културния календар на държавата, в същото време изгражда и едни много стабилни традиции в Благоевград. Ако се абстрахираме от икономически ползи, които, убеден съм са много сериозни, то той показва и една политическа страна , която също е много важна за държавата“, заяви зам.-министър Георгиев. \r\nКметът Камбитов и неговият екип бяха поздравени и от президента на фестивала „Франкофоли“ Жерар Пон. „Изключително съм горд да видя името „Франкофоли“ на тази прекрасна сцена. Мисля, че основателят на фестивала Жан Луи Фулкие, би бил много щастлив, че „Франкофоли“ съществува и днес. Спомням си първата година, когато г-н Камбитов беше сам в тази битка, но в същото време беше токова амбициозен, това нещо да се случи. Сега мисля, че трябва да дойде и да помага при организацията на фестивала в Ла Рошел“, с усмивка заяви Жерар Пон. Той каза, че ще работи в посока привличане на български артисти за изяви в Ла Рошел. \r\nАндрей Новаков, който пристигна в Благоевград със своето семейство, подчерта, че винаги се връща в Благоевград с топли чувства. „Тук съм по линия на сърцето си. Колегите от Община Благоевград продължават да са част от моя професионален кръг“, заяви Андрей Новаков. \r\nНа събитието присъства и областният управител на Благоевград Бисер Михайлов, който заяви, че благодарение на усилията на ръководството на Община Благоевград, областният център е на картата на най-мащабните световни събития. „Убеден съм, че ще продължим да надграждаме и в следващите години и сцените на „Франкофоли“ ще се разширяват, за да постигнем мащаба на фестивала в Ла Рошел“, каза областният управител Бисер Михайлов. \r\nПървата фестивална вечер от IV издание на „Франкофоли“ премина при изключително голям интерес. В Благоевград пристигнаха туристи от България и света, за да бъдат част от мащабното събитие.\r\nБлагодарение на фестивала, Благоевград бе включен в класацията „Голямата обиколка“ на Министерство на външните работи на Франция през 2017 г. и стана част от 100-те най-големи франкофонски събития.", "date": "2018.06.23", "title": "Д-р Атанас Камбитов, кмет на Благоевград: Когато местната и централната власт работят в една посока, резултатите са налице - непрекъснато надграждаме фестивала „Франкофоли“"}
{"url": "http://www.focus-news.net/news/2018/06/23/2537304/gabrovo-ogranicheno-e-dvizhenieto-za-tovarni-avtomobili-nad-5-tona-v-uchastak-ot-patya-mezhdu-selo-draganovtsi-i-gabrovo-zaradi-remont-pri-km-18693.html", "text": "Ограничение за товарни автомобили над 5 тона е въведено в отсечка от пътя между село Драгановци и областния център. В участъка от км 18+000 до км 18+965 тече ремонт на пътно съоръжение при км 18+693. Това съобщиха за Радио „Фокус“ – Велико Търново от Областно пътно управление – Габрово. Движението по направление Габрово – Севлиево се пренасочва през пътен възел „Попови“ по път III-5004 към село Рязковци, оттам по път III-4403 към село Козирог и по път III-4041 към Севлиево. Поставена е необходимата сигнализация, а срокът за приключване на дейностите е 12 септември. Условията за пътуване в региона са нормални. Времето е предимно облачно, без валежи. Настилките са частично мокри. Ограничено е движението и в района на село Новаковци, по път II-44 Севлиево – Габрово, от км 18+000 до км 18+965. Причината отново е ремонт на пътно съоръжение при км 18+693. Движението по направление Габрово – Севлиево се организира през селата Горна Росица, Райновци, Враниловци и град Севлиево. Трафикът по направление Севлиево – Габрово се организира по път III-4402 през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. Срокът за приключване отново е 12 септември. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма.\r\nЛуиза ТРАНЧЕВА", "date": "2018.06.23", "title": "Габрово: Ограничено е движението за товарни автомобили над 5 тона в участък от пътя между село Драгановци и Габрово заради ремонт при км 18+693"}
{"url": "http://www.focus-news.net/news/2018/06/23/2537360/varna-ustanoveni-sa-zavisheni-niva-na-nitrati-v-dve-cheshmi-v-grada.html", "text": "Водата, която тече от чешмите на ул. „Горна студена“ в квартал „Аспарухово“ и до Професионалната гимназия по текстил и моден дизайн във Варна, не е годна за пиене. Това съобщиха за Радио „Фокус“ – Варна от Регионалната здравна инспекция. Те предупреждават, че след последния  мониторинг е установено, че в двата водоизточника има трайни отклонения по показател „нитрати”. Във водата от местната чешма на ул. „Горна студена“, са отчетени стойности от 70 мг/л, при норма – 50 мг/л. При чешмата до Професионалната гимназия по текстил са установени още по-завишени показатели за наличие на нитрати 110 мг на литър. От Регионалната здравна инспекция са издали 2 предписания на кметовете на съответните общини за поставяне на трайна маркировка, че водата е негодна за пиене и приготвяне на храна.  През изминалата седмица във връзка с мониторинга на питейни води са анализирани осем проби по показател естествен уран. Получените резултати не надвишават максималната параметрична стойност, определена съгласно изискванията на Наредба №9 от 16 март 2001 година за качеството на водата, предназначена за питейно-битови цели.\r\nДиана СТОЕВА", "date": "2018.06.23", "title": "Варна: Установени са завишени нива на нитрати в две чешми в града"}
{"url": "http://www.focus-news.net/news/2018/06/23/2537348/blagoevgrad-royshin-marfi-i-ayo-pyaha-v-park-makedoniya-v-parvata-vecher-ot-festivala-francofoliesblagoevgrad-2018.html", "text": "Хиляди се събраха в парк „Македония“ в Благоевград в първата вечер на четвъртото издание на „Франкофоли“ в България. За четвърта година градът е домакин на голямото музикално събитие, чийто продуцент е Община Благоевград. Това съобщиха от пресцентъра на Общината. Със силни емоции феновете на фестивала „Франкофоли“ посрещнаха на сцената изпълнителката с нежен глас  и  завладяващо излъчване Айо. Тя пя песни от последния си албум, както и някои от най-популярните си хитове, а Меломаните пяха и танцуваха заедно с нея.  \r\nНа сцената излезе и Ройшин Мърфи. Ексцентричната, гласовита певица предостави на публиката незабравимо изживяване. Изпълнителката развълнува и докосна всички със своя професионализъм и талант. \r\nВъв фестивала се включи и DJ Aslove. Той забавлява и раздвижи  гостите на събитието с миксове на известни парчета , които звучаха от пулта му. Програмата на първата вечер на фестивала завърши DJ Feder със страхотно музикално и визуално шоу. Разпознаваемият диджей създаде изключителна атмосфера и контакт с публиката.  \r\nИСъбитията продължават и днес, когато на сцената ще се качат звезди като френския рапър Метр Гимс, талантливият и необикновен Винсент Винел, румънската звезда Инна и атрактивните Les animaux sauvages.  Музикалната програма започва в 18:30 часа в парк „Македония“, а през целия ден, в центъра на града ще има различни  арт ателиета, шатри и забавления за малки и големи.  \r\nИзданието на „Francofolies“ в Благоевград е под лиценза на най-големия световен фестивал за съвременна франкофонска музика Les Francofolies.", "date": "2018.06.23", "title": "Благоевград: Ройшин Мърфи и Айо пяха в парк „Македония“ в първата вечер от фестивала „Francofolies.Благоевград” 2018"}
{"url": "http://www.focus-news.net/news/2018/06/23/2537359/regnum-rusiya-aleksandar-vuchich-obeshta-na-rumen-radev-da-uvelichi-poddrazhkata-za-balgarskoto-maltsinstvo-v-sarbiya.html", "text": "София очаква от Белград да се предприемат „конкретни мерки“ в подкрепа на българското етническо малцинство в Сърбия. Това заяви българският президент Румен Радев на срещата със сръбския си колега Александър Вучич в рамките на своята двудневна визита в републиката, предава руската агенция REGNUM.\r\n„Пътят към европейска интеграция на балканските страни минава през примирение с миналото и уважение на правата на малцинствата“, заяви Радев.\r\nОт своя страна Вучич обеща, че в Сърбия ще бъдат предприети всички необходими мерки за това, българското малцинство да почувства, че властите на републиката съблюдават техните права. Конкретно, бе обявено, че в Сърбия ще бъде увеличено количеството на българоезичните медии.\r\nВ хода на срещата българският държавен глава потвърди поддръжката на София за влизане на Белград в Европейския съюз. Той отбеляза, че ориентировъчната дата за присъединяване на Сърбия към Съюза – 2025 година – е „амбициозна, но постижима цел“, при условие, че властите на републиката приложат всички усилия за провеждане на необходимите реформи в различните сфери.\r\nВ хода на преговорите страните са отбелязали нарастването на товарооборота. Както е било заявено, в края на 2017 година той е преминал един милиард евро. Освен това след края на срещата е обявено, че в най-скоро време ще бъде взето решение за откриването на още един пропускателен пункт на българо-сръбската граница.\r\nОсвен това, по инициатива на Александър Вучич от следващата година в Сърбия ще бъде включен като официален празник Денят на славянската писменост на 24 май, който е национален празник в България.\r\nПревод и редакция:", "date": "2018.06.23", "title": "REGNUM (Русия): Александър Вучич обеща на Румен Радев да увеличи поддръжката за българското малцинство в Сърбия"}
{"url": "http://www.focus-news.net/news/2018/06/23/2537354/tass-ministerstvoto-na-vatreshnite-raboti-na-germaniya-mozhe-da-zasili-granichniya-kontrol-dazhe-merkel-da-ne-nameri-podkrepa-v-es.html", "text": "Министърът на вътрешните работи на Германия Хорст Зеехофер потвърди намерението си да засили граничния контрол за бежанците дори в случай, че канцлерът Ангела Меркел не успее да се договори с европейските си партньори. Политикът заяви това в интервю, публикувано в немския вестник Suddeutsche Zeitung в събота, предава ТАСС.\r\n„Ако на срещата на върха на ЕС не бъдат намерени ефективни решения, то ние ще изгоним мигрантите, регистрирани в другите страни от ЕС“, заяви Зеехофер.\r\nТАСС обяснява, че проблемът за противодействието срещу миграцията доведе до сериозни разногласия в правителството на Германия. По-рано Зеехофер заяви, че може едностранно да издаде указ, предписващ на полицията да започне мащабен контрол на границите и да започне да експулсира мигранти, получили отказ за предоставяне на убежище на територията на ФРГ. Баварския Християнсоциален съюз (ХСС) даде срок от две седмици на Меркел да намери решение на миграционния проблем на европейско ниво.\r\nВ отговор канцлерът напомни на Зеехофер, че в немската политика има разделение на пълномощията, което подразбира и възможността тя да уволни всеки министър. „Във ведомството на канцлера направиха от мухата слон. Да заплашва с компетенциите си коалиционен партньор е крайно необичайно. Ние няма да се смирим с това“, заяви вътрешният министър в съботното интервю. По-рано Зеехофер дори спомена за възможен разпад на управляващия блок, ако той бъде уволнен.Реакция на другите партии\r\nСъпредседателят на „Левицата“ Бернд Риксингер смята, че текущата ситуация представлява опасност за политическото бъдеще на канцлера. „Изглежда ми, че това е пуч против Меркел. И това е истинската цел – да свалят Меркел“, заяви той в интервю пред вестник Heilbronner Stimme.\r\nВицеканцлерът и министър на финансите на Германия Олаф Шолц заяви пред Rheinische Post, че Меркел и Зеехофер трябва да изгладят конфликта си възможно най-скоро, за да не навредят на правителството. „Този вътрешен спор между Християндемократическия съюз (ХДС) и ХСС вреди на страната ни. Мога само да се надявам, че двете партии бързо ще го изгладят“, отбеляза социалдемократът.\r\nПредседателят на „Зелените“ Аналена Бербок смята, че Меркел трябва да заеме по-твърда позиция спрямо своя министър и към ХСС, като цяло. „По време на мини-срещата на върха в Брюксел канцлерът трябва да даде да се разбере, че за нея Европа е по-важна, отколкото една регионална партия от Бавария, чийто поглед е устремен назад“, заяви тя.\r\nОт една страна, както отбелязват експертите, канцлерът не иска да се кара с партньорите си в ЕС, които, най-вероятно, ще се сблъскат с нов мигрантски поток, ако Зеехофер закрие границата. От друга страна, Меркел не е заинтересована от разногласия вътре в собственото си правителство.\r\nПревод и редакция:", "date": "2018.06.23", "title": "ТАСС: Министерството на вътрешните работи на Германия може да засили граничния контрол, даже Меркел да не намери подкрепа в ЕС"}
{"url": "http://www.focus-news.net/news/2018/06/23/2537361/dots-angel-yankov-regionalen-etnografski-muzey-plovdiv-mnogo-ot-traditsionnite-balgarski-zanayati-uspyavat-da-se-vpishat-i-da-prosperirat-v-savremieto.html", "text": "Много от традиционните български занаяти успяват да се впишат и да просперират в съвремието въпреки трудностите, които срещат. Това каза за Радио „Фокус“ – Пловдив доц. д-р Ангел Янков, директор на Регионален етнографски музей – Пловдив. По думите му причината за вписване на традиционните занаяти в рамките на 21-ви век е излизането им извън естетичното и принадлежността им само като сувенир. „Знаем, че колкото и да е красив един сувенир, ако няма практическа насоченост, той остава извън употреба. Докато има и занаяти, като да кажем възроденият стар - нов занаят за правене на плъсти, които имат приложение в направата на аксесоари за ежедневието и за празничните дни. Тези занаяти, които са излезли извън своя тесен художествено-естетичен кръг, имат и ще имат бъдеще. Ако занаятът отдавна няма практическа насоченост, той постепенно се свива и умира“, коментира доц. д-р Ангел Янков. Той посочи, че друга тенденция е свързана с изключителната трудност на някои от занаятите и породената от това липса на последователи. „Трудни са железарският и медникарският занаят. Те си отиват с времето, понеже няма хора, няма чираци и калфи, които да ги наследят и да продължат делото на майсторите. Има стагнация на тези занаяти, може би с изключение на ножарството, за което винаги има млади мераклии. Съвсем друг е въпросът колко те се задържат в ателиетата на майсторите. В момента в Пловдив има един или двама действащи майстори на медникарския занаят. Калайджийството, което още навремето е било свързано с медникарството, си отива. Поддържа се само от някои пътуващи групи цигани. То фактически отдавна е изгубило своята привлекателност като занаят, съпровождащ направата на медни съдове. Радостното е, че поради своята атрактивност и желание за работа, грънчарството все още се запазва\", каза още той. По думите му най-големият негов център е Троян, но има и много гравитиращи към Троян места, които поддържат този стар наш занаят, който се намира в период на възраждане на целите Балкани. Според Янков Седмицата на традиционните занаяти в музея, както и провеждането на отделните панаири за традиционни занаяти на различни места в Пловдив съдействат за интереса към тези традиционни занаяти. „Както е модерно да се казва на запад „hand made“ – ръчната изработка, винаги е пълнила очите на хората, на потребители и на производители. Тя създава наслада, радост за окото, формира естетически вкус и критерии. По този начин чрез подобно събитие и нашият музей се включва в инициативата да поддържаме родното, българското и изконното“, добави доц. д-р Ангел Янков.\r\nТони МИХАЙЛОВ", "date": "2018.06.23", "title": "Доц. Ангел Янков, Регионален етнографски музей - Пловдив: Много от традиционните български занаяти успяват да се впишат и да просперират в съвремието"}
{"url": "http://www.focus-news.net/news/2018/06/23/2537363/trend-news-azerbaydzhan-v-balgariya-shte-badat-podpisani-novi-dokumenti-za-transadriaticheskiya-gazoprovod-i-interkonektora-gartsiya-balgariya.html", "text": "Редица нови документи за Трансадриатическия газопровод (ТАП), както и за Интерконектора Гърция – България (ИГБ) ще бъдат подписани в България, се разбра от съобщение на българското Министерство на енергетиката, предава азербайджанската информационна агенция Trend News.\r\nДокументите ще бъдат подписани на 29 юни 2018 година в хода на петата среща на Групата на високо ниво за Централно и Югоизточноевропейскиа свързаност (CESEC) в София.\r\nДомакин на форума ще е министър Теменужка Петкова. Вицепредседателят на Европейската комисия и комисар за енергийния съюз Марош Шефчович, Европейският комисар по енергетиката и климата Мигел Ариас Канете, вицепремиера на България Томислав Дончев, както и енергийните министри от региона и други гости се очаква да присъстват на мероприятието.\r\nПревод и редакция:", "date": "2018.06.23", "title": "Trend News (Азербайджан): В България ще бъдат подписани нови документи за Трансадриатическия газопровод и Интерконектора Гърция – България"}
{"url": "http://www.focus-news.net/news/2018/06/23/2537364/d-r-stela-dencheva-rusite-i-svetlokozhi-hora-sa-po-podatlivi-kam-rak-na-kozhata.html", "text": "Ракът на кожата е заболяване, което се развива по-често сред русите и светлокожи хора. Това каза за Радио „Фокус“ – Велико Търново д-р Стела Денчева, управител на специализирана белодробна болница във Велико Търново. Тя припомни, че слънчевите алергии и ракът на кожата не са свързани. „Първото заболяване може да засегне всеки, а при второто има определени закономерности. Ракът на кожата се предизвиква от продължителното облъчване на слънчева светлина и по-специално на ултравиолетовата част от тази светлина. По-светлите хора са по-чувствителни и по тази причина, когато се излагат по-продължително време на слънчева светлина, това е предпоставка за развитие на рак на кожата. Обикновено е хубаво да се знае, че по-светлите хора са по-малко защитени от ултравиолетовите лъчи, а в кожата на по-тъмните хора, разбирайте тези с кестеняви коси и естествен тен, има един пигмент, който се нарича мелатонин, който осъществява известна защитна функция“, обясни специалистът. Тя бе категорична и, че взимането на превантивни мерки срещу заболяването, е задължително. Основните са използването на защитни лосиони с ултравиолетов фактор и избягването на слънчевата светлина в часовете от 12.00 до 17.00 часа.\r\nЛуиза ТРАНЧЕВА", "date": "2018.06.23", "title": "Д-р Стела Денчева: Русите и светлокожи хора са по-податливи към рак на кожата"}
{"url": "http://www.focus-news.net/news/2018/06/23/2537366/varna-zdravni-inspektori-proveriha-tri-morski-plazha-v-rayona-na-grada-vav-vrazka-s-osiguryavaneto-na-meditsinsko-obsluzhvane.html", "text": "Три морски плажа са проверили инспектори от Регионалната здравна инспекция (РЗИ) във Варна съвместно с представители на Министерството на туризма. Проверките са били насочени към изпълнението на задълженията на концесионерите и наемателите, в частта осигуряване на медицинско обслужване на медицински и реанимационни пунктове. Това съобщиха за Радио „Фокс“ – Варна от РЗИ. През периода са осъществени и още две проверки съвместно с ведомството относно сертифициране на Медикал СПА център и балнеолечебен център. Извършени са 37 съвместни проверки от РЗИ - Варна, БЧК - Варна и градската управа за разкриване на 34 басейна и 3 плажа за сезон 2018. Нарушения не са открити.\r\nДиана СТОЕВА", "date": "2018.06.23", "title": "Варна: Здравни инспектори провериха три морски плажа в района на града във връзка с осигуряването на медицинско обслужване"}
{"url": "http://www.focus-news.net/news/2018/06/23/2537365/afp-nay-malko-83-dushi-sa-raneni-pri-eksploziya-na-miting-v-etiopiya.html", "text": "Началникът на канцеларията на етиопския премиер Абий Ахмед заяви, че най-малко 83 души са ранени в резултат от експлозия на митинг в столицата на страната в събота, но засега няма информация за загинали, предава AFP.\r\n„Към момента, на базата на информация от полицията и болниците, са ранени 83 души, а от тях шестима са в тежко състояние. Засега не се съобщава за умрели“, заявиха от канцеларията на етиопския министър председател.\r\nПревод и редакция:", "date": "2018.06.23", "title": "AFP: Най-малко 83 души са ранени при експлозия на митинг в Етиопия"}
{"url": "http://www.focus-news.net/news/2018/06/23/2537369/balgariya-komentari-v-svetovnite-medii-agentsiya-fokus.html", "text": "Министър-председателят на България Бойко Борисов заяви, че ще настоява за закриване на външните граници на Европейския съюз за мигранти, с изключение на тези, които бягат от зоната на военни конфликти, съобщи в петък българската информационна агенция „Фокус“, предава РИА Новости.\r\n„Ще настоявам за незабавно взимане на решение за закриване на външните граници на ЕС, с изключени за хората, спасяващи се от война“, заяви премиерът в парламента на страната.\r\nБойко Борисов смята, че бежанците трябва да бъдат задържани в специални центрове извън пределите на Европейския съюз. Според неговите думи, от първостепенно значение е сигурността на границите, а чак след това идва грижата за бежанците, които трябва да бъдат върнати по родните си места след края на войната.\r\nОсвен това, министър-председателят на България изрази надежда, че юлската среща между президента на САЩ Доналд Тръмп и президента на Русия Владимир Путин ще сложи край на войната в Сирия.\r\nРИА припомня, че работната среща за миграцията в Брюксел ще се състои в неделя, 24 юни, но лидерите на страните от Вишеградската четворка (Чехия, Полша, Словакия и Унгария) няма да участват на нея. Според думите на унгарския премиер Виктор Орбан, подобни срещи трябва да се организират от Европейския съвет, а не от Европейската комисия.\r\n***София очаква от Белград да се предприемат „конкретни мерки“ в подкрепа на българското етническо малцинство в Сърбия. Това заяви българският президент Румен Радев на срещата със сръбския си колега Александър Вучич в рамките на своята двудневна визита в републиката, предава руската агенция REGNUM.\r\n„Пътят към европейска интеграция на балканските страни минава през примирение с миналото и уважение на правата на малцинствата“, заяви Радев.\r\nОт своя страна Вучич обеща, че в Сърбия ще бъдат предприети всички необходими мерки за това, българското малцинство да почувства, че властите на републиката съблюдават техните права. Конкретно, бе обявено, че в Сърбия ще бъде увеличено количеството на българоезичните медии.\r\nВ хода на срещата българският държавен глава потвърди поддръжката на София за влизане на Белград в Европейския съюз. Той отбеляза, че ориентировъчната дата за присъединяване на Сърбия към Съюза – 2025 година – е „амбициозна, но постижима цел“, при условие, че властите на републиката приложат всички усилия за провеждане на необходимите реформи в различните сфери.\r\nВ хода на преговорите страните са отбелязали нарастването на товарооборота. Както е било заявено, в края на 2017 година той е преминал един милиард евро. Освен това след края на срещата е обявено, че в най-скоро време ще бъде взето решение за откриването на още един пропускателен пункт на българо-сръбската граница.\r\nОсвен това, по инициатива на Александър Вучич от следващата година в Сърбия ще бъде включен като официален празник Денят на славянската писменост на 24 май, който е национален празник в България.\r\n*** Редица нови документи за Трансадриатическия газопровод (ТАП), както и за Интерконектора Гърция – България (ИГБ) ще бъдат подписани в България, се разбра от съобщение на българското Министерство на енергетиката, предава азербайджанската информационна агенция Trend News.\r\nДокументите ще бъдат подписани на 29 юни 2018 година в хода на петата среща на Групата на високо ниво за Централно и Югоизточноевропейскиа свързаност (CESEC) в София.\r\nДомакин на форума ще е министър Теменужка Петкова. Вицепредседателят на Европейската комисия и комисар за енергийния съюз Марош Шефчович, Европейският комисар по енергетиката и климата Мигел Ариас Канете, вицепремиера на България Томислав Дончев, както и енергийните министри от региона и други гости се очаква да присъстват на мероприятието.\r\n*** Между Институтът по история към Националната академия на науките на Украйна и Института за исторически изследвания към Българската академия на науките подписаха договор. Освен взаимодействието помежду си, споменатите учреждения си поставят за цел да укрепят българо-украинските връзки в сферата на науката, образованието и културата. На първо място става въпрос за необходимостта от създаване на Комисия на историците в България и Украйна, в чийто състав ще влязат водещи учени от двете академии и известни българисти и украинисти – по примера на украинско-полската, но за разлика от последната, едва ли бъдещата ще има диаметрално противоположни възгледи върху събитията от миналото (такива различия не съществуват), пише украинският историк Владимир Бойко в материал за киевския ежедневник „День“, представен без редакторска намеса.\r\nВ същото време такава комисия може да стане основа за нови контакти и тяхното развитие, както и за обмен на учени, взаимно консултиране и провеждане на общи конференции, семинари, летни школи, „кръгли маси“, документални изложби и това е следващият приоритет, фиксиран от страните. Възможно е други направления да станат ръководството на дисертационни изследвания на докторанти от другата страна, общи издателски проекти, обмен на изследователска литература, взаимна публикация на статии. Списъкът е неизчерпаем. Сред ориентировъчните теми за научни теми са такива, като: украинско-български отношения в различни аспекти, украинска историография за България и българска – за Украйна, източници за изследване в двете страни, история на българските поселения в Украйна и украинцитев България, украинско-български отношения в системата на международните отношения, изтъкнати фигури в общата история.\r\nПодписването на договора стана възможно благодарение на инициативата на Научното общество за история, дипломация и международни отношения да проведе конференция „България и Украйна в историята на Европа“ в българската столица. Инициативата получи подкрепа от Министерството на външните работи на Украйна, посолството на Украйна в България и други партньори. Това беше изключително явление – никога по-рано в София не са били едновременно двадесет украински историци. Както бе отбелязано на откриването, имената на Иван Шишманов и Михаил Драгоманов са еднакво близки за украинци и за българи. През последните години отношенията между страните се развиват стремително, което засилва взаимния интерес на народите. Едно от неговите проявления, а в същото време и важен фактор за развитието на сношенията е книгата „Сестра моя, София“, която преди две години бе публикувана в сериите Библиотека на вестник „День“. \r\nНа конференцията основно внимание бе отделено на събития със стогодишна давност и тяхното дългосрочно влияние върху XX в. Бе отбелязано, че е неправилно да се говори,че украинско-българските държавни отношения са на 25 години. Всъщност те са на 100 и започват от подписването на Брестския мир от Украинската народна република и държавите от Централния съюз, сред които е и България. Както твърди Петър Стоянович  (функционер на СДС в правителството на Костов, министър на културата в правителството на Орешарски, доцент в ИИИ към БАН от 2016 година, рицар на цивилния кръст за заслуги към Малта, Велик офицер на Суверенния орден на хоспиталиерите на Свети Йоан от 2014, преподавател в Шуменския университет – бел. ред.), за неговата страна това е бил справедлив мир, победен проблясък преди бъдещия погром. Между другото, Стоянович е пряк потомък на пълномощния министър Иван Стоянович, един от главните преговарящи в Брест.\r\nВърху уникалната роля на Бестския мир за Украйна акцентира украинския историк Ирина Матяш, според която, това е основание за появяването на Украйна (на Петлюра и Скоропадски – бел.ред.) на международната арена и фактическата легитимация на страната. Според думите на Матяш, всички страни прекрасно са разбирали каква цел преследват другите и съзнателно са направили всичко, с цел да постигнат националните си интереси. Съществуващите различия по-нататък са довели до проблеми с ратификацията. Но не от страна на България и Украйна – те доста бързо са обменили ратификационни грамоти. Когато се е стигнало до назначаване на посланици, цар Фердинанд е настоявал украинската страна да бъде представена от известен национален деятел. В крайна сметка, по съвета на българския посланик Иван Шишманов (изследовател на творчеството на Тарас Шевченко и мъж на дъщерята на Михаил Драгоманов – Лидия) това става Александър Шулгин. Привлича вниманието ефектния финал на изказването на Иван Шишманов при връчването на акредитивните писма на Павел Скоропадски, а именно „Слава Украине! Слава сиятелному пану гетману!“. Т.е., българинът е бил най-малкото добре осведомен за ситуацията в Украйна – дотолкова, че може да претендира за авторство на най-известния украински лозунг.\r\nБългарският учен Благовест Нягулов отбеляза искрената заинтересованост на ръководството на Царство България от появяването на независима Украйна – това е бил шанс за България да засегне въпроса за териториалната принадлежност на Добруджа (територия на Румъния, под кондоминиум след окупацията на страната от Централните сили в хода на Първата световна война) и някои други територии в контекста на преговорите в Брест. И действително, младите украински дипломати изключително бързо намират общ език с българските. Последните стават своего рода посредници между различните страни по договора. Един от преговарящите, пълномощния министър генерал Петър Ганчев е бил убеден – мирът с Украйна е много по-важен, отколкото мира с болшевишка Русия.\r\nЗа сериозното внимание на българските медии към украинския въпрос съобщи преподавателят в НБУ Володя Милачков. Според информацията, с която той разполага, подготовката и подписването на Брестския мир е рефлектирало в многократното увеличаване на публикациите. Освен това, българите са се интересували от идването на власт на Павел Скоропадски, взаимоотношенията между Украйна и Русия, вмешателството на Румъния в Бесарабия, взаимоотношенията на украинците с националните малцинства (най-вече българското), въпросът за земята, транспорта и курса на валутата. Отделна тема е била приемът на българския посланик Иван Шишманов в Киев и украинския, Александър Шулгин, в София. Приемайки акредитивните писма на последния, българския държавен глава е подчертал: ние знаем какви войници са паднали за свободата на България. Което и не е удивително – отчитайки плодотворната дейност на украинците в София.\r\nЗа малкоизвестна страница от Първата световна война разказа директорът на ИИИ Даниел Вачков. В България е съществувал интелектуалски кръг, който е смятал, че за предотвратяването на бъдещи войни в Европа трябва да се създаде федерация. Това е трябвало да се случи на няколко етапа в пространството и времето. Една от тях – от Балканските страни, Карпатите, Мала Азия, Кавказ и Северното Причерноморие. Т.е., тук се  е предвиждала и Украйна. Следващата – това е Тевтонската и Скандинавската. В крайна сметка е трябвало те да се обединят в една обща федерация – европейската. Но Версайската система залага съвсем други фундаменти. Само след ужасите на Втората световна война Европа се връща към идеята за обединяване.\r\nНа конференцията стана дума и за съвремието. Конкретно, за бързото нарастване на товарооборота, значителното количество културно-художествени мероприятия и взаимните симпатии сред граждани. Между другото, както се изясни, България, за разлика от Унгария, не смята новия Закон на Украйна „За образованието“ за дискриминационен. Напротив, отбелязва се, че той открива нови възможности за изучаването на български език. България поддържа политиката на санкции, въведени от ЕС, във връзка с агресията на Русия против Украйна. Даже по-ясно тази позиция е определена на ниво президент. А в правителството са по-внимателни – там настояват на необходимостта от спазване на общоевропейската солидарност. Привеждат се тревожни данни от социологическите изследвания – 35% от българите одобряват анексията на Крим от Русия, 27% са против, а още 38% незнаят какво да отговорят (не се споменава от кое изследване са тези данни – бел. ред.). Като цяло, нивото на проруските настроения се оценява на 61%. По наблюдение на ораторите, събитията от последните години и умножаването на влиянието на руската пропаганда са довели до засилване на проруските настроения в България. Заедно с това те са направили Украйна по-разпознаваема сред българите.\r\nКонференцията се проведе на паритетен принцип – изказваха се украински и български учени, но авторът сметна за целесъобразно да освети преимуществено българската страна, тъй като тя е по-малко известна в Украйна. Събранието на историците е засвидетелствало желанието за разширяване и разнообразяване на контактите и тяхната интензификация. Това е още по-важно на фона на приведените данни за обществените настроения. А след закриването на научния форум, украинските историци посетиха могилата на човека, който е еднакво ценен, както от украинците, така и от българите – Михаил Драгоманов. По своето време той успява да повлияе съществено на възприемането на Украйна в България. Сега времето е наше.", "date": "2018.06.23", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/06/23/2537368/pazardzhik-imenata-na-75-voynitsi-i-ofitseri-ot-grad-peshtera-sa-izpisani-na-pametnik-v-grada.html", "text": "В Пещера има мемориал на загиналите във войните за национално обединение, който се намира в Градския парк. Това каза за Радио „Фокус“ – Пазарджик Георги Шопов, директор на Историческия музей в Пещера. Той обясни, че това е така наречената костница, която преди е съществувала там. „По проект на известния български скулптор Ставри Калинов през 2007 година точно за 22 септември, когато честваме обявяването на независимостта на България беше открит този нов мемориал. Това е паметник-костница, в който са поставени имената на всички загинали във войните за национално обединение войници и офицери от град Пещера. Там са имената на 75 войници и офицери от град Пещера, загинали в Балканската, Междусъюзническата и Първата световна войни. Пред паметника на видно място е поставен един кръст, какъвто е българският кръст за храброст, а на входа от двете страни има венци“, допълни Шопов.\r\nВаня НИКОЛОВА", "date": "2018.06.23", "title": "Пазарджик: Имената на 75 войници и офицери от град Пещера са изписани на паметник в града"}
{"url": "http://www.focus-news.net/news/2018/06/23/2537372/komisar-nedelcho-rachev-odmvr-burgas-osnovnite-prichini-za-katastrofi-sa-nesaobrazena-skorost-i-izgubvane-na-upravlenie-nad-avtomobila.html", "text": "Основните причини за катастрофи са несъобразена скорост и изгубване на управление над автомобила. В областта се регистрират най-вече удари в преден автомобил или в крайпътни съоръжения. Това каза за Радио „Фокус“ - Бургас комисар Неделчо Рачев, началник на „Охранителна полиция“ към ОДМВР - Бургас. „Предвид голямата транспортна мрежа на територията на област Бургас има всички типове пътища, автомагистрали, първостепенни и второстепенни пътища. Има и пътища, които преминават през проходи, част от които са на територията на областта. По тях през по-голямата част от годината движението е изключително интензивно“, каза още Рачев.\r\nПо думите му най-тежките пътнотранспортни произшествия в град Бургас са свързани основно с блъскане на пешеходец на пешеходна пътека, отнемане на предимство на друго моторно превозно средство и неправилно движение на пешеходци, които попадат в пътнотранспортни произшествия. Рачев добави, че има много нарушения по неспазване на пътната маркировка и на дистанцията, което довежда до леки пътнотранспортни произшествия, особено в натоварените дни и часове през периода от месец май до края на месец септември. \r\n„Не на последно място са и катастрофите с тежкотоварни автомобили, които преминават през натоварени пътища и такива с много завои, като Ришкия проход и пътя за Варна“, добави комисарят. По думите му там са организирани предварителни КПП-та, в които спират и проверяват водачите на тези тежки машини. Реализират се и съвместни проверки с ДАИ. Рачев каза още, че са отчетени и много катастрофи с мотоциклети. По думите му се прави превенция на територията на град Бургас. Полицаите спират мотористите, дават указания, правят беседи и санкционират тези, които грубо нарушават закона и правилника за движение по пътищата. „На много места реализираме скоростен режим, не само за превенция и санкциониране на мотористите, но и на всички автомобили, които се движат по магистрали, първостепенни и второстепенни пътища в област Бургас“, допълни Рачев.\r\nДеница ДИМИТРОВА", "date": "2018.06.23", "title": "Комисар Неделчо Рачев, ОДМВР - Бургас: Основните причини за катастрофи са несъобразена скорост и изгубване на управление над автомобила"}
{"url": "http://www.focus-news.net/news/2018/06/23/2537367/pregled-na-mezhdunarodnite-novini-do-14-chasa-agentsiya-fokus.html", "text": "Началникът на канцеларията на етиопския премиер Абий Ахмед заяви, че най-малко 83 души са ранени в резултат от експлозия на митинг в столицата на страната в събота, но засега няма информация за загинали, предава AFP.\r\n„Към момента, на базата на информация от полицията и болниците, са ранени 83 души, а от тях шестима са в тежко състояние. Засега не се съобщава за умрели“, заявиха от канцеларията на етиопския министър председател.\r\n***Министърът на вътрешните работи на Германия Хорст Зеехофер потвърди намерението си да засили граничния контрол за бежанците дори в случай, че канцлерът Ангела Меркел не успее да се договори с европейските си партньори. Политикът заяви това в интервю, публикувано в немския вестник Suddeutsche Zeitung в събота, предава ТАСС.\r\n„Ако на срещата на върха на ЕС не бъдат намерени ефективни решения, то ние ще изгоним мигрантите, регистрирани в другите страни от ЕС“, заяви Зеехофер.\r\nТАСС обяснява, че проблемът за противодействието срещу миграцията доведе до сериозни разногласия в правителството на Германия. По-рано Зеехофер заяви, че може едностранно да издаде указ, предписващ на полицията да започне мащабен контрол на границите и да започне да експулсира мигранти, получили отказ за предоставяне на убежище на територията на ФРГ. Баварския Християнсоциален съюз (ХСС) даде срок от две седмици на Меркел да намери решение на миграционния проблем на европейско ниво.\r\nВ отговор канцлерът напомни на Зеехофер, че в немската политика има разделение на пълномощията, което подразбира и възможността тя да уволни всеки министър. „Във ведомството на канцлера направиха от мухата слон. Да заплашва с компетенциите си коалиционен партньор е крайно необичайно. Ние няма да се смирим с това“, заяви вътрешният министър в съботното интервю. По-рано Зеехофер дори спомена за възможен разпад на управляващия блок, ако той бъде уволнен.Реакция на другите партии\r\nСъпредседателят на „Левицата“ Бернд Риксингер смята, че текущата ситуация представлява опасност за политическото бъдеще на канцлера. „Изглежда ми, че това е пуч против Меркел. И това е истинската цел – да свалят Меркел“, заяви той в интервю пред вестник Heilbronner Stimme.\r\nВицеканцлерът и министър на финансите на Германия Олаф Шолц заяви пред Rheinische Post, че Меркел и Зеехофер трябва да изгладят конфликта си възможно най-скоро, за да не навредят на правителството. „Този вътрешен спор между Християндемократическия съюз (ХДС) и ХСС вреди на страната ни. Мога само да се надявам, че двете партии бързо ще го изгладят“, отбеляза социалдемократът.\r\nПредседателят на „Зелените“ Аналена Бербок смята, че Меркел трябва да заеме по-твърда позиция спрямо своя министър и към ХСС, като цяло. „По време на мини-срещата на върха в Брюксел канцлерът трябва да даде да се разбере, че за нея Европа е по-важна, отколкото една регионална партия от Бавария, чийто поглед е устремен назад“, заяви тя.\r\nОт една страна, както отбелязват експертите, канцлерът не иска да се кара с партньорите си в ЕС, които, най-вероятно, ще се сблъскат с нов мигрантски поток, ако Зеехофер закрие границата. От друга страна, Меркел не е заинтересована от разногласия вътре в собственото си правителство.\r\n*** На официалният „Ютуб“ канал на Министерството на външните работи на Гърция е публикувано интервюто на Никос Коцияс, ръководителят на ведомството, пред гръцката телевизия „Антена“. В хода на предаването дипломатът каза, че партията на македонците в Гърция „Виножито“ е група приятели и добави, че с договора за промяна на името на Македония се забранява дискусията за съществуване на македонско малцинство в Гърция, предава скопското електронно издание „МКД“.\r\n„Договорът забранява това. В споразумението има член именно за това. В член 49 от Конституцията на Северна Македония се казва, че БЮРМ (Бивша югославска република Македония) се грижи за македонското малцинство извън нейната територия. Този член ще бъде променен по подобие на член 118 от Конституцията на Гърция, в който се казва, че Гърция защитава гърците, които живеят в странство. Има голяма разлика във формулировката. „Гърци, които живеят в странство“ и това, което се казва в член 49“, обясни Коцияс.\r\n***Турския народ ще определи бъдещето на страната си на 24 юни, когато в страната ще се проведат едновременно президентски и парламентарни избори. Вотът слага край на предизборните кампании, които създадоха жизнена атмосфера в цялата страна за повече от два месеца, пише турското електронно издание Daily Sabah в материал, представен без редакторска намеса.\r\nВеднага щом предсрочните избори бяха назначени през април, турските политически партии започнаха предизборните си кампании. Независимо от ограниченото време преди изборния ден и факта, че той съвпада със свещения месец Рамадан, политиците успяха да излязат с динамични графици, които им позволиха да достигнат до възможно най-много хора.\r\nМитингите бяха основната част от предизборните кампании, но същевременно конвои от изборни автобуси постоянно озвучаваха с партийни химни, а по улиците на градовете се вееха знамена и бяха разлепени множество плакати. В страната има регистрирани 56 322 632 избиратели, които трябва да гласуват в 180 065 изборни секции. Изборният ден започва в 9 сутринта и завършва в 5 следобед.\r\nГласоподавателите ще могат да пуснат бюлетините си като представят лични карти или друг официален идентификационен документ. Влизането в изборните секции с фотоапарати, камери и мобилни телефони е забранено. Избирателите ще пускат по две отделни бюлетини в един общ плик – една за президентските и една за парламентарните избори.\r\nСлед края на изборния ден, първо ще бъдат преброени бюлетините за президентския вот. За първи път, официални лица ще събират бюлетините от домовете на хора, които имат проблеми с придвижването заради старост, здравословни проблеми или инвалидност. В момента има 17 хиляди такива избиратели.\r\nТрадиционно, турските политици организират митинги из цялата страна и посещават провинциите, за да говорят пред хората за час или два. Тази тенденция бе продължена, но имаше и някои промени заради краткото времетраене на предизборната кампания и Рамадан-а. Благодарение на някои промени, първоначалните предвиждания за по-малък брой присъстващи на демонстрациите в сравнение с предишни години не се оправдаха, особено в партийните крепости.\r\nВ добавка към класическите, старомодни митинги, политиците проведоха и редица по-малки срещи с хората под формата на ифтари и сухури (съответно вечеря след залез и закуска преди изгрев по време на Рамадана). На 9 юни се проведе и среднощен митинг на кандидата на Републиканската народна партия Мухарем Инче, на който присъстваха десетки хиляди, които или чакаха сухура, или традиционните си забавления в тази вечер на истанбулския булевард Багдат. Президентът Реджеп Таийп Ердоган също организира много срещи по време на ифтара особено в провинциите.\r\nДруг интересен момент от предизборната кампания беше организирането на няколко митинга в различни градове в един и същи ден, като в някои случаи те бяха провеждани в по три различни провинции, което не се случваше в предходните кампании. Например, на 11 юни Ердоган беше в провинциите Коджаели, Нигде и Бурса. Започвайки предизборната си кампания от крепостта на основната опозиционна Републиканска народна партия (РНП) Измир на 28 април, Ердоган посети около 50 провинции и още 20 отделни района до края на мероприятията преди изборния ден.\r\nКандидатът на РНП Мухарем Инче също имаше много интензивен предизборен график. В един случай той проведе пет отделни митинга, включително едно събитие по време на ифтара, в пет отделни района на Истанбул на 10 юни. Кандидатът за президент от „Добрата партия“ (ДП) Мерал Аксенер също внесе своя принос за доброто настроение по време на кампанията, като базира своите митинги на, както тя го нарече, „революцията на тензуха“, като събра тензуси от всички провинции, които посети и твърдеше, че те демонстрират непоквареност. Тензуха е традиционен шал на анатолийските жени.\r\nВ президентската кампания се включиха шестима кандидати: Реджеп Таийп Ердоган от „Народния съюз“, в който се включиха управляващата „Партия на справедливостта и развитието“ и „Партията на националистическото движение“ (ПНД); Мухарем Инче от РНП; Селахатин Демирташ от про-кюрдската „Народна демократична партия“ (НДП); Мерал Аксенер от ДП; Темел карамолаоглу от „Партията на щастието“ (ПЩ) и Догу Перинчек от „Патриотичната партия“ (ПП).Младежта ще има голямо влияние върху изхода от гласуването\r\nНовите видове предизборни срещи създадоха и нови възможности за достигане до различни сегменти от обществото и конкретно младежта, която представлява голяма част от избирателната база. В страната има повече от 10 милиона гласоподаватели на възраст между 18 и 25 години. Ердоган, например, се присъедини към младежите в студентско общежитие в столицата Анкара за сухур, след като получи покана чрез „Туитър“ на 1 юни. В отговор на поканата, държавният глава заяви, че ще „дойде ако чаят е готов“.\r\nРазвълнувани от срещата с президента, студентите приветстваха Ердоган и имаха възможността да си поговорят с него и да си направят общи селфита с държавния глава. Инче също успя да достигне до много младежи, благодарение на добрата си работа със социалните мрежи. Вместо срещи за ифтар или сухур, той се съсредоточи върху използването на възможностите конкретно на „Туитър“ като предизборен инструмент. Неговите „туитове“ бяха фокусирани върху образованието и той изпрати множество пожелания към студентите и учениците да изкарат успешно изпитите си.\r\nПонякога Инче отиваше и по-далеч и дори директно наричаше младите хора в страната „мои деца, мои ученици“, визирайки миналото си като учител по физика. Друга новост в кампанията на кандидата на РНП беше карането на колело, което му бе подарено по време на реч в град Самсун.\r\nНа президентските предизборни митинги се събираха далеч повече хора, отколкото на тези за парламентарните и може би причината за това е, че турците ще гласуват за първи път в историята за държавен глава и това, че страната преминава към президентска форма на управление, както реши народа на референдума, проведен на 16 април 2017 година.\r\nВъпреки относително слабия интерес, някои партии и най-вече ПСР, продължи да провежда демонстрации, водени от премиера Бинали Йълдъръм, из цялата страна, демонстрирайки сериозността на управляващата партия по въпроса.В парламентарния вот се състезават осем партии\r\nВ неделя съревнованието ще е между осем политически партии, които се стремят да спечелят възможно най-много кресла в новия състав на народното събрание: ПСР, ПНД,РНП, „Партията на свободната кауза“, ДП, НДП, ПЩ и ПП. За първи път в историята на Турция, политическите партии ще отидат на избори в коалиции. ПСР и ПНД сформираха „Народния съюз“, докато „Добрата партия (ДП) и „Партията на щастието“ (ПЩ) образуват „Националния съюз“. На парламентарните избори, фракциите трябва да получат най-малко 10% от гласовете на избирателите, за да влязат в законодателното събрание. Диаспората счупи рекорда за участие в избори\r\nВ периода между 7 и 19 юни около 1,49 милиона турци, живеещи в чужбина, гласуваха за кандидатите за президент и партиите, състезаващи се на парламентарните избори. Гласовете на избирателите ще бъдат пренесени в Турция и преброени заедно с  гласовете, подадени в страната на 24 юни. Гласуването на граничните пунктове също започна на 7 юни и ще продължи до края на изборния ден. В деня на вота, медиите няма да могат да излъчват политически агитационни материали или коментари за изборите до 18:00 часа. Между 18:00 и 21:00, средствата за масова информация ще могат да публикуват единствено официална информация за изборите, получена от Централната избирателна комисия (Върховния изборен съвет).\r\n*** Лавина от реакции от симпатизанти и членове на основната македонска опозиционна партия ВМРО-ДПМНЕ предизвика изявата на лидера на фракцията Християн Мицковски, че ВМРО-ДПМНЕ подкрепя протестите срещу промяна на конституционното име на Македония, но, че „битката“ ще се води в парламента, а не на улицата, предава македонският портал „еМагазин“.\r\nНай-честите коментари в социалните мрежи са, че Мицковски е много мек и че той не е правилният човек, който трябва да води партията, особено в такива ключови времена за страната, обясняват от портала.\r\nЧе Мицковски не е любимец на симпатизантите и членовете на ВМРО-ДПМНЕ показа и скорошна анкета на „Телма“ и МЦМС, според която той има много нисък рейтинг от 2,9%, дори по-малко от бившия лидер на партията Никола Груевски, който има 6,1% и президента Георги Иванов, който беше кандидат на ВМРО-ДПМНЕ, с рейтинг от 9,9%.\r\nСамата партия ВМРО-ДПМНЕ все пак продължава да има висок рейтинг – 20,6% (СДСМ (Социалдемократическия съюз на Македония) има 25,5%).\r\nМицковски не беше „симпатичен“ и на бивши и актуални висши функционери на ВМРО-ДПМНЕ, които открито се обявиха против неговото избиране на конгреса във Валандово, коментира „еМагазин“.\r\nГенералната забележка на обществеността пък е, че най-големият „грях“ на Мицковски е, че не се е разграничил и не е осъдил „криминалната“ работа на предходното правителство, което беше ръководено от ВМРО-ДПМНЕ и че е „копие“ на Никола Груевски.\r\n***Гърция си връща суверенитета след решението на кредиторите да облекчат дълговете на страната, правейки изплащането на задълженията поносимо, заяви премиерът на страната Алексис Ципрас в петък вечерта, цитиран от гръцката информационна агенция АНА-МПА.\r\nВ хода на реч, дадена на помпозна церемония в зала Запейон, с която бе отбелязана сделката за дълга, министър-председателят заяви, че Гърция обръща нова страница и тръгва напред след осемгодишна криза.\r\n„Гърция отново се превръща в нормална страна. Тя си връща политическия и икономическия суверенитет. Гърция отново се изправя на крака“, заяви Ципрас.\r\nОбръщайки се към депутатите от двете партии, участващи в управляващата коалиция – СИРИЗА (Коалиция на радикалната левица) и АНЕЛ („Независимите гърци“) – премиерът си сложи червена вратовръзка, изпълнявайки обещанието си да си сложи такава само, когато сключи сделка за дълга с кредиторите на Гърция. Той си свали аксесоара в края на изказването си.\r\nСтраната няма да трябва да взема нови кредити, за да покрива дълговете си през следващите три години, обясни Ципрас, като подчерта, че Атина ще може да взима сама решенията за правене на данъчни отстъпки от 2019-а година.\r\n„Надзорът, предвиден съгласно правилата на Европейски съюз, няма нищо общо с механизмите на надзора на кредиторите, който преживяхме“, продължи гръцкият премиер. „Гърция ще носи отговорността за себе си и за бъдещето си“.\r\nЦипрас отново потвърди, че това правителство ще изпълни целия си четиригодишен мандат, който изтича през септември 2019-а година.\r\n***Бъдещето на Европейския съюз е поставено на карта и ще се определи в течение на годината, заяви министърът на вътрешните работи и вицепремиер на Италия Матео Салвини в интервю пред немското списание Spiegel, предава РИА Новости.\r\n„В течение на една година ще стане ясно дали единна Европа ще продължи да съществува“, заяви Салвини.\r\nВътрешният министър на Италия отбеляза, че страната му повече не може да пуска мигранти. „Не можем да приемем нито един човек. Напротив, ние бихме искали да изпратим някъде няколко“, добави той.\r\nВ сряда Салвини обеща да представи „пътна карта“ за решаване на миграционните проблеми на ЕС по време на работна среща на Европейската комисия. Четирите основни точки ще бъдат укрепването на Европейската служба за контрол на границите Frontex, сключване на споразумения със северноафриканските страни за снижаване на миграционния натиск, създаване на система за прием на мигранти и ускоряване на процедурите за изгонване на нелегалните в страните от където произхождат.\r\nВ края на поминалата седмица властите в Италия и Малта затвориха своите пристанища за кораба „Водолей“, на чийто борд се намираха повече от 600 мигранти и той бе приет от Испания.\r\nСитуацията около Aquarius предизвика дипломатически скандал в отношенията между Рим и Париж. Представителят на управляващата партия във Франция „Напред, република!“ Габриел Атал определи позицията на Италия като „отвратителна“, а президентът Еманюел Макрон обвини Италия в „цинизъм и безотговорност“ чрез официален представител.\r\nВ отговор на френската критика, италианското правителство заяви, че няма никакво намерение да приема „лицемерни поучения от страни, които на тема миграция винаги са предпочитали да се обръщат на другата страна“.\r\nПо-късно премиерът на Италия Джузепе Конте и президентът на Франция Еманюел Макрон проведоха преговора, в хода на които успяха да изгладят различията.\r\n***Президентът на Турция Реджеп Таийп Ердоган назова себе си и руския лидер Владимир Путин за най-опитните политици в Общото събрание на ООН. Той заяви това в рамките на публикувано в петък интервю пред турския държавен телевизионен канал TRT, предава ТАСС.\r\n„Ще го кажа пределно ясно... в момента в Общото събрание на ООН ... има само двама наистина опитни политици, а може и да има някой друг, но в момента не мога да си спомнял: това е президента (на Русия Владимир) Путин и аз. Защото и двамата сме заемали, както поста премиер, така и президент... ние постигнахме много, но пред нас стоят още много задачи“, заяви Ердоган в хода на интервюто, записът от което е публикуван на страницата на ТВ канала в „Туитър“.\r\nТурският държавен глава отбеляза също доброто сътрудничество между Турция и Русия по сирийския въпрос. Според неговите думи, „специалните отношения“ с Путин и тесните контакти между външнополитическите ведомства на двете страни са помогнали да се постигне прогрес в тази сфера и конкретно, да се организират междусирийските преговори в Сочи миналата година.\r\n*** Гръцкият премиер Алексис Ципрас прослави сключването на договора с министрите от еврозоната, обръщайки се към функционерите от своя кабинет с вратовръзка. Това е първият случай, в който той носи този аксесоар пред обществото, пише скопското електронно издание „МКД“.\r\n„Малко ми е тежко, но ще свикна“, заяви министър-председателят на Гърция.\r\nЗавършвайки своята триумфална реч, в която изброи редица успехи, за които каза, че са постигнати от неговото правителство от януари 2015 година, Ципрас свали вратовръзката.\r\nМиналата година гръцкият премиер стана първият западен лидер, който се яви на официална среща с американския президент Доналд Тръмп в Белия Дом, отбелязва „МКД“.\r\nКато бивш лидер на младежка комунистическа организация, Ципрас никога не е носил вратовръзка в своята политическа кариера, тъй като тя за него е свързана с естбалишмънта, който той е презирал много, продължава македонската медия.\r\n„Той беше млад левичарски лидер. Вратовръзките не се вписват в този профил. И в определен момент, това стана политическа позиция“, коментира по-рано източник от гръцкото правителство.\r\nСпоред слуховете, Ципрас за последен път носил този аксесоар, докато служил в армията – през 2004 година.\r\nПрез 2015 година, непосредствено преди да стане премиер, журналистите го попитаха дали отговорностите на неговото ново работно място ще го накарат да приеме по-формален стил на обличане. Ципрас, който дотогава носеше само всекидневни ризи и панталони, отговорил, че няма да сложи вратовръзка, „докато не се намали гръцкият дълг“.\r\nПрез февруари 2015 година, само няколко дни, след като левичарят дойде на власт с обещанието да извади страната от плановете за строги икономии, тогавашният италиански премиер Матео Ренци му подари вратовръзка.\r\nВсе пак, според снимките, вратовръзката, която му бе подарена от Ренци е с тъмен цвят, а Ципрас носеше червена вратовръзка, идентична с тази, която му подари македонския му колега Зоран Заев на подписването на договора за името миналия уикенд край Преспанското езеро.\r\n***Ще има референдум за името. С това искане на опозицията премиерът Зоран Заев заяви, че е съгласен. Според него остава да се реши дали той ще бъде консултативен или задължителен. Заев каза, че резултатът от референдума трябва да бъде спазван от всички институции и граждани, предава македонският телевизионен канал Алсат -М.\r\nЛидерът на опозицията Християн Мицкоски заяви, че няма да се противопостави на решението на народа, ако референдумът е демократичен и обвързващ. Въпреки че договорът за имена все още не е напълно приет, Мицковски още от сега се съмнява в достоверността на резултатите.\r\nНеобходимо е да се създаде Държавна изборна комисия (ДИК) за организиране на референдума. Имената на 41-те кандидати за временни членове на ДИК са публикувани в петък.", "date": "2018.06.23", "title": "Преглед на международните новини до 14 часа ( Агенция „Фокус“ )"}
{"url": "http://www.focus-news.net/news/2018/06/23/2537371/bivshiyat-prezident-na-albaniya-sali-berisha-pazarlatsite-na-edi-rama-s-atina-mogat-da-dovedat-do-nova-balkanska-voyna.html", "text": "Бившият албански президент Сали Бериша предупреди за драматични последици за региона ако действащия премиер на страната Еди Рама подпише спогодба с Гърция за новите граници. В интервю пред тиранската телевизия „Клан“, бившият държавен глава е заявил, че ако наследникът му на поста подпише документа, това може да доведе до Балканска война, предава македонската информационна агенция „Макфакс“.\r\n„Това, което подготвя премиера Рама е нова подялба на албанските територии, което може да доведе до конфликт“, заяви Бериша и добави, че договорът е неизгоден за Албания и означава нова загуба на територии след 1913 година.\r\n„Имаме информации, че спогодбата е катастрофална за Албания. Текстът е подготвен от страна на Гърция, която е била категорична, че няма да преговаря повече“, обясни бившият президент.\r\nАлбанската опозиция се обяви против граничната спогодба, защото, както заявиха от там, тя е неизгодна за страната.\r\nПревод и редакция:", "date": "2018.06.23", "title": "Бившият президент на Албания Сали Бериша: Пазарлъците на Еди Рама с Атина могат да доведат до нова Балканска война"}
{"url": "http://www.focus-news.net/news/2018/06/23/2537370/dots-petar-petrov-emo-etar-lipsata-na-mehanizmi-za-populyarizirane-na-hranata-kato-nematerialno-kulturno-nasledstvo-e-edna-ot-golemite-bolki-na-malkite-proizvoditeli.html", "text": "Липсата на държавни механизми за популяризиране на храната като нематериално културно наследство е една от големите болки на малките производители. Проблем за тях са и сериозните рестрикции, които налага европейското законодателство, а не винаги са толкова необходими. Това каза за Радио „Фокус“ – Велико Търново доц. Петър Петров, специалист от Института за етнология и фолклористика в Етнографски музей на открито „Етър“. Според него не е тайна, че стартирането на малък бизнес у нас е доста трудна работа заради финансови пречки и законови такива. „Когато говорим за традиция, има проблем с регулациите - европейските, които са добри, но се прилагат много рестриктивно в България. Например, за да произвеждаш млечен продукт – кашкавал или сирене, трябва да се използват само пластмасови или метални съдове по хигиенните изисквания. Докато традиционното производство е в дървени съдове и сега майсторите твърдят, че всяко специфично дърво дава някакъв привкус на кашкавала да речем. И тук влизат в противоречие законодателство и традиции, което за сега не е решено в България, за разлика от Италия и Франция, например“, коментира специалистът и подчерта, че много неправителствени организации работят в тази насока, но все още няма конкретни ползи.\r\nЛуиза ТРАНЧЕВА", "date": "2018.06.23", "title": "Доц. Петър Петров, ЕМО „Етър“: Липсата на механизми за популяризиране на храната като нематериално културно наследство е една от големите болки на малките производители"}
{"url": "http://www.focus-news.net/news/2018/06/23/2537374/plovdiv-s-obichaya-kalinitsa-v-asenovgrad-shte-bade-otbelyazan-enyovden.html", "text": "На 24 юни в Асеновград ще бъде отбелязан Еньовден с уникалния обичай „Калиница“. Това каза за Радио „Фокус“ – Пловдив Даниела Костова, главен експерт в отдел „Култура“ на Общината. По думите ѝ подготовката за изпълнение на обичая започва още днес, когато малките калиници оставят своите нишани в \"мълчана\" вода в двора на Етнографската къща. „На 24 юни – Еньовден, в 08.30 часа в Етнографската къща ще се постави началото на обичая „Калиница“ с наричания на нишаните. След това децата ще се отправят към храм „Свети Николай Чудотворец“, където в 09.00 часа ще има празнична литургия. В 10.00 часа с литийно шествие малките калинички ще стигнат до параклиса „Св. Богородица – Въведение”(Калиничката) и до Градския парк. Там в 10.30 часа ще започне празнична програма за малките булки с участието на детски вокални групи. Ще бъдат връчени грамоти и подаръци на калиничките“, каза Даниела Костова. в Асеновград празникът Еньовден има изключително значение за местната история и традиции.\r\nОбичаят „Калиница“ е много древен и произлиза от старите гръцки махали в града. Навремето там е имало много гръцко население и в началото на 20-ти век, поради съвместното съжителство между българи и гърци, българите са заимствали традицията и с течение на годините тя се е запазила и до днес, макар и видоизменена. Според местната легенда, образът на Калиница е свързан с този на малката Богородица от храмовата икона в параклиса „Св. Въведение Богородично“ в Асеновград. Той се намира под старата църква от 12-ти век „Св. Йоан Предтеча“, която въпреки преклонната си възраст е действаща и отваря врати за богомолците на големите християнски празници. Параклисът също се отключва за 24 юни, защото там е иконата на малката Богородица, която е изобразена почти по същия начин както калиниците, обаче заобиколена от своите родители и приятелки, държащи в ръцете си запалени свещи. По този начин, още преди столетия, жители на Асеновград са слели образа на Светата Майка с езическия обичай „Калиница“.\r\nТони МИХАЙЛОВ", "date": "2018.06.23", "title": "Пловдив: С обичая „Калиница“ в Асеновград ще бъде отбелязан Еньовден"}
{"url": "http://www.focus-news.net/news/2018/06/23/2537376/dots-lyudmil-vagalinski-naim-nadyavame-se-che-do-sredata-na-lyatoto-shte-uspeem-da-lokalizirame-teatara-na-antichen-grad-herakleya-sintika.html", "text": "Надяваме се, че до средата на лятото ще успеем да локализираме театъра на античен град Хераклея Синтика. Това каза за Радио „Фокус“ – Пирин доц. д-р Людмил Вагалински, директор на Националният археологически институт с музей към Българската академия на науките и ръководител на проучванията на античен град Хераклея Синтика. Той обясни, че пролетта е било извършено заснемане от въздуха със системата LIDAR, не само на Хераклея Синтика, но и на още около 10 обекта в България. „Сега чакаме резултатите от това заснемане, като нас най-вече ни интересува Хераклея. Силно се надявам, че на базата на това заснемане ще успеем най-сетне да локализираме театъра и да организираме неговото проучване. Предполагаме, че ще имаме въпросните резултати някъде в средата на лятото, тъй като процесът е малко дълъг – не по самото заснемане, а след това“, каза още доц. д-р Вагалински. Той отбеляза, че  военните служби трябва да преценят дали тази информация може да бъде предоставена или не. „До колкото си спомням само за един обект в Южна България има данни, че информацията е малко по-секретна. За щастие Хераклея Синтика не попада в тези опасения. Надеждата ни е това заснемане, защото до сега не успяваме да локализираме театъра, макар че сме правили заснемания с дрон, с по-малки самолети, обхождали сме многократно терена“, коментира доц. д-р Вагалински.\r\nЛивия НИНОВА", "date": "2018.06.23", "title": "Доц. Людмил Вагалински, НАИМ: Надяваме се, че до средата на лятото ще успеем да локализираме театъра на античен град Хераклея Синтика"}
{"url": "http://www.focus-news.net/news/2018/06/23/2537379/d-r-stela-dencheva-lyatoto-e-sezonat-na-alergiite-i-tryabva-da-vnimavame-sas-zamarsenite-vodoemi-i-plazhove.html", "text": "Лятото е сезонът на алергиите. Замърсените водоеми, въздух и плажове създават сериозни предпоставки за появата на подобни заболявания и трябва да се внимава много. Това каза за Радио „Фокус“ – Велико Търново д-р Стела Денчева, управител на специализираната болница за белодробни заболявания във Велико Търново. Тя уточни, че колкото по-близо е човек до природата, толкова по-малка е вероятността той да развие алергия към нещо. „Както казваше един мой професор – ако искаме да нямаме алергии, трябва да преместим живота си в обора. Колкото по-близо сме до природата и контактуваме с нея, толкова по-рядко срещани са алергиите. Колкото повече живеем в съвремието – с изкуствени материи и вещества, толкова по-чести са алергиите. Хубаво е да внимаваме с какво контактуваме“, коментира специалистът. Тя добави, че в сезона на цъфтящите дървета, хората трябва да стоят по-далече от тях, а през лятото да внимават как се излагат на слънчева светлина. „Хубаво е да си даваме сметка, че съвременното общество е изложено на много несвойствени за човешката природа вещества, каквито са изкуствените материи, синтетичните материали, козметики и т.н. Това винаги може да е предпоставка, която да отключи сериозни алергични заболявания“, добави д-р Денчева.\r\nЛуиза ТРАНЧЕВА", "date": "2018.06.23", "title": "Д-р Стела Денчева: Лятото е сезонът на алергиите и трябва да внимаваме със замърсените водоеми и плажове"}
{"url": "http://www.focus-news.net/news/2018/06/23/2537358/hristina-shopova-zam-kmet-na-blagoevgrad-festivalat-frankofoli-se-nalozhi-kato-mezhdunarodno-sabitie-za-balgariya.html", "text": "Фестивалът „Франкофоли“ се наложи като международно събитие за България. Това каза в предаването „Метроном“ на Радио „Фокус“ зам.-кметът по култура и хуманитарни дейности в Община Благоевград Христина Шопова. Тя добави, че с всяка изминала година фестивалът привлича все повече изпълнители и публика, който се наслаждават на събитието. „Мисля, че нашата страна има нужда да има положителен имидж пред света. Радвам се, че успяхме да докажем, че и в България можем да правим големи музикални форуми, че сме достойни домакини и можем да се справим с всяко едно предизвикателство. Всяка година сме мотивирани и работим с голям хъс и ентусиазъм. От вашият ефир благодаря на целия екип, защото когато се работи със сърце и душа нещата се получават“, каза Христина Шопова и допълни, че вече е започнала подготовката на следващото 5-о юбилейно издание на фестивала. Тя каза още, че за първи път фестивалът застава зад социална кауза и това е достъпът до култура и изкуство на хора в неравностойно положение. Христина Шопова благодари на французина с български произход  Венсан Винел, който е подкрепил инициативата.", "date": "2018.06.23", "title": "Христина Шопова, зам.-кмет на Благоевград: Фестивалът „Франкофоли“ се наложи като международно събитие за България"}
{"url": "http://www.focus-news.net/news/2018/06/23/2537362/rumen-petkov-abv-preigrava-se-s-izpolzvaneto-na-helikopter-v-izdirvaneto-na-zatvornika-v-lovech-i-tova-sazdava-chuvstvo-za-politicheska-spekulatsiya.html", "text": "Преиграва се с използването на хеликоптер в издирването на затворника в Ловеч и това създава чувство у състава на МВР за политическа спекулация. Това каза председателят на АБВ Румен Петков в интервю за Агенция „Фокус“  във връзка с избягалия затворник в Ловеч. „Какво ще ни дадат хеликоптерите? Така си спомням шесторното убийство, пак качихме хеликоптерите и какво ни дадоха?“, каза Петков. Според него, за да се стигне до бягството има серия от грешки. „Трябва да се направи много сериозен анализ на целия случай, за да се изяснят необходимите поуки“, допълни Петков. По думите му в случая с избягалия затворник в Ловеч не са оценени проблемите, които създава конкретният затворник, както фирмите, на които се предоставя тази услуга. „Все пак стана ясно, че и служителят, който е отговарял за охраната на затворниците, каквото и да означава това в този случай, не е бил на място“, коментира още председателят на АБВ. \r\nДеница КИТАНОВА", "date": "2018.06.23", "title": "Румен Петков, АБВ: Преиграва се с използването на хеликоптер в издирването на затворника в Ловеч и това създава чувство за политическа спекулация"}
{"url": "http://www.focus-news.net/news/2018/06/23/2537373/the-new-york-times-katalunskite-setsesionisti-prekasnaha-ofitsialnite-si-vrazki-s-ispanskata-monarhiya.html", "text": "Каталунските политически лидери прекъсват официалните си връзки с испанската монархия, в последното си открито предизвикателство управлението в Мадрид, пише американското издание The New York Times.\r\nКаталунският президент Ким Тора заяви, че регионалното правителство няма да кани представители на кралското семейство на нито едно официално събитие, нито ще изпраща представители на нито едно събитие, организирано от двореца, защото крал Фелипе VI е отказал да обсъжда възможността за отделяне на богатия североизточнен автономен регион от Испания, пише авторитетният вестник.\r\nТора и други каталунски политици искат правителството в Мадрид да уважи едностранното обявяване на независимост от сепаратистите през октомври, уточнява изданието.\r\nПревод и редакция:", "date": "2018.06.23", "title": "The New York Times: Каталунските сецесионисти прекъснаха официалните си връзки с испанската монархия"}
{"url": "http://www.focus-news.net/news/2018/06/23/2537382/sofiya-intenziven-e-trafikat-na-gkpp-kalotina-na-vhod.html", "text": "Интензивен е трафикът на ГКПП „Калотина“ на влизане в България, съобщи слушател на Радио „Фокус“. Автомобилите изчакват повече от 3 часа.", "date": "2018.06.23", "title": "София: Интензивен е трафикът на ГКПП „Калотина“ на вход"}
{"url": "http://www.focus-news.net/news/2018/06/23/2537384/plovdiv-lyatna-akademiya-za-detsa-shte-se-provede-v-grad-hisarya-prez-yuli.html", "text": "Лятна академия за деца ще се проведе в град Хисаря през юли. Това съобщиха за Радио „Фокус“ – Пловдив от Общинската комисия за борба срещу противообществените прояви на малолетните и непълнолетните към общината. „Лятна академия за децата на Хисаря“ ще се състои за периода от 9 до 20 юли, като ще бъде в направленията „Танцувай с мен“, „Арт работилница“, „Стрелба с лък“, „Оцеляване в природата“, „Бизнес, етикет и протокол“ и „Млад екскурзовод“. Организаторите на Лятната академия обясниха, че в отделните занимания могат да участват деца на възраст от 8 до 18 години. Обученията на участниците ще се провеждат на открито сред природата и ще се осъществяват по интерактивни методи, като успешно завършилите ще получат удостоверения за участие в лятната академия. Целта на инициативата е уплътняване свободното време на подрастващите през летния период, също придобиването на нови знания, умения и компетентности.\r\nТони МИХАЙЛОВ", "date": "2018.06.23", "title": "Пловдив: Лятна академия за деца ще се проведе в град Хисаря през юли"}
{"url": "http://www.focus-news.net/news/2018/06/23/2537380/aleksandar-kiratsovski-generalen-sekretar-na-sdsm-nikoy-ne-mozhe-da-ospori-dumite-makedonets-i-makedonski-ezik.html", "text": "„Имаме наистина исторически договор, приветстван от целия демократичен свят, с който се укрепва и гарантира нашата идентичност, заяви генералният секретар на СДСМ Александър Кирацовски, при посещението си в Прилеп и Охрид, предава македонският „Фокус“.\r\n„Македонски език, македонец, те са гарантирани и никой няма да може да ги оспорва. Като поколение имаме уникален шанс да придобием членство в НАТО и да започнем преговори, а в последствие и да станем пълноправни членове на Европейския съюз. Да не го изпускаме, а на референдум да кажем ДА за влизане в ЕС и НАТО, да кажем ДА за гарантирана македонска идентичност, ДА за нашето, македонско бъдеще“, заяви Кирацовски. Йонислав Дочев", "date": "2018.06.23", "title": "Александър Кирацовски, генерален секретар на СДСМ: Никой не може да оспори думите македонец и македонски език"}
{"url": "http://www.focus-news.net/news/2018/06/23/2537385/ministar-nikolina-angelkova-sled-proverka-na-plazh-perla-spazeno-e-iziskvaneto-za-50-svobodna-i-50-platena-zona-na-ivitsata-shte-napravim-i-zasnemane.html", "text": "Изискванията за 50% свободна и 50% платена зона на морски плаж „Перла“ са спазени. Платените плажни принадлежности на ивицата са според одобрената схема от Министерството на туризма. Това каза министър Николина Ангелкова при проверка на място на плажа, в която участва и кметът на Приморско Димитър Германов. Тя уточни, че според експертите от контролното звено на министерството, нарушения няма, но допълнително ще бъде възложен и геодезически мониторинг, за да се гарантира, че площите с платени плажни принадлежности и свободна зона са според изискванията. Министърът обясни още, че ако бъдат установени някакви отклонения от изискванията, ще бъде наложена неустойка, която е в размер на 5% от концесионната цена по договор, а при повторно нарушение ще изпратим предупреждение за прекратяване на концесията.\r\n„Това е втора проверка на ивицата през този сезон\", уточни министър Ангелкова. При първата липсваха табели и медицински пунктове, които сега са на лице. По отношение на сигналите, че не се разрешава на туристите да плажуват на свободна зона, министърът каза, че тази година местата на двете зони са разменени спрямо миналата година, която може би причинява неудобство. Според закона обаче всеки стопанин на плажа може да променя схемата и разполагането на платени плажни принадлежности всяка година, стига тя да отговаря пропорционално на изискванията. \r\n„За плаж „Приморско-централен\" сме поискали от кмета да издаде заповеди за премахване на преместваемите обекти, които в момента са на ивицата\", заяви министър Ангелкова. Тя уточни, че в момента не е редно на плажа да има търговски обекти и платени плажни принадлежности, а ако се стигне до премахване, ще бъдат съборени 4 обекта. Министърът информира още, че има приключила процедура за концесиониране на плажа, като в момента тече срок за обжалване. Очаква се до 2 седмици да има подписан договор, но ако евентуално обжалване забави сключването му, плажът ще бъде отдаде под наем. „Успоредно с това ивицата е обявена за неохраняема, така водното спасяване за момента ще бъде осигурено от областната управа на Приморско, а почистването от кмета\", обясни министър Ангелкова. \r\nОтносно плаж „Кабакум\" и сигнали за замърсени води, които се изливат на плажа министърът информира, че са сезирани контролните органи и ще бъде направена съвместна проверка. „Очакваме тя да бъде извършена най-късно до понеделник, с което ще се установи дали има замърсяване\", обясни още тя. „В зависимост от резултатите ще предприемем и необходимите мерки\", увери министърът.", "date": "2018.06.23", "title": "Министър Николина Ангелкова след проверка на плаж „Перла“: Спазено е изискването за 50% свободна и 50% платена зона на ивицата, ще направим и заснемане"}
{"url": "http://www.focus-news.net/news/2018/06/23/2537387/pazardzhik-okolo-190-dekara-pshenitsa-sa-izgoreli-pri-pozhar-v-rayona-na-okolovrastniya-pat-na-grada.html", "text": "Около 190 декара от житен блок с пшеница в близост до околовръстния път на Пазарджик в посока Пловдив са изгорели при пожар. Това съобщи за Радио „Фокус“ – Пазарджик говорителят на ОДМВР - Пазарджик Мирослав Стоянов. Той уточни, се сигналът за пожара е подаден около 11.00 часа. „Съобщено е за горящи сухи треви и житен блок. На мястото са пристигнали 3 противопожарни автомобила и екипи от огнеборци, които са изгасили пожара. Заради вятъра той се е разпространил бързо“, допълни Стоянов. Той добави, че причина за възникването му е недобросъвестност от страна на стопани, които палят сухи треви. „Заради вятъра огънят е обхванал голяма площ, но благодарение на усилията на пожарникарите са спасени намиращите се в близост други блокове, засети с житни култури“, обясни Стоянов.\r\nВаня НИКОЛОВА", "date": "2018.06.23", "title": "Пазарджик: Около 190 декара пшеница са изгорели при пожар в района на околовръстния път на града"}
{"url": "http://www.focus-news.net/news/2018/06/23/2537386/veliko-tarnovo-zapochna-remont-na-malkiya-fontan-v-gradskata-gradina-na-svishtov.html", "text": "По инициатива на кмета на Свищов Генчо Генчев, започна ремонт на малкия фонтан в градската градина. Това съобщиха от пресцентъра на Община Свищов. Генчев добави, че няма да спрат усилията, които общинското ръководство полага градът да става все по-чист и все по-приветлив. „Независимо, че съм критикуван за градинките, цветята и поддръжката, ние няма да спрем да правим нашия град красив, чист, уютен и приятен за разходка. Аз съм щастлив, защото откакто се добавиха допълнително съоръжения за отдих на градския площад и се реновира фонтанът, вечер е пълно с много млади хора и семейства с деца, които намират прохлада и се чувстват добре там. Това е нещо, което ни радва и ни кара да вярваме, че усилията ни не са напразни“, каза кметът Генчев. Той добави, че фонтанът, който се намира пред беседката в градската градина на Свищов, ще бъде модернизиран и с изцяло променена визия. Новият фонтан ще бъде пеещ и това ще бъде изключително атрактивно. Ще бъде настроен в определени часове да изпълнява различни мелодии, а музиката ще се движи според водата. Ремонтните дейности по план трябва да приключат за празника на града – 27 юни, за да могат гражданите и най-вече децата да се радват на новото водно съоръжение.", "date": "2018.06.23", "title": "Велико Търново: Започна ремонт на малкия фонтан в градската градина на Свищов"}
{"url": "http://www.focus-news.net/news/2018/06/23/2537389/kardzhali-silno-intenziven-e-trafikat-na-gkpp-makaza-na-izhod-ot-stranata.html", "text": "Силно интензивен е трафикът на ГКПП „Маказа“ на изход от страната, съобщи слушател на Радио „Фокус“. Автомобилите чакат над 2 часа. Той препоръча на пътуващите да използват обходен маршрут през Свиленград през ГКПП „Капитан Петко войвода“.", "date": "2018.06.23", "title": "Кърджали: Силно интензивен е трафикът на ГКПП „Маказа“ на изход от страната"}
{"url": "http://www.focus-news.net/news/2018/06/23/2537378/rumen-petkov-abv-ot-ministar-valentin-radev-laha-optimizam-kato-tsyalo-i-kolkoto-po-barzo-ostane-v-istoriyata-tolkova-po-dobre-za-mvr-i-za-stranata.html", "text": "От министър Валентин Радев лъха оптимизъм като цяло и колкото по-бързо остане в историята, толкова по-добре за МВР и за страната. Това каза председателят на АБВ Румен Петков в интервю за Агенция „Фокус“ във връзка с изявлението на министъра на вътрешните работи Валентин Радев, че е оптимист за залавянето на избягалия затворник в Ловеч. „Ще си позволя опозицията на жизнения ми опит да не коментирам неговите лични усещания и възприятия“, каза Петков. По думите му бягства от затворите е имало винаги. „Друг е въпросът, че ситуацията в МВР е нетърпима. Независимо от сигналите, които получава министърът във времето за разположението на кадровия състав, за лишаването на големи територии на страната от полицейска охрана и от всички предварителни заклинания и цинични лъжи „Във всяко село полицай“, и че полицията ще бъде на разположение на обществото по всяко време, сме свидетели на обратните действия. Демонстрация, че министърът демотивира и деморализира състава са  серията от много нагли, небивали в съвременната ни история убийства и тежки престъпления и случая със служителите на  „Гранична полиция“, които  пуснаха пътниците на половин самолет да влязат в страната без да бъдат проверявани. Очевидно е, че оставката на вътрешния министър е закъсняла“, заяви Петков. Той изрази съжаление, че с вота на недоверие БСП го оставя поне още месец на поста. По думите му вотът на недоверие не е бил решението. „Трябваше да се търси друго  решение – оставка на вътрешния министър, преструктуриране и спешни мерки, които да доведат да имаме друго усещане за сигурност, което ни дава вътрешното ведомство“, допълни председателят на АБВ. \r\nДеница КИТАНОВА", "date": "2018.06.23", "title": "Румен Петков, АБВ: От министър Валентин Радев лъха оптимизъм като цяло и колкото по-бързо остане в историята, толкова по-добре за МВР и за страната"}
{"url": "http://www.focus-news.net/news/2018/06/23/2537390/nimh-nay-silni-porivi-na-vyatara-sa-izmereni-v-oryahovo-do-20-ms.html", "text": "Най-силни пориви на вятъра са измерени в Оряхово –  до 20 м/с. Това съобщиха за Агенция „Фокус“ от Националния институт по метеорология и хидрология (НИМХ) към БАН. В Дунавската равнина средните пориви на вятъра за днешния ден са със скорост между 7 и 17 м/с и пулсации в отделни райони около р. Дунав до 20 м/с. В южна България най-силен вятър е измерен в Сливен – 16 м/с, среден вятър и пулсации до 18 м/с. По-силен вятър до края на деня се очаква в Дунавската равнина, Горнотракийската низина и по Черноморието. Постепенно до тъмната част на денонощието вятърът ще отслабне, а през нощта на повечето места ще стихне. \r\nВ момента над централна България преминава фронт, който стигайки до планината може да е причина за купесто дъждовна облачност и валежи. Той ще достигне до южна България в по-късната част на деня и над областите Кърджали и Смолян може да се очакват по-съществени валежи.", "date": "2018.06.23", "title": "НИМХ: Най-силни пориви на вятъра са измерени в Оряхово –  до 20 м/с"}
{"url": "http://www.focus-news.net/news/2018/06/23/2537381/reuters-haynts-kristian-shtrahe-ochakva-verizhna-reaktsiya-v-es-ako-germaniya-zatvori-granitsite-si.html", "text": "Вицеканцлерът на Австрия Хайнц-Кристиан Щрахе заяви в събота, че очаква верижна реакция сред Европейския съюз, ако Германия затвори своите граници за бежанци, предава Reuters.\r\n„Това е логичната последица и ние сме готови за нея. Ще пазим границите си по същия начин“, заяви Щрахе, добавяйки че Италия предприема подобни мерки.\r\n„Не може да се стигне до нова миграционна вълна, каквато видяхме през 2015 година“, заяви Щрахе.\r\nЛидерите на ЕС ще проведат извънредна среща в неделя, за да обсъдят въпроса с миграцията. Някои държави, обаче, заявиха че ще бойкотират срещата в Брюксел.\r\nСпоред Щрахе, ЕС трябва да се фокусира върху ефективния контрол на своите външни граници, за да сложи край на нелегалната имиграция. Йонислав Дочев", "date": "2018.06.23", "title": "Reuters: Хайнц-Кристиан Щрахе очаква верижна реакция в ЕС, ако Германия затвори границите си"}
{"url": "http://www.focus-news.net/news/2018/06/23/2537383/tass-premierat-na-ispaniya-pedro-sanches-prizova-za-savmestniya-deystviya-za-razreshavane-na-migratsionniya-problem.html", "text": "Министър-председателят на Испания Педро Санчес заяви, че е необходимо да се предприемат съвместни действия за решаването на миграционния проблем, предава ТАСС.\r\nСанчес направи това изявление в събота по време на срещата си с президента на Франция Еманюел Макрон в Париж, съобщава правителствената му пресслужба.\r\n„Миграцията беше една от централните теми на разговор в срещата“, се казва в съобщението. Испанският премиер е обърнал внимание на „необходимостта от предприемане на съвместни действия и солидарност пред това европейско предизвикателство“.\r\n„Правителството на Испания е готово да участва в конструктивно решение на проблемите“, се уточнява в съобщението.\r\n„В случая с кораба „Водолей“ Испания и Франция дадоха пример за европейско решение на проблемите и солидарното разпределение на отговорността“ допълват от правителствената пресслужба на Испания.\r\nВ хода на срещата Санчес и Макрон са обсъдили и въпроси свързани с реформирането на еврозоната, сигурността и секторните политики. Йонислав Дочев", "date": "2018.06.23", "title": "ТАСС: Премиерът на Испания Педро Санчес призова за съвместния действия за разрешаване на миграционния проблем"}
{"url": "http://www.focus-news.net/news/2018/06/23/2537377/afp-nad-400-migranti-sa-spaseni-kray-bregovete-na-ispaniya.html", "text": "Общо 418 мигранти са спасени в три операции край бреговете на Испания в събота, съобщиха от националната спасителна служба, предава AFP.\r\nВ най-голямата от тези операции, 262 души на 15 плавателни съда са били спасени в пролива на Гибралтар, обявиха от агенцията в социалната мрежа „Туитър“.\r\n27 други са били открити в Средиземно море между Испания и Мароко, а 129 души са били спасени край Канарските острови.\r\nОперациите идват шест дена, след като 630 мигранти пристигнаха в пристанището на Валенсия, защото им беше отказан достъп до италианските пристанища от министъра на вътрешните работи на Италия Матео Салвини. Йонислав Дочев", "date": "2018.06.23", "title": "AFP: Над 400 мигранти са спасени край бреговете на Испания"}
{"url": "http://www.focus-news.net/news/2018/06/23/2537388/vmro-dpmne-realen-rast-na-srednata-zaplata-mozhe-da-se-sluchi-samo-ako-ima-rast-na-ikonomikata.html", "text": "Скопският телевизионен канал „Сител“ публикува съобщение от Центъра за комуникации на опозиционната партия ВМРО-ДПМНЕ. Агенция „Фокус“ представя съобщението без редакторска намеса. Йонислав Дочев", "date": "2018.06.23", "title": "ВМРО-ДПМНЕ: Реален ръст на средната заплата може да се случи само, ако има ръст на икономиката"}
{"url": "http://www.focus-news.net/news/2018/06/23/2537375/zdravka-chimeva-spetsialist-v-oblastta-na-organiziranite-pochivki-iztsyalo-zapalnena-e-hotelskata-baza-v-blagoevgrad-za-dnite-okolo-festivala-frankofoli.html", "text": "Изцяло запълнена е хотелската база в града за дните около фестивала „Франкофоли“. Това каза за Радио „Фокус“ – Пирин Здравка Чимева, специалист в областта на организираните почивки от Благоевград. По думите ѝ резервациите са на „Top sell”. „Условията тази година са същите, както и миналата – на много добро и високо ниво, както се изисква. Аз смятам, че нашите хотелиери не само се стараят много, но и успяват да постигнат високо качество на услугите, които предлагат за гостите на Благоевград“, каза още Чимева. Тя добави, че хотелиерите са били напълно готови с подготовката за двата фестивални дни още преди месеци. „Хубавото е, че освен в Благоевград, напълно заетите са и базите в близки общини като Симитли, Рила и други по-близки места. Има и доста осигурени частни квартири за туристите, които индивидуално си правят резервации. Голям е и броят на хората, които идват в града при свои близки и приятели“, добави Чимева. Според нея най-хубавото е, че все повече и повече хора се интересуват от това събитие и пристигат в града, за да станат част от емоцията на френската музика и „Франкофоли“.\r\nЛивия НИНОВА", "date": "2018.06.23", "title": "Здравка Чимева, специалист в областта на организираните почивки: Изцяло запълнена е хотелската база в Благоевград за дните около фестивала „Франкофоли“"}
{"url": "http://www.focus-news.net/news/2018/06/23/2537396/burgas-dvizhenieto-po-patya-varovnik-valchanovo-hanche-ot-km-20000-do-39200-e-ogranicheno-za-avtomobili-nad-10-t-poradi-stesnyavane-na-patnoto-platno.html", "text": "Нормално натоварен е трафикът в област Бургас. Това каза за Радио „Фокус“ – Бургас дежурният в Областно пътно управление. Нормално интензивен е и трафикът по главните улици и булеварди в града. Без затруднения се осъществява преминаването през кръговото кръстовище „Трапезица” и пред Окръжна болница, в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация”, по централните градски улици „Булаир”, „Христо Ботев”, „Цар Петър”, „Генерал Гурко”, както и по бул. „Стефан Стамболов“ в района на Новата поща. Строителни дейности налагат кръстовището на бул. „Демокрация“ с ул. „Богориди“ да бъде затворено за движението на моторни превозни средства до 30-ти юни. По отсечката в този период ще преминава само колите на обществения транспорт.\r\nОбщина Бургас призовава всички водачи на моторни превозни средства да спазват ограниченията за движение в посочения пътен участък.  Затворена за движение на автомобили е и улица „Поморие“ в отсечката между ул. „Велико Търново“ и ул. „Абоба“  поради извършването на строителни дейности по изграждане на захранващ топлопровод.   Движението ще се извършва съгласно въведената временна организация, която ще продължи до 30 юни тази година.\r\nВременно са въведени няколко ограничения за движение на автомобили. Движението по пътя Варовник – Вълчаново ханче от км 20+000 до 39+200 е ограничено за автомобили над 10 т поради стесняване на пътното платно. Срокът е до 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението и по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е до края на годината.\r\nДеница ДИМИТРОВА", "date": "2018.06.23", "title": "Бургас: Движението по пътя Варовник – Вълчаново ханче от км 20+000 до 39+200 е ограничено за автомобили над 10 т поради стесняване на пътното платно"}
{"url": "http://www.focus-news.net/news/2018/06/23/2537393/dots-lyudmil-vagalinski-naim-ranno-hristiyanskata-bazilika-koyato-razkrihme-na-herakleya-sintika-e-sazdadena-na-bazata-na-kasno-rimska-obshtestvena-sgrada.html", "text": "Първото, което успяхме да направим през месец май при първите проучвания на античен град Хераклея Синтика за тази година, е да разкрием плана на Ранно-християнската базилика, която древните са създали на базата на една късно-римска обществена сграда. Това каза за Радио „Фокус“ – Пирин доц. д-р Людмил Вагалински, директор на Националният археологически институт с музей към Българската академия на науките и ръководител на проучванията на античен град Хераклея Синтика. Той отбеляза, че това откритие е било много важно за екипа, проучващ обекта. „Второ – имаме интересни находки, като се открояват мраморният торс, за който предполагаме, че най-вероятно е на Бог Аполон. Тази находка е отлично запазена и дори мои колеги, които са специалисти по скулптури смятат, че откритието ни е доста старо като датировка, но това тепърва предстои да бъде установявано. Много сме доволни, че в самият край на месец май, успяхме да локализираме римска крепостна стена, южно от форума. Много масивна и добре запазена“, подчерта доц. д-р Вагалински. Той допълни, че са намерили паднали колони по време на земетресението от портика. „Това откритие беше важно за нас, за да можем да възстановим по-убедително дигитално – как е изглеждал северният край на форума. Особено много ни радва и това, че обектът става все по-посещаван. Много туристи идват – не само българи, но и чужденци. Има също много местни хора и такива от близки и не толкова близки градове“, обясни доц. д-р Вагалински. Той отбеляза, че всичко това показва, че са на прав път. „Пропуснах да отбележа, че за да социализираме обекта, то напоследък много активно отразяваме работата си на терен в социалните мрежи и интернет. Там непрекъснато обновяваме информацията за това, което правим. Пускаме и клипчета почти всеки ден, за да може хората да станат съпричастни с това, което правим при разкопките“, добави доц. д-р Вагалински.\r\nЛивия НИНОВА", "date": "2018.06.23", "title": "Доц. Людмил Вагалински, НАИМ: Ранно-християнската базилика, която разкрихме на Хераклея Синтика е създадена на базата на късно-римска обществена сграда"}
{"url": "http://www.focus-news.net/news/2018/06/23/2537398/legendi-za-balgariya-tolerantnostta-mezhdu-veroizpovedaniyata-vav-vidin-e-oshte-ot-edno-vreme-takav-triagalnik-na-tolerantnostta-v-evropa-nyama.html", "text": "Толерантността между вероизповеданията във Видин е още от едно време, такъв “триъгълник на толерантността“ в Европа няма. Това каза за предаването „Легенди за България“ на Радио „Фокус“ Стрея Пунчева, секретар на Видинската организация „Шалом“. „В квартал Калето, където обикновено са живели евреите, заедно са живели турци, арменци, евреи и роми. Децата сме си играли заедно (по това време бях дете). Всички празници се празнуваха общо – турски, арменски, еврейски – разлика не се е правило. Едва след 1942-43 година по време на войната е забранено на евреите да излизат от крепостта на квартал Калето след 16 часа в централната градска част. Носели са жълти значки с шестоъгълната звезда, както се казва Маген Давид, като по това се е познавало кой е евреин и така не са могли да излизат извън вратите на Стамбол капия и другите капии във Видин. Това е било до 1944 година – след 9 септември вече са имали възможност да ходят навсякъде“, разказа Стрея Пунчева. Тя уточни, че самата Синагога невинаги е имала красива съдба, като днес сградата прилича на руина. „Имало е и стара синагога, която е била разрушена по време на освободителната война – 1878 година – тя е била опожарена и след това през 1894 година е възстановена на същото място – това е сградата, която е там и в момента, или по-точно руината. Тогава е била построена изцяло с дарения само за 1 година. Тя е втората по големина синагога след софийската както у нас, така и на Балканите. Функционирала е до изселването на около 1200 евреи през 1950 година към Израел със създаването на еврейската държава. Оттогава синагогата не е култов храм. Прехвърляна е на Общината, на областта, след това става паметник на културата, обещаха ни, че ще започне реставрация. Такава действително започна 1982 година, , но в следващите 10 години не се предприеха никакви реставрационни дейности. Сега, на 5 март 2017 година дарихме синагогата на община Видин с надеждата, че ще бъде възстановена и външният ѝ вид ще бъде запазен – отвътре ще има концертна и изложбена зала. Това е един комплекс, който да бъде свързан като „Жул Паскин“ – крепостта Баба Вида, Кръстатата казарма и синагогата. Но дали ще стане – засега никой нищо не може да каже“, каза още Пунчева. Тя изрази надежда, че Синагогата ще бъде възстановена в стария си величествен външен вид , за да се зарадват и гражданите на Видин, и туристите.", "date": "2018.06.23", "title": "„Легенди за България“: Толерантността между вероизповеданията във Видин е още от едно време, такъв “триъгълник на толерантността“ в Европа няма"}
{"url": "http://www.focus-news.net/news/2018/06/23/2537399/plovdiv-natovareno-e-dvizhenieto-po-avtomagistrala-trakiya-vodachite-da-shofirat-s-povisheno-vnimanie.html", "text": "Натоварено е движението по участъка на автомагистрала „Тракия“ в Пловдивска област, съобщиха за Радио „Фокус“ – Пловдив от Областното пътно управление. Интензивен трафик се отчита също по пътищата Пловдив - Карлово и Пловдив - Асеновград - Смолян. Призовават се водачите да шофират с повишено внимание, съобразена скорост, както и да не предприемат рискови маневри, за да не се създават предпоставки за възникването на пътни инциденти. Пътните настилки на територията на областта са предимно сухи, в планинските райони – на места мокри, но нормално проходими. Повишена опасност от образуването на свлачища и срутища има по направленията Бачково - Нареченски бани, Кричим - Девин и Югово - Лъки, както и в района на проходите Козница и Стражата. Остава забранено движението за моторни превозни средства с височина на 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено е преминаването на тежкотоварни моторни превозни средства над 12 тона по пътя Поповица - Болярци, като причината е намален габарит на пътното платно на мост. До 15 юли движението по пътя Пловдив - Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности.\r\nТрафикът на територията на град Пловдив се осъществява нормално и без затруднения към този час. Няма струпване на автомобили по главните градски булеварди и по входно-изходните артерии. Пътните настилки на територията на града са сухи и нормално проходими. Движението по бул. „Шести септември“ от кръстовището с ул. „Владая“ до бул. „Цариградско шосе“ се извършва двупосочно в едното платно поради ремонтни дейности. По тази причина маршрутът на линия №26 от масовия градски транспорт е променен. \r\nТони МИХАЙЛОВ", "date": "2018.06.23", "title": "Пловдив: Натоварено е движението по автомагистрала „Тракия“, водачите да шофират с повишено внимание"}
{"url": "http://www.focus-news.net/news/2018/06/23/2537394/glavniyat-sekretar-na-mvr-mladen-marinov-zadarzhan-e-zatvornikat-boris-ivanov.html", "text": "Задържан е затворникът Борис Иванов. Това съобщи за Агенция „Фокус“ главният секретар на МВР Младен Маринов. „Задържан е в района на землището на град Летница, община Ловеч. В момента го придвижват към ареста в Ловеч“,  допълни гл. комисар Маринов.Агенция \"Фокус\" припомня: Полицейска блокада се проведе в Ловешко заради избягалия преди дни затворник. 48-годишният Борис Иванов  излежава 13-годишна присъда за блудство и кражби, влязла в сила от март 2011 г. Той е излежавал присъдата си в общежитие от отворен тип, в което е бил преместен в началото на месеца. Иванов е работил на обект заедно с още 4-ма лишени от свобода на територията на бивше млекопреработвателно предприятие, намиращо се в покрайнините на град Ловеч. Сутринта на 21 юни е напуснал обекта и от тогава бе в неизвестност. За изчезването му сигнализира служител на фирмата, за която затворникът е работил. \r\nМариела РУСЕВА", "date": "2018.06.23", "title": "Главният секретар на МВР Младен Маринов: Задържан е затворникът Борис Иванов"}
{"url": "http://www.focus-news.net/news/2018/06/23/2537397/blagoevgrad-dvizhenieto-se-osashtestvyava-v-edna-lenta-po-glaven-pat-e-79-simitli-kresna-v-uchastaka-sled-kresnensko-hanche-poradi-patnotransportno-proizshestvie.html", "text": "Движението се осъществява в една лента по главен път E-79 Симитли – Кресна в участъка след Кресненско ханче поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се регулира от пътна полиция.", "date": "2018.06.23", "title": "Благоевград: Движението се осъществява в една лента по главен път E-79 Симитли – Кресна в участъка след Кресненско ханче поради пътнотранспортно произшествие"}
{"url": "http://www.focus-news.net/news/2018/06/23/2537401/blagoevgrad-lek-avtomobil-e-katastrofiral-v-rayona-na-kresnenskoto-defile-dvizhenieto-se-izvarshva-v-edna-lenta.html", "text": "Лек автомобил е катастрофирал в района на Кресненското дефиле. Това съобщи за Радио „Фокус“ – Пирин дежурният в Областно пътно управление – Благоевград. Инцидентът е станал около 16.30 часа днес. Катастрофата е станала с участието само на един автомобил. Към момента няма данни за състоянието на водача и дали той е получил някакви травми в следствие на пътнотранспортното произшествие. Движението по път главен път E-79 Симитли – Кресна в участъка след  Кресненско ханче се осъществява в една лента и се регулира от служители на пътна полиция.\r\nЛивия НИНОВА", "date": "2018.06.23", "title": "Благоевград: Лек автомобил е катастрофирал в района на Кресненското дефиле, движението се извършва в една лента"}
{"url": "http://www.focus-news.net/news/2018/06/23/2537392/kocho-angushev-vitsepremier-na-makedoniya-makedoniya-napravi-ogromni-stapki-v-reformiraneto-na-energiyniya-sektor.html", "text": "Македония за една година направи огромни реформи в енергийния си сектор, заяви вицепремиерът на Македония по икономически въпроси Кочо Ангушев по време на неофициална среща на министри на енергетиката, индустрията и търговията, проведена в Дюрнщайн, Австрия, предава скопската телевизия „Канал 5“.\r\n„Македония е страна, която изобилства от слънце и точно в тази насока ще се реализират проекти за изграждане на фотоволтаични централи с инсталирана мощност до 200 мегавата“, заяви Ангушев.\r\nТой посочи, че правителството ще работи, за да използва водните капацитети на страната, където, според анализите, има възможност за изграждани на допълнителни 60 малки водноелектроцентрали на македонските реки, от които 30-тина са вече във фаза на изграждане. Йонислав Дочев", "date": "2018.06.23", "title": "Кочо Ангушев, вицепремиер на Македония: Македония направи огромни стъпки в реформирането на енергийния сектор"}
{"url": "http://www.focus-news.net/news/2018/06/23/2537403/sliven-katastrofa-mezhdu-avtobus-na-gradskiya-transport-i-lek-avtomobil-e-stanala-v-rayona-na-andreeva-cheshma-v-posoka-karandila-nyama-postradali.html", "text": "Автобус на градския транспорт се сблъска челно с лек автомобил край Сливен. Инцидентът е станал днес около 14.20 часа в района на Андреева чешма в посока Карандила. При произшествието няма пострадали, съобщи дежурният в ОДМВР – Сливен. По първоначална информация прилошаване на водача на леката кола е довело до инцидента. Шофьорите са с отрицателни проби за алкохол. В автобуса не е имало пътници. Движението в участъка е временно затруднено.", "date": "2018.06.23", "title": "Сливен: Катастрофа между автобус на градския транспорт и лек автомобил е станала в района на Андреева чешма в посока Карандила, няма пострадали"}
{"url": "http://www.focus-news.net/news/2018/06/23/2537400/ahval-news-vapreki-izlachvaneto-na-varhovna-uverenost-redzhep-tayip-erdogan-tai-lichni-opaseniya.html", "text": "В неделя електоратът в Турция ще реши дали настоящият президент на страната Реджеп Тайип Ердоган ще може да направи преход от настоящата си позиция на де факто управляващ правителството към формалното стопанисване на държавата в новата система, която е проектирал, заяви Бюлент Алиръза, директор и старши сътрудник на „Турския проект“ в Центъра за стратегически и международни изследвания (ЦСМИ), предава турският опозиционен информационен портал Ahval News.\r\nПрезидентските и парламентарни избори в Турция, в които Ердоган ще иска да запази президентското си място, независимо от изхода си ще сложат началото на президентска система в съответствие с новата конституция, едва одобрена в референдум от април 2017 година.\r\nС де факто президентска система още от избирането си през 2014 година, укрепена от наложеното военно положение в страната, Ердоган има възможността да управлява с изпълнителни заповеди от опита за преврат през юли 2016 година насам, отбелязва Алиръза.\r\n„Изборите представляват сериозен тест за нарастващата доминация на Ердоган в турската политика“, пише той, докато отбелязва че откакто води управляващата Партия на справедливостта и развитието (ПРС), Ердоган е с нараснала популярност през годините. Въпреки това, Турция се е изправила пред безпрецедентни финансови проблеми през последната година и турският президент стои срещу предизвикателство, което вероятно ще изпита дори неговите способности.\r\nОтивайки към избирателните пунктове, Ердоган прави редовни препратки към продължаващите военни кампании в турските граници, както и навън в Сирия и Ирак, срещу Кюрдската работническа партия, заедно с водещата си роля в Ислямския свят, изразена в Ерусалимския въпрос.\r\nТой също използва страховете на своите избиратели, предупреждавайки ги за опасностите от връщане към условията преди 2002 година (когато той идва на власт), които той твърди че се характеризират с бедност и лишения, допълнени с ограниченията за носене на забрадки, отбелязва Алиръза.\r\nДори с това, неговата кампания е под обикновените му стандарти, както признават и поддръжниците му.\r\nНастоящите социологически изследвания предполагат, че общия брой гласове, които вероятно ще получат кандидатът на основната опозиционна Народнорепубликанска партия (НРП) Мухаррем Индже, и останалите кандидати за президент, може да надвишат 50 процента в неделя. И това, въпреки извънредните обстоятелства в продължаващото извънредно положение в Турция.\r\nДокато Ердоган продължава да излъчва върховна увереност, е трудно да се повярва, че не таи в себе си  лични опасения.\r\n„В момента може би има дълбоко скрито мнение срещу ПРС, подобно на това в изборите през 1950, 1983 и 2002 година“, твърди Алиръза.\r\nИзборните резултати ще разкрият дали „металното износване“, за което Ердоган първо предупреди партията си на 30 май 2017, е повлияло на възможностите на партийната машина, въпреки продължаващите му усилия да реорганизира и обнови партията, която управлява Турция в последните 16 години. Йонислав Дочев", "date": "2018.06.23", "title": "Ahval News: Въпреки излъчването на върховна увереност, Реджеп Тайип Ердоган таи лични опасения"}
{"url": "http://www.focus-news.net/news/2018/06/23/2537402/pazardzhik-zapochna-zapisvaneto-za-uchenicheski-leten-lager-v-selo-panagyurski-kolonii.html", "text": "Започна записването за ученически летен лагер в село Панагюрски колонии, съобщи за Радио „Фокус“ – Пазарджик Радка Костуркова от общинската администрация. Тя уточни, че през тази година ще има четири смени. „Общинската база „Ученически лагер” ще отвори врати на 2 юли 2018 година, когато ще започне първата лагерна смяна „Лятна магия сред красотата на българската природа”. Тя ще бъде с продължителност 10 дни – от 2  юли до 11 юли 2018 година /включително/. Началник на първата лагерна смяна ще бъде Невенка Врагова – Гоешкова.  Програмата на първа лагерна смяна включва дейности, насочени към усъвършенстване на двигателната култура на децата и учениците, опознаването и опазването на природата, умение за общуване и взаимно уважение. Специално място ще имат заниманията на тема „Християнска вяра – същност и ценности”. В тях се включват лагерниците, чиито родители предварително са заявили съгласие“, допълни Костуркова.\r\nВаня НИКОЛОВА", "date": "2018.06.23", "title": "Пазарджик: Започна записването за ученически летен лагер в село Панагюрски колонии"}
{"url": "http://www.focus-news.net/news/2018/06/23/2537391/anadolu-agency-nad-600-mezhdunarodni-zhurnalisti-shte-sledyat-izborite-v-turtsiya.html", "text": "Над 600 члена на международната преса от 34 държави са получили акредитация от Главната дирекция за печата и информацията на Турция (ГДПИ) за предстоящите президентски и парламентарни избори в страната на 24 юни, предава Anadolu Agency.\r\nСпоред информацията на турската агенция, събрана от ГДПИ, общо 635 международни журналисти са пристигнали в Турция, за да наблюдават изборите.\r\nПресцентрове с екрани ще бъдат поставени в Анкара, Истанбул и Диарбекир от ГДПИ, за да позволят на международните журналисти да следят изборните резултати.\r\nМинистерството на вътрешните работи на Турция и Върховната избирателна комисия ще работят заедно, за да разрешат проблемите, които могат да възникнат по време на репортерските дейности на журналистите. Йонислав Дочев", "date": "2018.06.23", "title": "Anadolu Agency: Над 600 международни журналисти ще следят изборите в Турция"}
{"url": "http://www.focus-news.net/news/2018/06/23/2537405/reuters-eksploziya-e-raztarsila-stadion-v-zimbabve-kadeto-prezidentat-na-stranata-e-bil-na-miting.html", "text": "Експлозия е разтърсила стадион в Зимбабеве, където президентът на страната Емерсон Мнангагуа е бил на митинг на привърженици, заяви неговият говорител, добавяйки че държавният глава е в безопасност, предава Reuters.\r\n„Имаше инцидент в Булауайо, където президентът беше на митинг. Сега това е въпрос за полицията, но президентът е в безопасност“, заяви говорителят му Джордж Чарамба пред Reuters.\r\n„Предстои да получим информация за това, което се е случило. Разбрахме, че някои хора са ранени, тъй като това се случи във ВИП ложата“.  Йонислав Дочев", "date": "2018.06.23", "title": "Reuters: Експлозия е разтърсила стадион в Зимбабве, където президентът на страната е бил на митинг"}
{"url": "http://www.focus-news.net/news/2018/06/23/2537408/kyustendil-povishena-e-opasnostta-ot-padashti-kamani-vav-visokoplaninskite-rayoni-na-oblastta.html", "text": "Повишена е опасността от падащи камъни във високопланинските райони на областта. Това съобщиха за Радио „Фокус” – Кюстендил от Областно пътно управление – Кюстендил. Водачите трябва да шофират с повишено внимание по пътя Кюстендил – София през Конявската планина и в участъците Бобошево – Четирци и Ваксево – Друмухар. Нормално натоварен е трафикът по автомагистрала „Струма”, главен път Е-79, както и по направлението София – Кюстендил. Слабо движение има в посока от и за ГКПП „Гюешево”. По пътя Бобов дол – Жедна, в участък от един километър се усвояват нови площи, изгражда се ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. В участъци от пътя Смоличано – Пелатиково е ограничено движението на моторни превозни средства, поради пропадане на пътното платно.\r\nЛивия НИНОВА", "date": "2018.06.23", "title": "Кюстендил: Повишена е опасността от падащи камъни във високопланинските райони на областта"}
{"url": "http://www.focus-news.net/news/2018/06/23/2537404/gabrovo-v-etnografskiya-muzey-na-otkrito-etar-e-predstavena-izlozhba-posvetena-na-protivorechiyata-mezhdu-modernoto-i-traditsionno-proizvodstvo-na-hrani.html", "text": "В Етнографския музей на открито „Етър“ е представена изложба, посветена на противоречията между модерното и традиционно производство на храни. Експозицията „Агро храните, потребителски нагласи и предприемачески стратегии“ е част от съпътстващата програма към „Фестивала на фестивалите“.  Това съобщи за Радио „Фокус“ – Велико Търново доц. Петър Петров от Института за етнология и фолклористика в Етнографския музей, който е и ръководител на екипа, създал изложбата. Тя показва от една страна модерното, анонимно, индустриализирано производство и от друга – опитите на дребните производители, които много често работят „нелегално“ в мази, гаражи и скрити кътчета. „Това е изложба на противоречията. Проблемът се разисква в медиите, но до сега не е имало решение. Съществува прословутата Наредба 26 за директни доставки от фермата, която също е много рестриктивна и изискванията в нея са за едно средни производители. Те не могат да бъдат постигнати от дребните такива. Това не винаги е и необходимо за производството на минимално количество продукти“, коментира още доц. Петров. Като пример за правилно решение на тези проблеми той посочи Италия и Франция. „Трябва да се направи изключение от някои изисквания, които се прилагат при големите производители, но там наистина има нужда от тях, за да се гарантира безопасността на производителите“, каза още експертът. Експозицията ще остане в Етнографския музей на открито „Етър“ до края на лятото.\r\nЛуиза ТРАНЧЕВА", "date": "2018.06.23", "title": "Габрово: В Етнографския музей на открито „Етър“ е представена изложба, посветена на противоречията между модерното и традиционно производство на храни"}
{"url": "http://www.focus-news.net/news/2018/06/23/2537407/d-r-stela-dencheva-samolechenieto-vinagi-e-mnogo-opasno-i-obiknoveno-vodi-do-vloshavane-sastoyanieto-na-patsientite.html", "text": "Самолечението на всички болести е много опасно и обикновено води до влошаване състоянието на пациентите. Това каза в ефира на Радио „Фокус“ – Велико Търново д-р Стела Денчева, управител на специализирана болница за белодробни заболявания във Велико Търново. По думите ѝ основната причина е, че често хората си „назначават“ неправилна диагноза, която е последвана от неадекватно лечение. „Ако лекувате една алергия с нещо, което не е ефикасно, тя няма да бъде излекувана.  Няма опция, при която човек да се сдобие с медикамент, който не познава, защото ако няма рецепта за него, той няма как да си го купи в аптеката. Така, че самолечението в моите очи не е разумно поведение“, коментира специалистът. Тя уточни, че не е противопоказно да се вземат разпространените в аптечната мрежа противоалергични препарати, които се продават без рецепта, преди консултация с лекар. Тя подчерта, че такава винаги е задължителна при наличие на проблем. „Ние лекарите не сме врагове на пациентите, обикновено правим всичко добро за тях и е хубаво да ни търсите в по-ранните етапи на всеки проблем“, каза още д-р Денчева.\r\nЛуиза ТРАНЧЕВА", "date": "2018.06.23", "title": "Д-р Стела Денчева: Самолечението винаги е много опасно и обикновено води до влошаване състоянието на пациентите"}
{"url": "http://www.focus-news.net/news/2018/06/23/2537406/plovdiv-tuhlena-ograda-se-e-srutila-na-ul-knyaz-tseretelev-v-stariya-grad-nyama-postradali.html", "text": "Тухлена ограда на частен имот се е срутила на ул. „Княз Церетелев“ в Стария град на Пловдив. Това потвърди за Радио „Фокус“ – Пловдив Йордан Илиев, директор на ОП „Старинен Пловдив“. Инцидентът е станал тази нощ, като се предполага, че причината е силният вятър в града. Няма пострадали хора. Служители на „Общинска охрана“ са обезопасили мястото с червени сигнални ленти, за да не преминават хора. „Срутилата се ограда не е на обект на „Старинен Пловдив“. Тя е на частен имот срещу Антовата къща, който от години пустее. Туристическите ни обекти на тази улица са още къща „Клианти“ и къща „Ламартин“, но те не са засегнати и няма никакъв проблем с тях“, коментира Йордан Илиев.\r\nТони МИХАЙЛОВ", "date": "2018.06.23", "title": "Пловдив: Тухлена ограда се е срутила на ул. „Княз Церетелев“ в Стария град, няма пострадали"}
{"url": "http://www.focus-news.net/news/2018/06/23/2537410/veliko-tarnovo-ogranicheno-e-dvizhenieto-na-tovarni-avtomobili-nad-12-tona-po-patya-mezhdu-selo-lozen-i-polski-trambesh-zaradi-namalen-gabarit-na-patnoto-platno.html", "text": "Не се допуска преминаване на товарни автомобили над 12 тона по пътя между село Лозен и Полски Тръмбеш заради намален габарит на пътното платно. Това съобщиха за Радио „Фокус“ – Велико Търново от Областно пътно управление. Срокът за приключване на ремонтите дейности е 5 юли, а обходният маршрут е през Драганово, Янтра и Поликраище. Условията за пътуване в региона са нормални. Времето е предимно ясно, като на места има купеста облачност, без валежи. Настилките са частично мокри. Трафикът към този час е спокоен. Допълнително въведени ограничения в региона няма. Затворен за движение остава пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4 – през село Леденик. Ограничено е преминаването на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма - Сливовица - Горско Ново село - Джулюница - Кесарево.\r\nЛуиза ТРАНЧЕВА", "date": "2018.06.23", "title": "Велико Търново: Ограничено е движението на товарни автомобили над 12 тона по пътя между село Лозен и Полски Тръмбеш заради намален габарит на пътното платно"}
{"url": "http://www.focus-news.net/news/2018/06/23/2537414/predstoyashti-sabitiya-v-stranata-za-24-yuni-agentsiya-fokus.html", "text": "***\r\nЗа трета поредна година Столичната библиотека се включва като партньор в честванията по случай Еньовден, организирани от Национален комитет „Петър Димков” и Дирекция „ПП Витоша”. От 08.00 часа от „Княжево” (градинката на посл. спирка тр. № 5) ще тръгне туристически поход по маркираната пътека „Aлея на билките” с мисли на Петър Димков. Фолклорната програма  ще започне в 12.30 часа на естрадата пред  хижа Момина скала.\r\n***\r\nОт 10.00 часа в Inter Expo Center , бул. „Цариградско шосе“ No147, ще бъде отбелязан Международният ден на йогата.\r\n***\r\nОт 11.00 часа на Лятната сцена в парка „Борисова градина“  за първи път носители на нематериално културно наследство от всички краища на Балканите ще се съберат на една сцена. В рамките на фестивала музикални и сценични изпълнения ще представят изпълнители и състави от Албания, Македония, Румъния, Сърбия, Македония и България.\r\n***\r\nОт 08.30 часа в Етнографската къща ще бъде поставено началото на обичая „Калиница“ с наричания на нишаните. След това малките калиници ще се отправят към храм „Свети Николай Чудотворец“, където в 09.00 часа ще има празнична литургия. От 10.00 часа с литийно шествие децата ще стигнат до параклиса „Св. Богородица – Въведение” (Калиничката) и до Градския парк. Там в 10.30 часа ще започне празнична програма за малките булки с участието на детски вокални групи. \r\n***\r\nОт 10.00 часа на тракийското скално светилище Белинташ ще се състои възстановка на обичая „Еньова буля“. В 12.00 часа ще бъде организирано запалване на Небесния огън от Еньовата буля, развенчаване на стария жрец и избиране на нов тракийския цар-жрец. В 12.30 часа под Белинташ посетителите ще могат да видят Свързване на Небесния огън с Еньовия огън и културна програма под звуците на родопски гайди и песни.\r\n***\r\nОт 19.00 часа пред читалище „Родолюбие“ ще се състои концерт на оркестър „Орфей” с ръководител Георги Янев. Проявата е чест от второто издание на Фестивала на сватбарската народна музика в Асеновград. \r\n***\r\nВ 09.00 часа в храм „Св. Йоан Предтеча“ пловдивският митрополит Николaй ще отслужи тържествена литургия по повод  рождеството на Йоан Кръстител.\r\n***\r\nОт 11.00 часа в Регионален исторически музей Бургас ще бъде открита етнографска експозиция по повод Еньовден.\r\n***\r\nОт 09.30часа в пространство Innovator, на ул.  „София“ № 1 ще се проведе Festival Brunch като част от програмата на Международен музикален фестивал “Варненско лято”.\r\n***\r\nОт 10.00 часа в Музея по история на медицината ще започне празникът на слънцето, водата и билките – Еньовден.\r\n***\r\nОт 10.00 часа, на входа на Морската градина, до Слънчевия часовник на Варна, ще се проведе благотворителен детски концерт и демонстрации на полицейска и военна техника. Събитието ще бъде открито от Духовия оркестър на ВМС, а в него ще вземат участие близо 150 деца.\r\n***\r\nОт 12.30 часа в зала „Пресцентър” на Фестивалния и конгресен център ще се проведе двадесет и второто издание на открития турнир по ускорен шах, организиран от ПП ГЕРБ-Варна. Организатори на състезанието са народният представител и ръководител на ПП ГЕРБ-Одесос д-р Руслан Тошев и кметът на централния варненски район „Одесос” Георги Недев.\r\n***\r\nОт 20.00 часа в Зала 1 на Фестивалния и конгресен център ще бъде открит  Международния музикален фестивал „Варненско лято“ 2018.\r\n***\r\nОт 09.30 часа в местността „Леденика“ продължава Националният фолклорен събор „Леденика“. На фестивала ще бъде пресъздаден народен обичай за Еньовден, ще се състоят изпълнения на самодейни и фолклорни състави, пресъздаване на ритуал Северняшка сватба и др. \r\n*** \r\nОт 10.00 часа на Самоводска чаршияще бъде отбелязан празникът Еньовден. \r\n***\r\nВ 05.00 часа в местността „Вълчова тумба” ще се берат билки. На площада в селото ще бъдат открити ателиета за изработване на еньовски венци и по грънчарство. На мегдана ще бъдат разкрити някои магически еньовски тайни за билките, интересни рецепти на вкусни ястия, приготвени от учениците от ПГ по МСС „Пейо Яворов“.\r\n***\r\nОт 10.00 часа на откритата сцена в парка на Девня ще започне фестивалът „Фолклорна палитра“ с участието на 24 състава за народни танци от областите Варна, Добрич, Шумен, Търговище, Русе и Силистра. \r\n***\r\nОт 09.00 часа Знеполският епископ Арсений ще оглави празнична литургия в манастира „Св. Йоан Предтеча“.\r\n***\r\nОт 09.00 часа Константийският епископ Яков ще оглави литургия в храм „Успение на Пресвета Богородица“ на Еньовден.\r\n***\r\nОт 10.00 часа в местност „Ладовица“, кв. „Изток“, ще се състои VII Регионален фестивал на любителското творчество на възрастните хора.\r\n***\r\nОт 09.00 часа Белоградчишкият епископ Поликорп ще оглави празнична архиерейска св. Литургия за Еньовден в храм „Св. Йоан Кръстител“.\r\n***\r\nОт 11.00 часа в салона на Държавен куклен театър ще се състои благотворително представление на спектакъла „Лече буболече“.  \r\n***\r\nОт 11.00 часа в Куклен театър ще се състои кукления спектакъл за дена „Задави се Меца‘ по Ран Босилек. \r\n***\r\nОт 19.00 часа в парк „Пети октомври“ ще се състои общоградска инициатива „Хора за хората“.", "date": "2018.06.23", "title": "Предстоящи събития в страната за 24 юни (Агенция „Фокус“)"}
{"url": "http://www.focus-news.net/news/2018/06/23/2537395/blagoevgrad-nad-100-uchastnitsi-ot-balgariya-i-frantsiya-se-vklyuchiha-v-mladezhkiya-modul-francofoliesblagoevgrad.html", "text": "Евродепутатите Андрей Новаков и  Асим Адемов, заместник- министърът на образованието и науката инж. Таня Михайлова, заместник- кметът на община Благоевград по култура и хуманитарни дейности Христина Шопова и началникът на РУО Ивайло Златанов откриха тазгодишното издание на Младежки модул „Francofolies. Благоевград“. Това съобщиха от пресцентъра на Общината.\r\nНай-чаканият момент във форума бе съвместното вълнуващо изпълнение на талантливия изпълнител, с български корени, Венсант  Винел и благоевградския талант Лъчезар Кацарски, които закриха Младежки модул  на „Francofolies. Благоевград“. Двамата изпълнители поздравиха участниците с красивите си гласове. Те се обединиха в обща идея, че няма невъзможни неща, че няма граници, когато талантът, желанието, музиката и изкуството са водещи. Посланието, което отправиха към младежите от форума бе да  вярват и да следват мечтите си.\r\n„Младежкият модул е голямата гордост на фестивала „Франкофоли“, защото млади хора като вас се събират заедно в Благоевград. Тази година имаме и участие на група от Солун.  Пожелавам ви „На добър час“ и успешна работа!“, с тези думи заместник- кметът Христина Шопова откри модула. Тя благодари за подкрепата на събитието от страна на Министерството на образованието и науката, на евродепутатите Андрей Новаков и Асим Адемов, както и на РУО- Благоевград. \r\nНад 100 участници от България и Франция се включиха и тази година в  Младежки модул „Francofolies.Благоевград“. За първи път има участие от Гърция. \r\nЗаместник- министърът на образованието и науката инж. Таня Михайлова поздрави кметът на Община Благоевград д-р Атанас Камбитов, заместник- кметът Христина Шопова и всички организатори и участници за провеждането на форума. „Темата, по която ще работите, е формулирана така, че да провокира вашето виждане и фокус върху важността на изкуството и достъпа до него.Изкуството като възможност да промени човек, изкуството като възможност да покаже нови хоризонти и пътища пред тези, които са със затруднен достъп. Безспорно, тази тема е важна и за образованието, защото само знанието не е достатъчно.Много важно е това, което се формира вътре в училище, в класните стаи като отношения, като взаимоотношения, като виждане за света“, каза зам.- министър инж.Михайлова. Тя пожела успешна дискусия на участниците. \r\nНай- младият член на европарламента и пример за това как когато искаш нещо силно- можеш да успееш -Андрей Новаков също отправи своите послания към младите. „Много е важно да имаш прекрасни хора до себе си, с които да започнеш своята кариера, каквато несъмнено е г-жа Шопова. Радвам се, че за поредна година мога да ви поздравя. Вие сте един от примерите как младите хора могат да „разбият“ клишето и се радвам, че това не е единичен случай, а за пореден път можем да докажем на всички, които твърдят, че младото поколение в България е загубено, че всички, които са умни, талантливи и работливи отдавна са напуснали страната- не, това не е вярно. Има хора като вас! И заедно можем да се преборим тази държава да стане хубаво място за живеене!“, каза евродепутатът Андрей Новаков. \r\nС „Добре дошли“ в един от най- хубавите градове в България, поздрави евродепутатът Асим Адемов. „Един от най- бързо и прогресивно развиващите градове в България, което се дължи на изключително силния екип на общинска администрация, начело с кмета д-р Атанас Камбитов, заместник- кметът Христина Шопова, която е сърцето и душата на тези културни мероприятия, които се случват в Благоевград!Прието е да се казва, че младите трябва да се учат от по- възрастните, да следват техния добър пример, но при мен се случи така, че аз малко по- късно постъпих на работа в Европейския парламент и научих много неща от моят много по- млад колега и приятел Андрей Новаков. Това показва само, че ние като хора сме си нужни един на друг, за да успяваме в нашия път, което води до това да направим България още по- приятно и хубаво място за живеене“, сподели още евродепутатът Асим Адемов и пожела на участниците препятствията, които срещат по пътя си да ги обединяват, да бъдат по-сплотени, за да успяват.\r\nПо време на Младежкия модул, младежите дискутираха върху три тези:  „Да се задържи вниманието ни върху земните проблеми означава да се ограничи човешкият дух.” - /Стивън Хокинг/;, „Някой може и да съществува без изкуство, но никой не може да е жив без него” – / Оскар Уайлд / и Човек познава себе си в борбата с препятствията”. /Антоан дьо Сент-Екзюпери/.", "date": "2018.06.23", "title": "Благоевград: Над 100 участници от България и Франция се включиха в Младежкия модул „Francofolies.Благоевград“"}
{"url": "http://www.focus-news.net/news/2018/06/23/2537412/blagoevgrad-povishena-e-opasnostta-ot-padashti-kamani-v-kresnenskoto-defile-i-po-vtoroklasen-pat-19-simitli-gotse-delchev.html", "text": "В областта няма ремонтни дейности по първокласната, второкласната и третокласната пътна мрежа, заради които да са въведени ограничения за движението. Това съобщиха за Радио „Фокус“ - Пирин от Областно пътно управление – Благоевград. Към този час трафикът е нормално натоварен по главен път Е-79 и автомагистрала „Струма“, както и по второкласен път-19 Симитли – Гоце Делчев. Пътните настилки в областта са сухи и нормално проходими. Повишена опасност от падащи камъни има в Кресненското дефиле и по второкласен път-19 Симитли – Гоце Делчев. През деня е регистриран един по-тежък пътен инцидент в Кресненското дефиле, заради който движението към момента се извършва в една лента и се регулира от служители на „Пътна полиция“.\r\nЛивия НИНОВА", "date": "2018.06.23", "title": "Благоевград: Повишена е опасността от падащи камъни в Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/06/23/2537415/plovdiv-obichayat-enyova-bulya-shte-bade-presazdaden-na-trakiyskoto-skalno-svetilishte-belintash-v-asenovgrad.html", "text": "Възстановка на обичая „Еньова буля“ ще бъде представена на тракийското скално светилище Белинташ в Асеновград. Това съобщи за Радио „Фокус“ – Пловдив Владимир Петров от Фондация „Белинташ“, която е съорганизатор на събитието заедно с ОП „Туризъм“ в Асеновград. Началото на ритуалът, свързан с Еньовден, ще бъде дадено в 10.00 часа на скалния феномен със запалване на Еньовия огън. Присъстващите ще преминат през арка с билки за здраве, ще наплискат лицето си с \"мълчана\" вода, след което ще прескочат огъня. В 12.00 часа на Белинташ ще бъде организирано запалване на Небесния огън от Еньовата буля, развенчаване на стария жрец и избиране на нов тракийския цар – жрец. В 12.30 часа под тракийското скално светилище посетителите ще могат да видят свързване на Небесния огън с Еньовия огън и културна програма под звуците на родопски гайди и песни. „Правим възстановка на старите традиции, като внасяме елемент от древни култури, който навярно е бил факт. Засега няма писмени изворови сведения за това, но съдейки по общите неща между слънчевите религии на траки, инки и други стари култури, предполагаме, че има нещо подобно“, каза Петров. Той подчерта, че само в България има персонаж Еньова буля и уникални ритуални практики, свързани с него. „По традиция това е невръстно дете, между 3 и 5 години, което още от изгрева е обречено да бъде съпруга на слънцето. Тя няма право да стъпва на земята през целия ден, докато слънцето грее. Единствено преди изгрев слънце това дете има право да стъпва на земята и то само върху роклята на тазгодишна булка. В момента, в който слънцето изгрее, Еньовата буля вече не е земна, а въздушна. Традицията твърди, че тя придобива ясновидски способности. Обикаляйки селото на носилка, тя прорицава къде ще има богата реколта, кой ще се ожени и така нататък. Това е по подобие на нестинарите, които стъпвайки по жаравата на Видовден придобиват подобни прорицателски способности“, коментира Владимир Петров.\r\nТони МИХАЙЛОВ", "date": "2018.06.23", "title": "Пловдив: Обичаят „Еньова буля“ ще бъде пресъздаден на тракийското скално светилище Белинташ в Асеновград"}
{"url": "http://www.focus-news.net/news/2018/06/23/2537413/pregled-na-mezhdunarodnite-novini-do-18-chasa-agentsiya-fokus.html", "text": "Бившият албански президент Сали Бериша предупреди за драматични последици за региона ако действащия премиер на страната Еди Рама подпише спогодба с Гърция за новите граници. В интервю пред тиранската телевизия „Клан“, бившият държавен глава е заявил, че ако наследникът му на поста подпише документа, това може да доведе до Балканска война.\r\n„Това, което подготвя премиера Рама е нова подялба на албанските територии, което може да доведе до конфликт“, заяви Бериша и добави, че договорът е неизгоден за Албания и означава нова загуба на територии след 1913 година.\r\n„Имаме информации, че спогодбата е катастрофална за Албания. Текстът е подготвен от страна на Гърция, която е била категорична, че няма да преговаря повече“, обясни бившият президент.\r\nАлбанската опозиция се обяви против граничната спогодба, защото, както заявиха от там, тя е неизгодна за страната.\r\n*** Каталунските политически лидери прекъсват официалните си връзки с испанската монархия, в последното си открито предизвикателство управлението в Мадрид.\r\nКаталунският президент Ким Тора заяви, че регионалното правителство няма да кани представители на кралското семейство на нито едно официално събитие, нито ще изпраща представители на нито едно събитие, организирано от двореца, защото крал Фелипе VI е отказал да обсъжда възможността за отделяне на богатия североизточнен автономен регион от Испания, пише авторитетният вестник.\r\nТора и други каталунски политици искат правителството в Мадрид да уважи едностранното обявяване на независимост от сепаратистите през октомври, уточнява изданието.\r\n*** „Имаме наистина исторически договор, приветстван от целия демократичен свят, с който се укрепва и гарантира нашата идентичност, заяви генералният секретар на СДСМ Александър Кирацовски, при посещението си в Прилеп и Охрид.\r\n„Македонски език, македонец, те са гарантирани и никой няма да може да ги оспорва. Като поколение имаме уникален шанс да придобием членство в НАТО и да започнем преговори, а в последствие и да станем пълноправни членове на Европейския съюз. Да не го изпускаме, а на референдум да кажем ДА за влизане в ЕС и НАТО, да кажем ДА за гарантирана македонска идентичност, ДА за нашето, македонско бъдеще“, заяви Кирацовски.\r\n*** Вицеканцлерът на Австрия Хайнц-Кристиан Щрахе заяви в събота, че очаква верижна реакция сред Европейския съюз, ако Германия затвори своите граници за бежанци.\r\n„Това е логичната последица и ние сме готови за нея. Ще пазим границите си по същия начин“, заяви Щрахе, добавяйки че Италия предприема подобни мерки.\r\n„Не може да се стигне до нова миграционна вълна, каквато видяхме през 2015 година“, заяви Щрахе.\r\nЛидерите на ЕС ще проведат извънредна среща в неделя, за да обсъдят въпроса с миграцията. Някои държави, обаче, заявиха че ще бойкотират срещата в Брюксел.\r\nСпоред Щрахе, ЕС трябва да се фокусира върху ефективния контрол на своите външни граници, за да сложи край на нелегалната имиграция.\r\n*** Министър-председателят на Испания Педро Санчес заяви, че е необходимо да се предприемат съвместни действия за решаването на миграционния проблем.\r\nСанчес направи това изявление в събота по време на срещата си с президента на Франция Еманюел Макрон в Париж, съобщава правителствената му пресслужба.\r\n„Миграцията беше една от централните теми на разговор в срещата“, се казва в съобщението. Испанският премиер е обърнал внимание на „необходимостта от предприемане на съвместни действия и солидарност пред това европейско предизвикателство“.\r\n„Правителството на Испания е готово да участва в конструктивно решение на проблемите“, се уточнява в съобщението.\r\n„В случая с кораба „Водолей“ Испания и Франция дадоха пример за европейско решение на проблемите и солидарното разпределение на отговорността“ допълват от правителствената пресслужба на Испания.\r\nВ хода на срещата Санчес и Макрон са обсъдили и въпроси свързани с реформирането на еврозоната, сигурността и секторните политики.\r\n*** Над 600 члена на международната преса от 34 държави са получили акредитация от Главната дирекция за печата и информацията на Турция (ГДПИ) за предстоящите президентски и парламентарни избори в страната на 24 юни.\r\nСпоред информацията на турската агенция, събрана от ГДПИ, общо 635 международни журналисти са пристигнали в Турция, за да наблюдават изборите.\r\nПресцентрове с екрани ще бъдат поставени в Анкара, Истанбул и Диарбекир от ГДПИ, за да позволят на международните журналисти да следят изборните резултати.\r\nМинистерството на вътрешните работи на Турция и Върховната избирателна комисия ще работят заедно, за да разрешат проблемите, които могат да възникнат по време на репортерските дейности на журналистите.\r\n*** Македония за една година направи огромни реформи в енергийния си сектор, заяви вицепремиерът на Македония по икономически въпроси Кочо Ангушев по време на неофициална среща на министри на енергетиката, индустрията и търговията, проведена в Дюрнщайн, Австрия.\r\n„Македония е страна, която изобилства от слънце и точно в тази насока ще се реализират проекти за изграждане на фотоволтаични централи с инсталирана мощност до 200 мегавата“, заяви Ангушев.\r\nТой посочи, че правителството ще работи, за да използва водните капацитети на страната, където, според анализите, има възможност за изграждани на допълнителни 60 малки водноелектроцентрали на македонските реки, от които 30-тина са вече във фаза на изграждане.\r\n*** В неделя електоратът в Турция ще реши дали настоящият президент на страната Реджеп Тайип Ердоган ще може да направи преход от настоящата си позиция на де факто управляващ правителството към формалното стопанисване на държавата в новата система, която е проектирал, заяви Бюлент Алиръза, директор и старши сътрудник на „Турския проект“ в Центъра за стратегически и международни изследвания (ЦСМИ).\r\nПрезидентските и парламентарни избори в Турция, в които Ердоган ще иска да запази президентското си място, независимо от изхода си ще сложат началото на президентска система в съответствие с новата конституция, едва одобрена в референдум от април 2017 година.\r\nС де факто президентска система още от избирането си през 2014 година, укрепена от наложеното военно положение в страната, Ердоган има възможността да управлява с изпълнителни заповеди от опита за преврат през юли 2016 година насам, отбелязва Алиръза.\r\n„Изборите представляват сериозен тест за нарастващата доминация на Ердоган в турската политика“, пише той, докато отбелязва че откакто води управляващата Партия на справедливостта и развитието (ПРС), Ердоган е с нараснала популярност през годините. Въпреки това, Турция се е изправила пред безпрецедентни финансови проблеми през последната година и турският президент стои срещу предизвикателство, което вероятно ще изпита дори неговите способности.\r\nОтивайки към избирателните пунктове, Ердоган прави редовни препратки към продължаващите военни кампании в турските граници, както и навън в Сирия и Ирак, срещу Кюрдската работническа партия, заедно с водещата си роля в Ислямския свят, изразена в Ерусалимския въпрос.\r\nТой също използва страховете на своите избиратели, предупреждавайки ги за опасностите от връщане към условията преди 2002 година (когато той идва на власт), които той твърди че се характеризират с бедност и лишения, допълнени с ограниченията за носене на забрадки, отбелязва Алиръза.\r\nДори с това, неговата кампания е под обикновените му стандарти, както признават и поддръжниците му.\r\nНастоящите социологически изследвания предполагат, че общия брой гласове, които вероятно ще получат кандидатът на основната опозиционна Народнорепубликанска партия (НРП) Мухаррем Индже, и останалите кандидати за президент, може да надвишат 50 процента в неделя. И това, въпреки извънредните обстоятелства в продължаващото извънредно положение в Турция.\r\nДокато Ердоган продължава да излъчва върховна увереност, е трудно да се повярва, че не таи в себе си  лични опасения.\r\n„В момента може би има дълбоко скрито мнение срещу ПРС, подобно на това в изборите през 1950, 1983 и 2002 година“, твърди Алиръза.\r\nИзборните резултати ще разкрият дали „металното износване“, за което Ердоган първо предупреди партията си на 30 май 2017, е повлияло на възможностите на партийната машина, въпреки продължаващите му усилия да реорганизира и обнови партията, която управлява Турция в последните 16 години.\r\n*** Експлозия е разтърсила стадион в Зимбабеве, където президентът на страната Емерсон Мнангагуа е бил на митинг на привърженици, заяви неговият говорител, добавяйки че държавният глава е в безопасност.\r\n„Имаше инцидент в Булауайо, където президентът беше на митинг. Сега това е въпрос за полицията, но президентът е в безопасност“, заяви говорителят му Джордж Чарамба пред Reuters.\r\n„Предстои да получим информация за това, което се е случило. Разбрахме, че някои хора са ранени, тъй като това се случи във ВИП ложата“.\r\n*** Подписаният договор с Гърция е отказване от македонското малцинство навсякъде по света, заявиха от опозиционната партия ВМРО-ДПМНЕ.\r\nПартията се позовава на изявлението на външният министър на Гърция Никос Коцияс, който заяви, че с договора се забраняват дискусиите за македонско малцинство в Гърция.\r\nОт ВМРО-ДПМНЕ заявиха, че с договора Македония повече няма да се грижи за собственото си малцинство навън.\r\n„Министърът на външните работи на съседна Гърция, Никос Коцияс, вчера в публично изявление в Гърция потвърди, че с договора се изтрива македонското малцинство навсякъде по света. Коцияс публично потвърди: Договорът го забранява. В него има член за това“, заяви Димче Арсовски от ВМРО-ДПМНЕ.\r\nЗа СДСМ подписването на договора с Гърция е връщане на държавата към пътя за членство в евроатлантическите структури. Според управляващата партия, доказателство за това са препоръките от Германия и Северноатлантическия съвет за започване на преговорите за влизане в Европейския съюз и НАТО на следващата среща на върха на Алианса.\r\n„От затворена и изолирана държава, днес Македония е пример за решаване на отворени въпроси в интерес на гражданите. Тя е почитана държава-партньор и приятел със съседите си и света. Постигнат е исторически договор, с който се решава десетилетният спор, който дърпаше държавата надолу. Македония върви напред, обезпечена и осигурена е македонската идентичност, отворени са вратите на НАТО и ЕС. Успехите и лидерството са признати от целия демократичен свят“, заяви Костадин Костадинов от СДСМ.\r\nЗа опозиционната ВМРО-ДПМНЕ, договорът не е постижение във външната политика, а голямо поражение. От партията заявиха, че това е решение, с което се изтрива името Македония и се приема промяна на идентичността, както и всички останали искания и ултиматуми на гръцката страна.\r\n*** Президентът на Франция Еманюел Макрон заяви в събота, че подкрепя налагането на финансови санкции срещу държави от Европейския съюз, които отказват приема на мигранти.\r\n„Не може да имаме държави, които се възползват сериозно от солидарността на ЕС, а претендират за национален интерес, когато става въпрос за приема на мигранти“, заяви Макрон по време на пресконференция в Париж заедно с новия премиер на Испания Педро Санчес.\r\nСанчес от своя страна призова за съвместни действия по отношение на миграционния проблем и поиска помощ за Испания в справянето с приема на мигранти.\r\n***", "date": "2018.06.23", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/06/23/2537418/varna-10-katastrofi-sa-stanali-na-teritoriyata-na-grada-ot-nachaloto-na-denya.html", "text": "10 пътни произшествия са станали на територията на града от началото на деня. Това съобщиха за Радио „Фокус“ – Варна от сектор КАТ на Пътна полиция. При катастрофите няма пострадали хора, регистрирани са само материални щети. Пътните полицаи прекратиха проверките на всички превозни средства на влизане от AM „Хемус“. Към този час няма пътни инциденти, които да затрудняват трафика в града.\r\nДиана СТОЕВА", "date": "2018.06.23", "title": "Варна: 10 катастрофи са станали на територията на града от началото на деня"}
{"url": "http://www.focus-news.net/news/2018/06/23/2537409/sitel-makedoniya-vmro-dpmne-obvinyava-vlastta-che-se-e-otkazala-ot-makedonskoto-maltsinstvo-sdsm-tvardi-che-darzhavata-e-na-prav-pat.html", "text": "Подписаният договор с Гърция е отказване от македонското малцинство навсякъде по света, заявиха от опозиционната партия ВМРО-ДПМНЕ, предава скопският телевизионен канал „Сител“.\r\nПартията се позовава на изявлението на външният министър на Гърция Никос Коцияс, който заяви, че с договора се забраняват дискусиите за македонско малцинство в Гърция.\r\nОт ВМРО-ДПМНЕ заявиха, че с договора Македония повече няма да се грижи за собственото си малцинство навън.\r\n„Министърът на външните работи на съседна Гърция, Никос Коцияс, вчера в публично изявление в Гърция потвърди, че с договора се изтрива македонското малцинство навсякъде по света. Коцияс публично потвърди: Договорът го забранява. В него има член за това“, заяви Димче Арсовски от ВМРО-ДПМНЕ.\r\nЗа СДСМ подписването на договора с Гърция е връщане на държавата към пътя за членство в евроатлантическите структури. Според управляващата партия, доказателство за това са препоръките от Германия и Северноатлантическия съвет за започване на преговорите за влизане в Европейския съюз и НАТО на следващата среща на върха на Алианса.\r\n„От затворена и изолирана държава, днес Македония е пример за решаване на отворени въпроси в интерес на гражданите. Тя е почитана държава-партньор и приятел със съседите си и света. Постигнат е исторически договор, с който се решава десетилетният спор, който дърпаше държавата надолу. Македония върви напред, обезпечена и осигурена е македонската идентичност, отворени са вратите на НАТО и ЕС. Успехите и лидерството са признати от целия демократичен свят“, заяви Костадин Костадинов от СДСМ.\r\nЗа опозиционната ВМРО-ДПМНЕ, договорът не е постижение във външната политика, а голямо поражение. От партията заявиха, че това е решение, с което се изтрива името Македония и се приема промяна на идентичността, както и всички останали искания и ултиматуми на гръцката страна. Йонислав Дочев", "date": "2018.06.23", "title": "„Сител“ (Македония): ВМРО-ДПМНЕ обвинява властта, че се е отказала от македонското малцинство, СДСМ твърди че държавата е на прав път"}
{"url": "http://www.focus-news.net/news/2018/06/23/2537421/sled-zavarshvane-na-uchilishte-abiturientite-dalzhat-zdravni-osigurovki-pripomnyat-ot-nap-veliko-tarnovo.html", "text": "От НАП - Велико Търново напомнят на всички ученици, завършващи средно образование, че дължат здравноосигурителни вноски за периода от 1 юли до постъпване на работа или до записване във висше учебно заведение, редовна форма на обучение в страната или чужбина, съобщават от приходната агенция. За целта, тя трябва да подадат еднократно, до промяна на обстоятелствата, декларация образец №7 в НАП Велико Търново, по пощата с обратна разписка или с ПИК, ако имат вече издаден от агенцията.\r\nДекларацията се подава в срок до 25-то число на месеца, следващ месеца на възникване на задължението за осигуряване, т.е. от 1 юли младежите трябва сами да плащат осигуровките си за здраве и следва да подадат декларацията до 25 август. Дотогава трябва да заплатят и дължимата вноска, след като вече е подадена декларация образец 7. За 2018 година минималната здравноосигурителна вноска е 20,40 лева на месец. За бъдещите студенти е допустимо да платят предварително дължимите вноски за целия период на неосигуреност, като се информират предварително от висшето учебното заведение за точната дата на началото на осигуряването им.\r\nОт НАП Велико Търново напомнят, че от февруари месец 2018 година е активна нова услуга за притежателите на банкови карти. Те могат да заплатят здравните си осигуровки, както и други задължения, администрирани от приходната агенция бързо, лесно и без такси, посредством разположените 7 ПОС терминала в ТД на НАП Велико  Търново, на адрес площад „Център“ 2 в старопрестолния град и 1 устройство във фронт-офиса в град Свищов.", "date": "2018.06.23", "title": "След завършване на училище абитуриентите дължат здравни осигуровки, припомнят от НАП – Велико Търново"}
{"url": "http://www.focus-news.net/news/2018/06/23/2537411/afp-emanyuel-makron-podkrepi-sanktsiite-za-darzhavi-ot-es-koito-otkazvat-priema-na-migranti.html", "text": "Президентът на Франция Еманюел Макрон заяви в събота, че подкрепя налагането на финансови санкции срещу държави от Европейския съюз, които отказват приема на мигранти, предава AFP.\r\n„Не може да имаме държави, които се възползват сериозно от солидарността на ЕС, а претендират за национален интерес, когато става въпрос за приема на мигранти“, заяви Макрон по време на пресконференция в Париж заедно с новия премиер на Испания Педро Санчес.\r\nСанчес от своя страна призова за съвместни действия по отношение на миграционния проблем и поиска помощ за Испания в справянето с приема на мигранти. Йонислав Дочев", "date": "2018.06.23", "title": "AFP: Еманюел Макрон подкрепи санкциите за държави от ЕС, които отказват приема на мигранти"}
{"url": "http://www.focus-news.net/news/2018/06/23/2537423/za-sedmitsa-86-dushi-vav-varnensko-sa-potarsili-meditsinska-pomosht-zaradi-uhapvane-ot-karlezhi.html", "text": "През последната седмица 80 души от Варна и други шест от общини в областта са потърсили лекарска помощ заради ухапване от кърлежи. Това съобщиха за Радио „Фокус“ – Варна от Регионалната здравна инспекция (РЗИ) в града. От там все пак отчитат, че броят на пострадалите от вредните акари макар и минимално намалява. За сравнение, през предходната седмица са отчетени 101 случая. Така общият брой на ухапаните от кърлежи във Варненско от началото на месеца достига 268 души. През седмицата от 15 до 21 юни, в РЗИ са отчетени двама пациенти, заразени с лаймска борелиоза. През същия период няма случаи на заболели от марсилска треска. В сравнение с миналата седмица, във Варна се е увеличил броят на засегнатите от ентероколити пациенти. Регистрирани са 36 случая на чревни инфекции срещу 33 от предходната седмица. От въздушно – капковите инфекции са регистрирани 24 лица с варицела и скарлатина.  варицела и 10 случая на скарлатина.\r\nДиана СТОЕВА", "date": "2018.06.23", "title": "За седмица 86 души във Варненско са потърсили медицинска помощ заради ухапване от кърлежи"}
{"url": "http://www.focus-news.net/news/2018/06/23/2537424/nimh-utre-shte-bade-predimno-slanchevo-s-maksimalni-temperaturi-mezhdu-22-i-27-na-otdelni-mesta-v-yuzhnite-i-iztochnite-rayoni-shte-prevali.html", "text": "През нощта разкъсването и намалението на облачността от северозапад ще продължи, а вятърът ще отслабне. Атмосферното налягане ще бъде малко по-високо от средното за юни и през деня ще се задържи почти без промяна. Утре ще бъде предимно слънчево с временни увеличения на облачността и на отделни места в южните и източните райони ще превали. Ще духа слаб запад-северозападен, в Източна България източен вятър. Максимални температури между 22° и 27°, в София около 22°. Такава е прогнозата на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Христо Христов.                         \r\nНад Черноморието ще бъде предимно слънчево. През деня ще има временни увеличения на облачността и на места ще превали слаб дъжд. Ще духа слаб източен вятър. Максимални температури  по крайбрежието: 22-24°. Температурата на морската вода е 23-25°. Вълнението на морето ще бъде 2-3 бала.\r\nНад планините ще има променлива облачност и на места ще превали дъжд, по-значителен в Родопите. По високите части ще духа умерен западен вятър.  Максималната температура на височина 1200 метра ще е около 14°, на 2000 метра – около 7°.\r\nВ понеделник вятърът ще се ориентира от изток-североизток. Ще има и слънчеви часове, повече сутринта и в източните райони. След обяд на места в Западна България ще превали и прегърми. Температурите слабо ще се повишат и максималните ще са между 23° и 28°. През следващите два дни се очаква да се създаде обстановка с валежи и гръмотевични бури. Има повишена вероятност в Централна и Източна България валежите да са интензивни и значителни по количество. Вятърът ще се ориентира от запад-северозапад и ще се усили. Температурите ще бъдат доста по-ниски от обичайните; максималните в средата на седмицата ще са предимно между 20° и 25°, но в районите с по-интензивни и продължителни валежи ще остават под 20°.", "date": "2018.06.23", "title": "НИМХ: Утре ще бъде предимно слънчево с максимални температури между 22° и 27°, на отделни места в южните и източните райони ще превали"}
{"url": "http://www.focus-news.net/news/2018/06/23/2537420/yeni-safak-redzhep-tayip-erdogan-obeshta-maksimalna-sigurnost-po-vreme-na-izborite.html", "text": "Президентът на Турция Реджеп Райип Ердоган заяви в събота, че държавата е предприела всички мерки за гарантиране на сигурността по време на изборите в неделя, пише турският консервативен ежедневник Yeni Safak.\r\nГоворейки на предизборен митинг в Истанбул, Реджеп Ердоган заяви: „Предприели сме максимални мерки за сигурност“.\r\nТой критикува опозиционния президентски кандидат от Народнорепубликанската партия Мухаррем Индже за изказването му, че ще спи пред Върховната избирателна комисия.\r\n„Господин Мухаррем, ние живеем в законна държава“, заяви Ердоган.\r\nДържавният глава добави, че Турция вече не получава инструкции във външната си политика, но е активна „както на масата, така и на бойното полето“.  Йонислав Дочев", "date": "2018.06.23", "title": "Yeni Safak: Реджеп Тайип Ердоган обеща максимална сигурност по време на изборите"}
{"url": "http://www.focus-news.net/news/2018/06/23/2537426/rumyana-panova-sdruzhenie-hora-i-traditsii-tryabva-da-se-sazdadat-dobri-ikonomicheski-usloviya-v-selata-za-da-mozhe-mladite-hora-da-se-varnat-v-tyah.html", "text": "Трябва да се създадат добри икономически условия в селата, за да може младите хора да се върнат в тях. Това каза за Радио „Фокус“ – Пирин Румяна Панова, председател на сдружение „Хора и традиции“. По думите ѝ необходимо е също създаването на нормативна база, която да предостави възможност на дребните земеделски производители да отглеждат стока, но не само за лична консумация, а и за търговия. „Тръгне ли се по тази линия - хората ще усетят вкуса на това, че могат да изкарват някакви средства допълнително, които да ти подобрят качеството им на живот, то нещата ще потръгнат. За съжаление всички сме наясно, че в момента основният проблем е, че всичко, което човек се опитва да направи, е свързано със страшно много бюрокрация, особено когато говорим за земеделски производители“, подчерта Панова. За пример тя посочи, че ако един производител на село реши да изкара малко продукция на пазара, то той трябва да се регистрира като земеделски производител, а след това да плаща осигуровки, които не са никак малки. „Тук възниква и въпросът как този човек да направи това нещо, като все още не е продал стоката си, а пък и едва ли ще продаде толкова, че да може да плаща всеки месец“, коментира Панова.\r\nЛивия НИНОВА", "date": "2018.06.23", "title": "Румяна Панова, сдружение „Хора и традиции“: Трябва да се създадат добри икономически условия в селата, за да може младите хора да се върнат в тях"}
{"url": "http://www.focus-news.net/news/2018/06/23/2537417/hurriyet-binali-yaldaram-razkritikuva-mezhdunarodnite-nablyudateli-na-izborite-v-turtsiya.html", "text": "Министър-председателят на Турция Бинали Йълдъръм заяви в събота, че някои чуждестранни наблюдатели на изборите „се държат като говорители на радикални политически структури“, пише турският вестник Hurriyet.\r\nГоворейки пред държавната агенция Anadolu Agency в западната провинция Измир, Бинали Йълдъръм разкритикува опозиционния лидер Кемал Кълъчдароглу за това, че изведе сигурността на изборите на дневен ред преди 24 юни.\r\n„Нашето правителство е предприело необходимите мерки в последните няколко месеца, за да осигури мирното и безопасно провеждане на изборите“, заяви Йълдъръм.\r\nОтговаряйки на въпрос относно чуждестранните наблюдатели на изборите, турският премиер заяви, че някои от тях „се държат като говорители на радикални политически структури“.\r\n„Вярваме, че това не е коректно. Ние смятаме, че това е намеса в изборите по един или друг начин“, заяви Йълдъръм.\r\nТой поясни, че никой няма правото да хвърля сянка над тези избори в Турция и това би било голяма несправедливост към турския народ.\r\nСпоред него наблюдателите на изборите трябва да дойдат и да правят това „както трябва и без да се намесват в политиката“. Йонислав Дочев", "date": "2018.06.23", "title": "Hurriyet: Бинали Йълдъръм разкритикува международните наблюдатели на изборите в Турция"}
{"url": "http://www.focus-news.net/news/2018/06/23/2537422/alsat-m-makedoniya-malchanie-ot-kabineta-na-george-ivanov-po-otnoshenie-na-dogovora-za-imeto.html", "text": "От кабинета на президента на Македония Георге Иванов няма никаква информация за взето решение във връзка с указа за закона за ратификация на договора за името, въпреки че тя беше гласувана преди няколко дена в парламента, предава скопският телевизионен канал „Алсат-М“.\r\nМинистърът на външните работи на Гърция Никос Коцияс потвърди, че в понеделник писмено ще бъдат уведомени Европейския съюз и НАТО, че Гърция премахва ветото за съседа си. С това гръцката страна изпълнява първото задължение от договора за името.\r\n„В моя дипломатически офис от вчера подготвяме писмата. Реших да ги подпиша в неделя в Брюксел, за да бъдат доставени в понеделник в ЕС и НАТО. В писмата се казва, че съм информиран от другата страна за ратификацията на договора в парламента и че според поетите задължения и предпоставки, можем да продължим напред“, заяви Коцияс. Йонислав Дочев", "date": "2018.06.23", "title": "„Алсат-М“ (Македония): Мълчание от кабинета на Георге Иванов по отношение на договора за името"}
{"url": "http://www.focus-news.net/news/2018/06/23/2537427/d-r-monika-troyancheva-rzi-plovdiv-izbyagvaneto-na-neokoseni-i-neobraboteni-mestnosti-mozhe-da-ni-predpazi-ot-uhapvane-na-karlezhi.html", "text": "Избягването на неокосени и необработени местности може да ни предпази от ухапване на кърлежи. Това каза за Радио „Фокус“ – Пловдив д-р Моника Троянчева, директор на Дирекция „Надзор на заразните болести“ в Регионалната здравна инспекция, по повод зачестилите случаи на ухапвания през последните седмици. По думите й, ако хората излизат в необработени и неокосени места, задължително трябва да използват  репеленти срещу каквито и да било насекоми и да бъдат с подходящи дрехи, които закриват максимално краката и ръцете. „Ако евентуално има констатирано ухапване от кърлеж, то той трябва да се извади при медицински условия, тоест в хирургичен кабинет, след което раната да се обработи и да се проследи дали мястото на ухапването ще се възпали. Задължително трябва да се направи консултация с инфекционист, за да се прецени дали не се касае за някакво предаване на инфекциозно заболяване“, посочи д-р Моника Троянчева. Тя каза още, че Регионалната здравна инспекция разполага с безплатни тестове за диагностика на лаймска болест, която е една от инфекциите, предаващи се при ухапване от кърлежи. „Трябва да е преминал поне месец от ухапването, за да се диагностицира това заболяване“, уточни специалистът.\r\nТони МИХАЙЛОВ", "date": "2018.06.23", "title": "Д-р Моника Троянчева, РЗИ-Пловдив: Избягването на неокосени и необработени местности може да ни предпази от ухапване на кърлежи"}
{"url": "http://www.focus-news.net/news/2018/06/23/2537429/kancho-grigorov-muzey-za-istoriya-na-varna-chuzhdenets-e-parviyat-initsiator-za-postroyavane-na-morski-bani-vav-varna.html", "text": "Чужденец е първият инициатор за построяването на морски бани във Варна. Това каза за Радио „Фокус“ – Варна Кънчо Григоров, директор на Музея за история на Варна. „Местната власт е сюрпризирана и заинтригувана от интереса за построяване на морски бани, като първото предложение е на украинският помешчик Йомин от гр. Харков, който идва във Варна една година след Освобождението на България и предлага местната власт да му преотстъпи значителна територия от 5 хектара, от крайбрежната ивица, за 50 години като аренда“, добави Кънчо Григоров. По неговите думи той е пожелал, също така, местната управа да му предостави строителен материал, за да може да построи морските бани и след като изтече срокът те да останат в тяхно владение. Аргументът пред властта е бил, че по този начин, морските бани ще привлекат  не само българи, но и руски и европейски аристократи. „Това предложение не се осъществява, тъй като са били скептични и се съгласяват арендата да бъде само за 25 години, но провокира Варненска голяма община да се заеме със строителството на морските бани. През 1880 г. са построени дървени бани на брега на морето, визуално разположени тогава, на територията на днешния градски басейн“ допълни Кънчо Григоров.\r\nМилена СТОЕВА", "date": "2018.06.23", "title": "Кънчо Григоров, Музей за история на Варна: Чужденец е първият инициатор за построяване на морски бани във Варна"}
{"url": "http://www.focus-news.net/news/2018/06/23/2537430/ivan-kaburov-zemedelets-horata-tryabva-da-badat-osobeno-vnimatelni-kogato-kupuvat-domashno-proizvedeni-plodove-i-zelenchutsi-ot-nereglamentirani-proizvoditeli.html", "text": "Хората трябва да бъдат особено внимателни, когато купуват домашно произведени плодове и зеленчуци от нерегламентирани производители. Това каза за Радио „Фокус” – Пазарджик Иван Кабуров, земеделски производител от Пазарджик. По думите му стоката на една баба от Кооперативния пазар, която не е регистрирана като земеделски производител и реколтата ѝ не е проверена от контролните органи, крие сериозни рискове за здравето. „Ние се успокояваме, че купуваме от стоката на дадена баба от село, която твърди, че е отгледала екологични чисти продукти, но не си даваме сметка, че тя няма необходимата грамотност по отношение на растителната защита. В повечето случаи такива хора използват стари препарати с дълъг карантинен период. Бързат да оберат плодовете или зеленчуците, когато узреят и да ги продадат по-бързо, а те остават пълни с нитрати”, уточни Кабуров. Той допълни, че повечето земеделски производители ползват услугите на квалифицирани агрономи, които добре познават спецификата на използваните препарати за растителна защита.\r\nАлбена ЖИЛЕКОВА", "date": "2018.06.23", "title": "Иван Кабуров, земеделец: Хората трябва да бъдат особено внимателни, когато купуват домашно произведени плодове и зеленчуци от нерегламентирани производители"}
{"url": "http://www.focus-news.net/news/2018/06/23/2537431/blagoevgrad-dvama-dushi-sa-postradali-pri-katastrofata-v-kresnenskoto-defile.html", "text": "Двама души са пострадали при катастрофата в Кресненското дефиле. Това съобщиха за Радио \"Фокус\" - Пирин от болницата в Сандански, където ранените са транспортирани за лечение. Инцидентът стана около 16.30 часа днес, когато бус катастрофира и се обръща. Движението по път главен път E-79 Симитли – Кресна в участъка след Кресненско ханче е затрудено, като се осъществява в една лента и се регулира от служители на пътна полиция.Движението в района на пътнотранспортното произшествие е затрудено, като се извършва в една лента и се регулира от служители на \"Пътна полиция\".\r\nЛивия НИНОВА", "date": "2018.06.23", "title": "Благоевград: Двама души са пострадали при катастрофата в Кресненското дефиле"}
{"url": "http://www.focus-news.net/news/2018/06/23/2537419/anadolu-agency-turtsiya-se-otpravya-kam-izbiratelni-sektsii-v-nedelya.html", "text": "Турция се отправя към избирателни секции в неделя за парламентарни и президентски избори, с 56 322 632 регистрирани избирателя и 180 065 избирателни секции в страната, предава Anadolu Agency.\r\nГласуването ще започне в 8:00 часа местно време и ще продължи до 17:00 часа местно време.\r\nОсем политически партии участват в парламентарните избори – Партията на справедливостта и развитието (ПРС), Народнорепубликанската партия (НРП), Народна демократична партия (НДП), Партия на свободната кауза (ПСК), новосформираната „Добра партия“ (ДП), Партия на националистическото движение (ПНД), „Партията на щастието“ (ПЩ) и „Патриотичната партия“ (ПП).\r\nШест кандидата се борят за президент: Реджеп Таийп Ердоган от „Народния съюз“, в който се включиха управляващата „Партия на справедливостта и развитието“ и „Партията на националистическото движение“ (ПНД); Мухаррем Индже от НРП; Селахатин Демирташ от про-кюрдската „Народна демократична партия“ (НДП); Мерал Аксенер от ДП; Темел Карамолаоглу от „Партията на щастието“ (ПЩ) и Догу Перинчек от „Патриотичната партия“ (ПП). Йонислав Дочев", "date": "2018.06.23", "title": "Anadolu Agency: Турция се отправя към избирателни секции в неделя"}
{"url": "http://www.focus-news.net/news/2018/06/23/2537432/monka-dimitrova-direktor-na-odk-varna-ot-2-yuli-do-31-avgust-v-detskiyat-kompleks-shte-se-provezhdat-letni-shkoli.html", "text": "От 2 юли до 31 август в Общински детски комплекс (ОДК) – Варна ще се провеждат летни школи. Това каза за Радио „Фокус“ – Варна директорът Монка Димитрова. „Учебната година при нас не приключва на 30 юни. Нашата работа продължава с постоянните групи и през лятото. Имаме предвидени много творчески лагери за децата, а също и участия в национални и международни конкурси с деца от постоянните групи. За да не лишим децата от лятна работа е планирано от 2 юли до 31 август, т.е. през цялото лято, да има занимания в (ОДК)“, заяви Монка Димитрова. Тя отбеляза, че са включени занятия по информационни технологии, по музика, ще има и литературен клуб, както и модерен балет, куклен театър. Всичко тези школи ги има в комплекса, като през лятото занятията ще се провеждат в рамките на по една седмица. Достъпът ще е свободен, без предварително записване, като занятия ще се провеждат сутрин от 10.00 до 12.00 часа и от 14.00 до 16.00 часа след обяд. „Школите могат да бъдат намерени на сайта на ОДК и всеки родител може да види, към коя от тях детето му би проявило интерес. Хубавото на тези занятия е това, че децата могат поне да видят какво се прави в тези школи, като не се заблуждаваме, че за една седмица ще могат да усвоят всички знания. Намерението ни е да подканим децата и да подклаждаме техният интерес за евентуално записване в школите през новата учебна 2018/2019 година“, допълни Монка Димитрова.\r\nМилена СТОЕВА", "date": "2018.06.23", "title": "Монка Димитрова, директор на ОДК-Варна: От 2 юли до 31 август в детският комплекс ще се провеждат летни школи"}
{"url": "http://www.focus-news.net/news/2018/06/23/2537434/pazardzhik-prenoshtuvalite-litsa-v-mestata-za-nastanyavane-v-oblastta-namalyavat-s-136-v-sravnenie-s-mesets-april-na-2017.html", "text": "Пренощувалите лица в местата за настаняване в област Пазарджик намаляват с 13.6% в сравнение с месец април на 2017 г. и достигат 19 008. Това съобщи за Радио „Фокус“ – Пазарджик Гергана Спасова, главен експерт в отдел „Статистически изследвания – Пазарджик. Тя обясни, че от всички пренощували лица 93.0% са българи, като по-голямата част от тях (82.4%) са нощували в местата за настаняване с 3, 4 и 5 звезди и са реализирали средно по 2.5 нощувки. „Пренощувалите чужденци са 1 334 като 88.1% от тях са нощували в местата за настаняване с 3, 4 и 5 звезди и са реализирали средно по 3.5 нощувки. Общата заетост на леглата в местата за настаняване през април 2018 г. е 38.3%, като тя е по-висока в местата за настаняване с 3, 4 и 5 звезди – 46.0%, в сравнение със заетостта в местата за настаняване с 1 и 2 звезди (19.2%). В сравнение със същия месец на предходната година общата заетост на леглата намалява с 3.9 процентни пункта, като при местата за настаняване с 3, 4 и 5 звезди е регистрирано намаление със 7.3 процентни пункта, а при местата за настаняване с 1 и 2 звезди има увеличение с 0.5 процентни пункта. Приходите от нощувки през април 2018 г. достигат 2 098 511 лв., или с 4.9% по-малко в сравнение с април 2017 година. Регистрирано е е намаление на приходите от български граждани –  със 7.7% и увеличение от чужди граждани – с 18.9%“, обобщи Спасова.\r\nВаня НИКОЛОВА", "date": "2018.06.23", "title": "Пазарджик: Пренощувалите лица в местата за настаняване в областта намаляват с 13.6% в сравнение с месец април на 2017"}
{"url": "http://www.focus-news.net/news/2018/06/23/2537435/rumyana-panova-sdruzhenie-hora-i-traditsii-vazhno-e-da-se-nameri-mehanizam-stimulirasht-horata-da-se-zanimavat-sas-zemedelie-i-selsko-stopanstvo.html", "text": "Важно е да се намери механизъм, стимулиращ хората да се занимават със земеделие и селско стопанство. Това каза за Радио „Фокус“ – Пирин Румяна Панова, председател на сдружение „Хора и традиции“. Според нея би било добре да се осигури достъпна среда за младите, които искат да се занимават с отглеждането на различни култури и животни. „Тоест трябва да се подсигури старта на хората и най-вече те да не бъдат натоварени с разходи, които в началото ще бъдат непосилни за тях и това ще ги накара да се откажат. При нас в Брежани все по-популярно е отглеждането на животни, основно кози и мога да кажа, че броят нараства всяка година, защото теренът е подходящ за тях. Получава се обаче така, че броят на стоката расте, а местните хора няма какво да правят с произведената продукция като мляко, масло и сирене“, каза още Панова. Тя добави, че трябва да се развържат ръцете на младите, за да може те да бъдат инициативни. „В края на краищата всички сме наясно, че трябва да се дава възможност за развитие без да има регулации в началото, а по-късно държавата да регулира процесите“, подчерта Панова.\r\nЛивия НИНОВА", "date": "2018.06.23", "title": "Румяна Панова, сдружение „Хора и традиции“: Важно е да се намери механизъм, стимулиращ хората да се занимават със земеделие и селско стопанство"}
{"url": "http://www.focus-news.net/news/2018/06/23/2537416/ministarat-na-vatreshnite-raboti-i-glavniyat-sekretar-na-mvr-shte-dadat-brifing-vav-vrazka-sas-zadarzhaneto-na-otkloniliya-se-ot-iztarpyavane-na-nakazanie-v-zatvora-boris-ivanov.html", "text": "Министърът на вътрешните работи Валентин Радев, главният секретар на МВР главен комисар Младен Маринов и представители на прокуратурата ще дадат брифинг в Ловеч след 19 часа във връзка със задържането на отклонилия се от изтърпяване на наказание в затвора Борис Иванов. Това съобщиха от пресцентъра на МВР.\r\nТочният час и място на брифинга ще бъдат уточнени допълнително.", "date": "2018.06.23", "title": "Министърът на вътрешните работи и главният секретар на МВР ще дадат брифинг във връзка със задържането на отклонилия се от изтърпяване на наказание в затвора Борис Иванов"}
{"url": "http://www.focus-news.net/news/2018/06/23/2537436/vse-poveche-chuzhdentsi-izbirat-da-se-ozhenyat-vav-varna.html", "text": "Броят на чужденците, които избират Варна за място, на което да организират своята сватба, расте. В Ритуалната зала в града отчитат ръст на смесените бракове, като от началото на годината е имало младоженци от екзотичните за България остров Мавриций, Филипините, Япония. Това коментира за Радио „Фокус“ – Варна организаторът на венчавки във фирма „Обреди“ Янна Иванова. Според нея обичайни в последните години са и сватбите на българи с румънци, турци, германци, французи, англичани, както и с украинци, руснаци и молдовци. „Има и много чужденци, например немски студенти, дошли да учат тук. Предпочитат Варна, защото фолклорният ритуал се предлага само тук, а и през лятото се правят изнесени ритуали край морето“, каза още Янна Иванова. Тя добави, че все повече българи избират да се оженят в традиционни народни носии. Наскоро в Ритуалната зала имало и интересна сватба, в която булката, която е учител, поканила целия си клас от трийсетина тийнейджъри на тържеството.\r\nДиана СТОЕВА", "date": "2018.06.23", "title": "Все повече чужденци избират да се оженят във Варна"}
{"url": "http://www.focus-news.net/news/2018/06/23/2537440/obshto-32-signala-sa-postapili-ot-nachaloto-na-godinata-v-zveno-zoopolitsiya-kam-odmvr-pazardzhik.html", "text": "Общо 32 сигнала са постъпили от началото на годината в звено „Зоополиция“ към ОДМВР-Пазарджик, съобщи за Радио „Фокус“ – Пазарджик Иван Дончев, началник на „Охранителна полиция“ – Пазарджик. По думите му структурата работи много добре, като екипи има към всяко едно от Районните полицейски управления в областта. „По получените сигнали са образувани 13 досъдебни производства, на 3 лица са повдигнати обвинения за увреждане или нанасяне на смърт на животно. Има и 2 акта за административни нарушения“, уточни Дончев. Той припомни, че в звено „Зоополиция“ към  ОДМВР-Пазарджик работят 35 служители. Освен ежедневната си полицейска дейност служителите от звеното осъществяват проверки и разследване на извършени престъпления свързани с животни. Със заповед на директора на дирекцията е обособен и оборудван специализиран автомобил, който да бъде използван от служителите на звеното „Зоополиция“.\r\nАлбена ЖИЛЕКОВА", "date": "2018.06.23", "title": "Общо 32 сигнала са постъпили от началото на годината в звено „Зоополиция“ към ОДМВР-Пазарджик"}
{"url": "http://www.focus-news.net/news/2018/06/23/2537457/sliven-2-mln-leva-shte-badat-vlozheni-v-remonti-na-ulitsi-v-kotel.html", "text": "2 млн. лева ще бъдат вложени в ремонти на улици в Котел,  съобщи пред Радио“ Фокус“ – Сливен  кметът на общината Коста Каранашев. Със средствата ще бъдат основно ремонтирани две от най-големите улици в града – „проф. Павлов“ и „Луда Камчия“. Ремонтът включва асфалтиране, тротоари, кабелите ще бъдат вкарани под земята и подмяна на  основния водопровод.  Очаква се строителните дейности да започнат в края на годината. Договорът за безвъзмездната помощ е подписан с Държавен фонд земеделие.\r\nПредстои обявяване на обществена поръчка за избор на фирма-изпълнител на дейностите.", "date": "2018.06.23", "title": "Сливен: 2 млн. лева ще бъдат вложени в ремонти на улици в Котел"}
{"url": "http://www.focus-news.net/news/2018/06/23/2537438/sofiya-padna-skorostniyat-rekord-v-obikolkata-na-vitosha.html", "text": "Падна скоростният рекорд в Обиколката на Витоша. Това съобщиха организаторите на събитието от Фондация \"София - Европейска столица на спорта\". Александър Алексиев и Ивета Алексиева станаха шампиони при колоездачите в тазгодишната Обиколката на Витоша, едно от най-популярните и мащабни спортни събития на Балканите, съобщава www.sofia2018.bg. 35-ото издание на проявата известна още като Витоша 100 събра на старт 1708 велосипедисти, а 118 от тях ще се сред най-големите смелчаци, които ще опитат два пъти да обиколят планината за два дни – първо с велосипед и после пеша, като в дуатлона на 200 км ще стартират над 30 жени.\r\nТочно в 6.00 ч. сутринта тазгодишният старт на Витоша 100 бе даден от председателя на Столичния общински съвет Елен Герджиков, който е и председател на Фондация „София – Европейска столица на спорта“. Веднага след това той потегли с велосипеда по маршрута, вливайки се в колоната от хиляди колоездачи, която се източваше над 6 минути нагоре през Бояна по пътя към Златните мостове. Шефът на столичните общинари не се предаде, но техниката не издържа. Скъсан обтегач на велосипеда малко след Ярлово, на 30-ина км от финала, принуди Елен Герджиков да спре след 7-часов пробег, но с колело назаем той завърши суперизпитанието в дебютните си 100 километра за 12.48:50 ч.\r\nПри най-бързите Александър Алексиев поведе колоната в хладната юнска утрин и премина пръв контролата на първите 31 км, но плътно до него беше Емил Стойнев. Два часа след старта заваля и това направи трасето още по-тежко. На 60-ия километър Алексиев бе увеличил преднината си, а на 75-ия км тя бе вече почти две минути. Това му позволи да финишира с комфортен аванс и с рекорд на трасето от 4.11:00 ч., почти 9 минути по-бързо от миналагодишния победител. Втори, на 5.30 мин. След шампиона завърши Емил Стойнев, а бронзът бе за Лъчезар Ангелов.\r\n„Много тежко изпитание и съм щастлив, че в него съм номер 1. Това е второто ми участие след 2008 г. и втората ми победа. От Мъглиш съм, \r\nсъстезател на „Велораптор“, но в последните години се състезавам във Франция за „Пари Сиклист Олимпик“. Нямам загуба в планинското колоедене у нас в последните две години. Трасето тук бе много тежко, с хлъзгави участъци и трябваше да внимавам, особено при спусканията. Бе мокро, валя дъжд, често спирах и изтръсквах велосипеда, но пък хладното време бе добро дошло в изпитанието,“ каза щастливият шампион веднага след финала.\r\nПри жените Ивета Алексиева наложи непосилно за останалите темпо още в началото и по средата на разстоянието вече имаше комфортна преднина от над 5 минути пред втората Ася Борисова и над 13 мин. пред третата Лили Ангелова. Авансът на лидерката се увелечиваше методично и на финала Алексиева грабна победата с време 6.05:32, на повече от 16 минути пред сребърната Ася Борисова, бронзът бе за Лили Ангелова.\r\nПризьорите бяха наградени от Анатоли Илиев – орг. секретар на София – Европейска столица на спорта“, Тодор Петков – кмет на Община Витоша, Владимир Гълъбов – генерален мениджър на „Софийска вода“, Николай Николов – общински съветник и член на Комисията за децата, младежта и спорта към СО, Анна и Теодора Пенчева от организаторите. „Софийска вода“ подпомогна наградния фонд с 6000 лв. Всички те благодариха на \r\nучастниците и им пожелаха догодина отново да са на старт с амбиции за нови рекорди.\r\nТова лято сред участниците в 35-ото издание на Обиколката има представители на 24 държави, като чужденците са над 50. Общо над 2668 са \r\nучастниците във всички изпитания. Още миналата година трасето бе леко удължено с няколко километра, за да може да се доближи максимално до \r\n100-те км. Отново по маршрута бяха изградени 12 освежителни и подкрепителни пункта.\r\nИ тази година Обиколката на Витоша е част от инициатива София2018 – Европейска столица на спорта и едно от най-важните събития в календара \r\nна инициативата. Проектът има за цел да популяризира активния начин на живот, добрите практики, програми и събития с акцент върху масовия \r\nспорт, спортът близо до дома и върху значението на физическата активност като приоритет в живота на хората от различни общности, възрасти и \r\nсоциални слоеве.\r\nПроявата е обявена за „състезание без боклук“, поради което участниците бяха приканени да си носят свои бутилки за вода, да не използват \r\nпластмасови чаши за еднократна употреба и да прибират отпадъците си по време и след състезанието.\r\nТази нощ, точно в 23.59 ч. в събота срещу неделя, по 100-километровия маршрут ще потеглят и бегачите, плюс 118-те смелчаци-дуатлонисти. \r\nНай-добрите се очаква да обиколят Витоша за около 8 часа при мъжете и 9 ч. при жените. Награждаването на призьорите е предвидено за 16.00 ч. в неделя в старт/финалната зона пред резиденция Бояна.\r\nОще много информация и пълни резултати ще намерите в сайта на Витоша100 \r\nна следния линк: https://racetimingbg.com/live-results/#0_375ADE", "date": "2018.06.23", "title": "София: Падна скоростният рекорд в Обиколката на Витоша"}
{"url": "http://www.focus-news.net/news/2018/06/23/2537425/prevozvachi-ot-pazardzhishki-region-izlizat-v-ponedelnik-na-protest-sreshtu-proektozakona-za-balgarskata-transportna-kamara.html", "text": "Превозвачите от Пазарджишки регион ще се съберат на протест срещу проектозакона за Българската транспортна камара в понеделник в 11.00 часа. Това каза за Радио „Фокус“ – Пазарджик Стоянка Стойкова, председател на Регионалния съюз на превозвачите в Пазарджик. Тя обясни, че още се уточнява точното място на протеста – дали да бъде в района на новата Автогара или в центъра на града. „Ще се съберат не само автобусни превозвачи от междуселищните линии, но и от градския транспорт, а също и товарни превозвачи, защото не приемаме проектозакона в този му вид“, каза също Стойкова. Тя уточни, че по същото време ще се проведе и протестът в София, където ще се включат и превозвачи от региона, но само с отделни транспортни средства, защото е невъзможно всички да пристигнат в столицата. Според Стойкова още не е ясно колко точно ще бъдат транспортните средства, които ще пристигнат в Пазарджик. „Това е гражданско неподчинение, но няма да се блокират пътища или да се пречи на движението“, обясни Стойкова.\r\nВаня НИКОЛОВА", "date": "2018.06.23", "title": "Превозвачи от Пазарджишки регион излизат в понеделник на протест срещу проектозакона за Българската транспортна камара"}
{"url": "http://www.focus-news.net/news/2018/06/23/2537437/telma-makedoniya-referendumat-shte-bade-obyaven-do-20-yuli.html", "text": "Ако правителството на Македония вземе решение до края на септември да се проведе референдум на държавно ниво, то трябва първо да се внесе предложение в парламента и чрез министерството на правосъдието да се формулира въпроса за референдума, предава македонският телевизионен канал „Телма“.\r\nТехническата подготовка ще започне едва, след като парламентът приеме заключение за провеждане на референдум. Това ще се случи някъде във втората половина на юли, според очакванията на председателя на парламента Талат Джафери.\r\nБившият председател на парламента Тито Петковски смята, че предложението може да бъде внесено и от група депутати, но това трябва да се случи следващата седмица.\r\nБившият председател на Държавната избирателна комисия (ДИК) на Македония Александър Новаковски заяви, че законът за референдуми може да претърпи изменения, тъй като не е в пълно съответствие с изборния закон на страната.\r\nТалат Джафери заяви, че ако е нужно, парламентът може да стигне до промяна на закона за референдуми. Той допълни, че изборът на новия състав на ДИК може да бъде през следващата седмица.  Йонислав Дочев", "date": "2018.06.23", "title": "„Телма“ (Македония): Референдумът ще бъде обявен до 20 юли"}
{"url": "http://www.focus-news.net/news/2018/06/23/2537439/donald-tramp-varshim-mnogo-po-dobra-rabota-s-detsata-na-granitsata-otkolkoto-barak-obama.html", "text": "Президентът на САЩ Доналд Тръмп в събота защити администрацията си за това, че се отнася с мигрантските деца, задържани на границата, „много по-добре“ от администрацията на бившия президент Барак Обама, пише американското издание The Hill.\r\nИзказването му идва, след като през последната седмица изникнаха спорове относно имиграционната политика на правителството, която е разделила хиляди деца от своите родители на границата между САЩ и Мексико.\r\n„Ние върши много по-добра работа, докато в същото време поддържаме МНОГО по-силна граница! Фалшивите медии мразят това“, написа Тръмп в социалната мрежа „Туитър“.\r\nТой се позова на консервативната събирателна платформа „Drudge Report“, която предостави връзки към доклади и снимки, направени на съоръжения за задържане на деца по време на управлението на Барак Обама.\r\nПрез тази седмица Доналд Тръмп сложи край на спорната практика за разделяне на мигрантски деца и задържането им далеч от родителите им, след като биват хващани да преминават нелегално границата между САЩ и Мексико.\r\nГласуването за промяната на законодателството за имиграцията беше отложено в Конгреса, тъй като републиканските конгресмени не успяха да съберат достатъчно подкрепа. Йонислав Дочев", "date": "2018.06.23", "title": "Доналд Тръмп: Вършим много по-добра работа с децата на границата, отколкото Барак Обама"}
{"url": "http://www.focus-news.net/news/2018/06/23/2537458/kanal-5-makedoniya-aleksis-tsipras-i-edi-rama-shte-podpishat-mezhdudarzhaven-dogovor-v-chetvartak-v-bryuksel.html", "text": "Гръцкият премиер Алексис Ципрас и албанският премиер Еди Рама ще подпишат междудържавен договор между Гърция и Албания в четвъртък в Брюксел, предава македонският телевизионен Канал 5.\r\nСлед приключване на преговорите с Македония, Гърция e в дипломатическа офанзива, за да реши отворените въпроси и с Албания. Официална Тирана и Атина финализираха текста на споразумението между Албания и Гърция за преодоляване на двустранните проблеми. Текстът на споразумението е съгласуван между министрите на външните работи на Албания и Гърция – Никос Коцияс и Дитмир Бушати на остров Родос в кулоарите на конференцията за регионална сигурност и стабилност. Подписването на този документ от премиерите на Албания и Гърция Алексис Ципрас и Еди Рама е обявено по време на провеждането на срещата на върха на ЕС на 28 и 29 юни. В текста на споразумението, както предават част от гръцките медии се регулира въпроса за морската граница между двете държави, уредена е и премахването на закона за военно положение, правата на гръцкото малцинство в Албания, но според част от албанските медии не е решено нищо  за прогонените албанци от северната част на Гърция, за които гръцките представители винаги декларират, че този въпрос за тях не съществува. Премиерът на Албания Еди Рама  оцени преговорите като тежки, с подчертано напрежение, но неговото правителство иска да преодолее въпросите, създавали напрежение между двете страни след свалянето на комунистическия режим в Албания. Юлиян Марков", "date": "2018.06.23", "title": "Канал 5 (Македония); Алексис Ципрас и Еди Рама ще подпишат междудържавен договор в четвъртък в Брюксел"}
{"url": "http://www.focus-news.net/news/2018/06/23/2537461/veliko-tarnovo-nad-1-300-anestezii-godishno-se-pravyat-v-gornooryahovskata-bolnitsa.html", "text": "Над 1 300 анестезии се дават годишно в Отделението по анестезиология и интензивно лечение в МБАЛ „Свети Иван Рилски“ в Горна Оряховица. Това разказа за Радио „Фокус“ – Велико Търново Анна Минева, пиар на лечебното заведение.  Началникът на отделението д-р Христо Събев уточнява, че над 300 от тях са интубационни, над 700- венозни и спинални, а останалите са комбинирани. Годишно през отделението преминават между 250 и 300 пациенти в тежко състояние. Анестезиолозите лекуват болни в коматозни състояния, с тежки алергични реакции и отравяния. Медиците се борят за живота на пациенти, злоупотребили с медикаменти, натровени след взаимодействие с химични препарати, пестициди, токсични вещества. В ОАИЛ в горнооряховската лечебница се приемат и пациенти, които са изпратени във влошено състояние от други отделения- хирургично, вътрешно, неврологично, АГО, които след като се стабилизират, се изпращат за долекуване обратно. Такива са случаите на болни с перфорации на язви, с перитонити, след сериозни гинекологични операции -хистеректомии, с тежки инсулти, с тежка сърдечно- съдова и дихателна недостатъчност. Средният престой в реанимация на болните е около 3 дни.\r\nВ отделението има 6 легла, като винаги половината трябва да са свободни, за да поемат спешни случаи. Екипът на ОАИЛ се състои от шестима лекари, четирима от които със специалност „Анестезиология“, двама ординатори и шест медицински сестри. Съвсем наскоро в ОАИЛ бе направен голям ремонт, финансиран от Община Горна Оряховица.\r\nЛуиза ТРАНЧЕВА", "date": "2018.06.23", "title": "Велико Търново: Над 1 300 анестезии годишно се правят в горнооряховската болница"}
{"url": "http://www.focus-news.net/news/2018/06/23/2537463/burgas-sabirat-se-kapachki-za-ustroystvo-v-pomosht-na-hora-s-pareza-na-gornite-kraynitsi.html", "text": "Събират се капачки за устройство в помощ на хора с пареза на горните крайници. Това каза за Радио „Фокус“ – Бургас Ана Крушкова от Сдружение „Социален център“ – Бургас. По думите й устройството било вид компютърна мишка, която се движи чрез очите и щяло да подпомогне на хората да четат новините, да ползват интернет и социалните мрежи.  „Капачките, които са необходими са около 12 тона. Устройството е на цена от 4 090 лв.\r\nВеселина НИКОЛОВА", "date": "2018.06.23", "title": "Бургас: Събират се капачки за устройство в помощ на хора с пареза на горните крайници"}
{"url": "http://www.focus-news.net/news/2018/06/23/2537428/andrea-nales-lider-na-germanskata-sotsialdemokraticheska-partiya-bavarskite-konservatori-sa-se-zapatili-kam-germanski-brekzit-po-otnoshenie-na-migratsiyata.html", "text": "Лидерът на Германската Социалдемократическа партия (ГСДП) Андреа Налес обеща да се противопостави на натиска на Баварските консерватори от Християнсоциалния съюз (ХСС) за прекратяване на миграцията, предава Reuters.\r\nНалес предупреди, че спорът на ХСС с лидера на Християндемократическия съюз и канцлер на Германия Ангела Меркел, може да доведе до „Германски Брекзит“.\r\n„Хорст Зеехофер е опасност за Европа“, заяви Налес пред делегати по време на събрание на партията си. „Хорст Зеехофер и Маркус Зоедер (премиер на Бавария) са на път към Германски Брекзит“.\r\nАндреа Налес заяви, че партията ѝ остава ангажирана към управлението с ХДС и ХСС, но според нея не е ясно дали Баварските консерватори все още са готови да го правят. Йонислав Дочев", "date": "2018.06.23", "title": "Андреа Налес, лидер на Германската Социалдемократическа партия: Баварските консерватори са се запътили към „Германски Брекзит“ по отношение на миграцията"}
{"url": "http://www.focus-news.net/news/2018/06/23/2537433/sdsm-mnenieto-na-ferid-muhich-e-lichno-negovo-dogovorat-garantira-makedonskata-identichnost.html", "text": "„Считаме изразеното мнение на господин Мухич за лично негово, с което въобще не сме съгласни и което е противно на мнението на мнозинството граждани и мнозинството депутати в парламента“, заявиха от СДСМ, цитирани от македонската медия „Плюс Инфо“.\r\n„Македонско-гръцкият договор е патриотичен акт. Не може да бъде катастрофа един договор, който след десетилетия на отричане най-накрая осигурява и гарантира македонската идентичност. Македонски народ, македонци, македонски език… осигурени и укрепени веднъж завинаги. Това е една от най-сериозните причина за Мухич да подкрепя договора. Допълнително, той отваря вратите за членство в Европейския съюз и НАТО. Това е исторически успех, с който трябва да се гордеем, успех който обещахме на гражданите. Не е случайно, че целият демократичен свят поздравява договора. За Македония се слушат хубави новини за първи път от дълги години. Всеки има право на свое лично мнение, но от депутат, избран от листата на СДСМ и коалицията, гражданите очакват следване на прогресивните идеи, а не на деструктивните, очакват подкрепа за македонското бъдеще, а не спиране и връщане назад“, се казва в съобщението на СДСМ.\r\nПартията твърди, че „парламентарното мнозинство е стабилно, укрепва се и продължава отдадено да участва в процесите, които движат Македония напред“.\r\nВ петък депутатът от СДСМ Ферид Мухич заяви пред македонската телевизия „Канал 5“, че договорът с Гърция отрича македонската национална идентичност и допълни, че не е гласувал за договора, защото в този момент не е бил в парламента. Йонислав Дочев", "date": "2018.06.23", "title": "СДСМ: Мнението на Ферид Мухич е лично негово, договорът гарантира македонската идентичност"}
{"url": "http://www.focus-news.net/news/2018/06/23/2537459/makfaks-ramush-haradinay-e-izbran-povtorno-za-lider-na-aliansa-za-badeshte-na-kosovo.html", "text": "Косовският премиер Рамуш Харадинай е избран повторно за лидер на Алианса за бъдеще на Косово (ААК), съобщава Макфакс.\r\nСлед избора Харадинай, който е основател на тази партия, отбеляза, че през следващите четири години на новия мандат той ще се ангажира с по-нататъшно увеличаване на броя на членовете на партията. \"Ние сме в труден период, но вярвам, че като партия ще дадем голям принос за повишаване на стандарта на гражданите в Косово, особено чрез увеличаване на заплатите. Очакваме също либерализиране на визовия режим \", каза основателят на ААК. Юлиян Марков", "date": "2018.06.23", "title": "Макфакс: Рамуш Харадинай е избран повторно за лидер на Алианса за бъдеще на Косово"}
{"url": "http://www.focus-news.net/news/2018/06/23/2537462/yeni-safakmlad-palestinets-e-prostrelyan-na-zapadniya-bryag-ot-izraelski-voenni.html", "text": "Палестински младеж беше прострелян и ранен от израелските сили в окупирания Западния бряг в събота, предаде израелската полиция, цитирана от турският ежедневни Yeni Safak.\r\nВ изявление полицията съобщи, че заподозреният е бил прострелян, след като \"е действал подозрително\" близо до контролния пункт в Абу Дис, източно от Йерусалим.\r\nПалестинецът е бил прострелян в крака и задържан за разпит, съобщи полицията.\r\nМестните палестински източници заявиха, че израелската полиция е възпрепятствала палестинските медици да окажат медицинска помощ на  раненият младеж, преди да бъде задържан.\r\nНапрежението в палестинските територии се повиши от миналия декември, когато президентът на САЩ Доналд Тръмп официално призна Ерусалим за столица на Израел.\r\nОт 30 март повече от 128 палестинци бяха убити и още хиляди ранени от стрелба на израелска армия по време на протести срещу окупацията в Ивицата Газа.  Юлиян Марков", "date": "2018.06.23", "title": "Yeni Safak:Млад палестинец е прострелян на Западния бряг от израелски военни"}
{"url": "http://www.focus-news.net/news/2018/06/23/2537464/makfaks-protestirashti-sas-zapaleni-fakli-se-prisaedinyavat-kam-protesta.html", "text": "Протестиращи със запалени факли се присъединяват към протеста, предава македонската агенция Макфакс.\r\nГрупата \"Комити\" се присъедини към протеста пред парламента, организиран срещу промяната на името. Те дойдоха с горящи факли и заобиколиха протестиращите. Друга група носеше огромно знаме, което се издига високо над главите на участниците в протеста.\r\nПротестиращите пеят националния химн и патриотични песни на протеста, организиран от група граждани \"Младите за Македония\", който се провежда пред парламента срещу промяна на името. Юлиян Марков", "date": "2018.06.23", "title": "Макфакс: Протестиращи със запалени факли се присъединяват към протеста"}
{"url": "http://www.focus-news.net/news/2018/06/23/2537467/makedoniya-protestat-v-skopie-zapochna-s-pravoslavna-molitva-i-s-himna-na-stranata.html", "text": ". Поредният протест срещу промяната на името на Македония започна в македонската столица с православна молитва \"за спасяване от лукавия\"и с изпълнение на националния химн, предава излъчващата на албански език скопска телевизия \"Алсат-М\".\r\nТелевизията уточнява, че протестът е организиран чрез социалните мрежи от \"Младите за Македония\", с подкрепата на граждански структури и футболни фенове.\"Нова Македония\": \"Никога Северна, винаги Македония!\"\r\nСкопие. Под скандирания \"Никога Северна, винаги Македония!\", започна митинга срещу промяната на името пред сградата на парламента в центъра на македонската столица, предава електронното издание на вестник \"Нова Македония\".\r\nВестникът отбелязва, че преди началото на митинга, младежките организации които се сочат за организатори са призовали да не се допусне насилие.\"ТВ21\" (Македония): Спада ли интензивността на протестите?\r\nСкопие. Седмица след началото на протестите срещу промяната на името на Македония, прокуратурата все още не е съобщила ще повдигне ли обвинение срещу задържаните след сблъсъците миналата неделя. \r\nТова се казва в репортаж на скопската телевизия \"ТВ 21\", посветен на недоволството срещу постигнатото споразумение с Гърция, което слага край на 27 годишният спор за името.\r\nТелевизията цитира военния анализатор Благоя Марковски, бивш говорител на министерството на отбраната по времето на гражданския конфликт през 2001 г., според който интензивността на протестите срещу смяната на името постепенно ще утихва.\r\nНе очаква засилване на протестите и бившият полицейски началник Любомир Гюрчевски, тъй като отговор на най-спорния въпрос за името ще се даде на референдума през септември т.г.\"Макфакс\"(Македония): Феновете на \"Вардар\"(Скопие) се присъединиха към протеста със запалени факли\r\nСкопие. Феновете на \"Вардар\"(Скопие),\"Комити\" се присъединиха към протеста срещу смяната на името на страната, който се провежда в момента пред македонския парламент със запалени факли, предава агенция \"Макфакс\".\r\nАгенцията съобщава, че атмосферата на протеста е приповдигната - пее се химна и патриотични песни.\"Фокус\"(Македония): \"Комитите\" подкрепиха протеста срещу смяната на името и се заканиха на журналистите\r\nСкопие. \"Комитите\" на \"Вардар\" (Скопие) подкрепиха протеста срещу смяната на името и се заканиха на журналистите със скандирания \"И при вас ще дойдем!\", предава македонския \"Фокус\".\r\nСпоред изданието посланието на футболните фенове е, че \"няма да позволят обвързването на протестите с определени политически партии или лидери, нито издигането на знамена на други държави.\"\"Фактор\"(Македония): На протеста пред парламента в Скопие се чете стихотворение, посветено на президента Георги Иванов\r\nСкопие. На протеста пред парламента в Скопие се чете стихотворение, посветено на противопоставянето на президента Георги Иванов на Преспанския договор, предава македонското електронно издание \"Фактор\".\r\nСпоред изданието \"Младите за Македония\", сочени за организатори на протеста, са заявили, че \"тяхната кауза е запазване на Македония и обединение на македонския народ, а подписването на Преспанския договор е \"само една загубена битка.\"", "date": "2018.06.23", "title": "Македония: Протестът в Скопие започна с православна молитва и с химна на страната"}
{"url": "http://www.focus-news.net/news/2018/06/23/2537465/1-tv-makedoniya-prodalzhava-protestat-sreshtu-promyanata-na-imeto-na-makedoniya-pred-sgradata-na-sabranieto-v-skopie.html", "text": "Протестът започна в приповдигната атмосфера. Участниците пеят патриотични песни и веят македонски знамена.\r\nПред и около сградата на Събранието  има засилена полицейска охрана. Днешният протест срещу споразумението се организира от \"Младите за Македония\" и се подкрепя от няколко други граждански организации и групата \"Комити\".\r\nСолза Грчева от партията \"Глас за Македония\", както и лидерът на Световния македонски конгрес Тодор Петров, дойдоха на протеста тази вечер. Юлиян Марков", "date": "2018.06.23", "title": "1 ТV (Македония): Продължава протестът срещу промяната на името на Македония пред сградата на Събранието в Скопие"}
{"url": "http://www.focus-news.net/news/2018/06/23/2537466/alsat-m-pred-sgradata-na-sabranieto-se-provezhda-protest-sreshtu-promyanata-na-imeto-na-republika-makedoniya.html", "text": "Пред сградата на Събранието се провежда протест срещу промяната на името на Република  Македония, организиран от граждански организации, предава македонският телевизионен канал Алсат - М.\r\nПротестът започна с  молитва и македонския химн  Гражданите пристигат в приповдигнато настроение и с патриотични песни, банери и македонски знамена, за да изразят недоволството  си срещу Договора за името с Гърция.\r\nНалице е засилена полицейска сигурност пред Асамблеята.\r\nПротестът се организира от \"Младите за Македония\" и се подкрепя от няколко други граждански организации. Юлиян Марков", "date": "2018.06.23", "title": "Алсат –М: Пред сградата на Събранието се провежда протест срещу промяната на името на Република  Македония"}
{"url": "http://www.focus-news.net/news/2018/06/23/2537470/a1on-zavarshi-protesta-pred-parlamenta-v-skopie.html", "text": "Завърши протеста пред парламента в Скопие, предава македонският телевизионен канал A1.on.\r\nПротестът беше организиран срещу Договора за решаването на македонско-гръцкия спор за името и за стратегическо партньорство между двете страни.\r\nУчастниците в протеста призоваха за  запазване на конституционното име на Македония.\r\n„Ще се борим с всички демократични средства за анулиране на срамния договор. Искаме да защитим името, идентичността и държавата Република Македония“, заявиха участници в протеста.\r\nТе носеха транспаранти „Никога Северна, винаги Македония“\r\n„Настояваме депутатите да употребят институционални и неинституционални средства за започване на дебата за нерационалното решение, което ни се налага. Приканваме гражданите  да попречат на  промяна на конституцията и сме против двусмислен въпрос на референдума за името“, поискаха протестиращите и настояха за безпристрастно отразяване на протестите от медиите. Юлиян Марков", "date": "2018.06.23", "title": "А1.on: Завърши протеста пред парламента в Скопие"}
{"url": "http://www.focus-news.net/news/2018/06/23/2537468/koktel-makedoniya-komitite-nedovolstvat-ot-opredeleni-zhurnalisti-i-medii.html", "text": "Протестите срещу подписването на споразумението с Гърция и промяната на конституционното име Република Македония се провеждат тази вечер пред македонския парламент. Към участниците в  протестите също се появиха \"Комитите\" на футболния отбор „Вардар“ (Скопие), които изразиха недоволството си от някои медии, като казват, че искат да ги очернят, пише македонското електронно издание Коктел.\r\n\"В последно време някои рекетьорски журналисти и медии се опитаха да ни очернят, но те очевидно не разбраха никое от нашите послания. Ако вашият нещастен живот е в услуга на политическите елити и нямате свой собствен ,ние не сме ви виновни , все едно и при вас ще дойдем .Да живее Македония!\", заявяват \"Комитите\". Юлиян Марков", "date": "2018.06.23", "title": "Коктел (Македония); „Комитите“ недоволстват от определени журналисти и медии"}
{"url": "http://www.focus-news.net/news/2018/06/23/2537460/zadarzhaha-izbyagaliya-zatvornik-ot-lovech-obzor.html", "text": "След тридневно издирване задържаха избягалия затворник от Ловеч при полицейска операция Акцията започна в петък, като районът между ловешките села Александрово, Дренов и Деветаки бе под полицейска блокада след получен сигнал, че беглецът е забелязан. В акцията участва целият ресурс на ОДМВР, СОБТ, Дирекция „Жандармерия“-ГД „Национална полиция“. Кучета попадат на следи на затворника и полицията работи цяла нощ. В събота сутринта на тел. 112 е подаден сигнал от жител на Летница, че беглецът е забелязан в необитаема къща в града и натам са насочени полицейски сили. Затворникът се е опитал да отвлече възрастна жена в опит да се застрахова срещу действията на служителите на МВР, но органите на реда са използвали огнестрелно оръжие, за да го респектират и той я е оставил и продължил бягството си.\r\nИзбягалият затворник бе заловен в нива край град Летница и след това е откаран в ареста в Ловеч.\r\n48-годишният Борис Иванов излежава 13-годишна присъда за блудство и кражби, която  влиза в сила от март 2011 г.  В началото на месеца той е преместен в общежитие от отворен тип. Иванов  работи на обект заедно с още 4-ма лишени от свобода на територията на бивше млекопреработвателно предприятие, намиращо се в покрайнините на град Ловеч. На 21 юни той напуска обекта и три дни е в неизвестност. За изчезването му сигнализира служител на фирмата, за която затворникът е работил. \r\n„Така действа системата, така ще работим и занапред спрямо всички, които нарушават правилата. Само за два дни, около 52 часа ни бяха необходими за издирването. Благодаря на всички, които участваха в операцията – служители на полицията, жандармерията, СОБТ, действали по разпореждане на професионалното ръководство и приложили способи, които доведоха до ефект. Бяхме критикувани, че използвахме много сили, но те бяха необходими. Важно е за подчертая, че критиките, които чувахме демотивират състава, служителите са пресирани и под излишен натиск, когато работят усърдно. На практика, предприети и извършени са всички необходими действия, които невинаги може да бъдат оповестявани и обяснявани, но се вършат. Нека има критики, но по-внимателни, за да могат професионалистите да работят спокойно, заяви министърът на вътрешните работи на брифинга по повод задържането на издирвания беглец от затвора“, заяви вътрешният министърът Валентин Радев на брифинг след залавянето на Иванов.\r\n„В резултат на действията на жандармеристите, е предотвратено отвличането на жената и евентуална заложническа криза. В момента, в който е осъзнал, че е разпознат, беглецът панически обмислил тактики за спасяване – вижда жената, която живее в края на населеното място, но тя успява да даде знак с жестове на районния инспектор, че е застрашена и той е реагирал много адекватно. Опитал отново да избяга и след бързи тактически действия на СОБТ, беглецът е задържан. СОБТ не се използва само за обезвреждане и в случая работата им допринесе издирваният да не извърши друго престъпление. Предстои анализ на конкретните му действия, но на първоначален етап, преценяваме, че не е имал предварителен цялостен план. Колегите си свършиха работата професионално“, заяви главният секретар на МВР главен комисар Младен Маринов.\r\n„Благодарение на доброто взаимодействие и координация с Дирекция „Жандармерия“ и ОДМВР бързо създадохме необходимата организация за тактически действия така, че да бъде пресечен пътят на беглеца за изтеглянето му от района и предотвратихме навлизането му по-нататък в населеното място, локализиран бе и задържан. Колегите не му оставиха шанс да окаже съпротива, поясни Георги Гайков, началник на СОБТ. \r\n„За два дни полицията си свърши професионално работата, като имаме предвид, че издирваният е с четири постановени присъди, две от които две за грабеж и изнасилване. Веднага след бягството му е образувано е досъдебно производство, вероятно ще има обвинение и за опита за отвличане на възрастната жена, обясни окръжният прокурор на Ловеч Валентин Вълков.", "date": "2018.06.23", "title": "Задържаха избягалия затворник от Ловеч (ОБЗОР)"}
{"url": "http://www.focus-news.net/news/2018/06/23/2537469/", "text": "Не искаме да живеем в Северна Македония, заявяват протестиращите в Скопие, предава македонската агенция Макфакс.\r\n\"Не искаме да живеем в Северна Македония\", каза 17-годишната Клементина от Тетово на протеста пред парламента срещу промяната на конституционното име. Тя добави, че са се събрали на протест, за да изразят мирно недоволството от споразумението с южния ни съсед.\r\n\"Ние не искаме да живеем в Северна Македония. Ние сме македонци, а името на нашата страна е Република Македония. Няма да позволим да бъдем дискриминирани и нито едно от нашите права да бъде нарушено \", каза тя и добави:\" Нашата воля е повече от ясна - не приемаме договор, който нарушава нашите права. Ще се борим със средствата на демокрацията, с достойнство и справедливост. Всеки ден ще продължаваме борбата. Ние сме македонци, а името на нашата страна е Македония \".\r\nСпоред участниците в протеста основният им дълг е да запазят самоличността и суверенитета на държавата. Юлиян Марков", "date": "2018.06.23", "title": "Макфакс : Не искаме да живеем в Северна Македония, заявяват протестиращите в Скопие"}
