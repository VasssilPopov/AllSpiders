{"url": "http://www.focus-news.net/news/2019/06/30/2675536/istorikat-borislav-dichev-14-ti-pehoten-makedonski-polk-uchastva-v-znamenatelni-srazheniya-reshili-izhoda-na-voynata-za-osvobozhdenieto-na-makedoniya-prez-1915-godina.html", "text": "При намесата на България в Първата световна война, 14-ти пехотен македонски полк се намира на гарнизон в град Горна Джумая, днес Благоевград. Това каза в интервю за  Радио „Фокус“ – Пирин  историкът Борислав Дичев по повод бойния празник на полка. По думите му на една част от полка е поставена специална задача в навечерието на бойните действия, които започват на 1 октомври. „Тази част от полка е трябвало да прекъсне железопътната линия Солун – Гевгели – Скопие – Ниш – Белград по която сръбската армия се е снабдявала с оръжия от Съглашението. Освен това е трябвало да не се допуска придвижване на англо-френските войски демаркирали в Солун след краха на Дарданелската операция. По различни причини – разминаване на групите, недоставяне на време на взривните материали, мостът, който е бил обект на разрушаване не е разрушен, но в същото време трябва да отбележа, че Съглашенското командване веднага разбира за значението на този район от бойните действия“, каза още Дичев. Той отбеляза, че на 1 октомври 14-ти пехотен македонски полк е първият, който влиза в бойни действия с англо-френските войски. „Това става в 17.00 часа. Бойните действия се развиват срещу превъзходен противник – три френски полка. Особено знаменателни ще останат боевете, които продължават близо 2 месеца в района на височините на връх Голаш. При боевете върхът няколкократно е превземан от едната и от другата страна. Там загиват много войници и офицери, между които ми се иска да спомена смелият командир на дружина – майор Минчев. Така или иначе англо-френските войски са спрени на един по-горен етап, но главната задача е изпълнена. Не е допуснато съединяване на англо-френските и гръцките войски. На 26 срещу 27 юни с вик „На нож“ връх Голаш е превзет  от 14-ти полк с помощта и на привлечения като подкрепление 44-ти полк“, добави Дичев. Историкът допълни, че до края на 1915 година следва настъпление на 14-ти пехотен македонски полк към Баландово, Раброво, Деделийско, село Фурка и се излиза на гръцката граница. „Част от полка участва и в други знаменателни сражения, които решават изхода на войната за освобождението на Македония през 1915 година. Така например „Овечеполската операция“ окончателно проваля плановете за обединяване на англо-френските и сръбските войски. Нека тук спомена отново, че 1-ва дружина с командир бъдещия командир на полка майор Динов участва отново в боевете на Калиманските войски за изтласкването на сръбските войски оттам и премахване заплахата за българската граница. В периода, когато българските войски стигат гръцката граница по нареждане на германската армия не се позволява на българската армия да пресече границата и да изгони окончателно от Гърция настъпващите от към Солун англо-френски войски“, заяви Дичев. Историкът посочи, че германското командване се е надявало, че Гърция ще застане на страната на Германия, тъй като гръцкия крал Константин е зет на кайзер Вилхелм II. „Това обаче се оказват празни надежди. Така или иначе българската армия е възпрепятствана окончателно „да изхвърли в морето“, да изгни от Балканския полуостров англо-френските войски. В началото на 1916 година вече следва нов период в бойните действия. Седма рилска дивизия от района на долината на Вардар и Струмешница е прехвърлена през рупелското дефиле за навлизане на територията на Гърция. Това се налага, защото през 1916 година замисълът на англо-френското командване е чрез масирано настъпление към градовете Серес и Демирхисар да се проникне в рупелското дефиле през долините на река Струма и от там да се настъпи към вътрешността на страната“, коментира Дичев. По думите му лявото крило пък е трябвало през Петрич и долината на река Струмешница да излезе в тил на позицията на Първа българска армия. Замисълът е бил огромен, стратегически и поради тази причина се е наложило да се противодейства на тези англо-френски намерения. „Нека не забравяме, че в началото на 1916 година Гърция все още има статут на условно казано „неутрална страна“, макар че на нейна територия има англо-френски войски, които не са интернирани от гръцкото правителство по различни причини. Затова по споразумение с гръцкото правителство се разрешава навлизането на Седма рилска дивизия и малобройни германски подразделения в посока през рупелското дефиле на юг. На някои места гръцки въоръжени части оказват въоръжен отпор, но така или иначе той бързо е преодолян, за да се стигне до това, че през лятото на 1916 година имаме сериозен сблъсък с англо-френските сили. 14-ти пехотен македонски полк участва при превземането на град Демирхисар, заедно с 22-ри пехотен тракийски полк“, каза Дичев. Той заяви, че през август е превзето село Ерникьой, което през 1916 – 1917 година става обект на наистина ожесточени сражения. Превзема с 54-ти полк град Серес. „Следват знаменитите боеве при Горно и Долно Караджово, и Орляк при което са убити около 304 души от полка, участвали в тези сражения. Към края на лятото на 1916 година и началото на есента английските и френските атаки са отбити и се установява една линия на позиционна война. Това се отнася към периода 1916. През 1917 година започва нов етап от четиримесечни боеве, които траят от месец май до юли. Тогава отново е направен опит от англо-френските сили отново да влязат в пределите на България, като пак обект на тези действия е известното село Ерникьой. Трябва да кажа, че войниците от Седма рилска дивизия, в това число и 14-ти пехотен македонски полк са подложени на двадесет дневен непрестане артилерийски обстрел“, подчерта Дичев. Според историкът в крайна сметка желязната съпротива на нашите войници спират и отказват окончателно от всякакви опити англо-френските сили за по нататъшно напредване. „На 15 юли 1917 година англо-френските атаки са окончателно спрени и се преминава към една устойчива, позиционна отбрана. Тук се намесва и един друг враг – многобройните жилещи комари в блатистите места. Затова в края на 1917 година заради зачестили случаи на малария, полкът е изтеглен малко по на север. Така ги заварва и началото на 1918 година. В началото на тази трагична и съдбоносна за България година, 14-ти пехотен македонски полк е прехвърлен в долината на река Вардар като резерв на главното българско командване в района на линията Гевгели – Яребична. Там той изчаква така неречените „печални доброполски събития“, когато между 15-ти и 16-ти септември в боеве фронтовата линия на 2-ра и 3-та пехотни балкански дивизии е пробита и се образува една широка пробойна в българската отбрана през която нахлуват англо-френски и сръбски сили“, коментира Дичев. Той допълни, че  по това време 14-ти полк се намира в района на село Милетково и на него е дадена заповед бързо да се придвижи към мястото на пробива, за да окаже помощ на отстъпващите части на 2-ра и 3-та пехотни балкански дивизии. Води усилен бой при село Конопище на 18 септември 1918 година, около Кожух планина на 21 септември като прикрива и левия фланг  на 5-та дивизия, както и пътищата към старите предели на България. „В крайна сметка, в тези дни, когато се налага поради катастрофалното развитие на събитията на нашия фронт, полкът да се изтегли към старите предели, към старата българска граница. В периода между 25 и 28 септември полкът води боеве при Бигла планина, но в крайна сметка се спира на линията при Царево село. Там 14-ти пехотен македонски полк пръв започва от българската армия боевете с англо-френските войски и последен ги приключва на 29 септември, когато за заварва вестта за сключването на примирие в Солун“, заяви Дичев. Според него отбраната е била изключително трудна. „Не е имало възможност да се изкопаят окопи, поради което войниците са натрупали грамади от камъни, за да спрат напредването на вражеските войски. След примирието полкът се изтегля в град Горна Джумая. Нека отбележим и кървавата дан, която дава този полк през Първата световна война – 578 души от Дупница, Кюстендил и други райони на България. Те пренесоха своя дан през жертвения олтар на Отечеството“, прибави Дичев. \r\nЛивия НИНОВА", "date": "2019.06.30", "title": "Историкът Борислав Дичев: 14-ти пехотен македонски полк участва в знаменателни сражения, решили изхода на войната за освобождението на Македония през 1915 година"}
{"url": "http://www.focus-news.net/news/2019/06/30/2675537/nimh-utre-shte-bade-slanchevo-s-maksimalni-temperaturi-mezhdu-31-i-36.html", "text": "През нощта ще бъде ясно, утре слънчево, около и след обяд – горещо. Температурите ще се повишават и максималните ще бъдат между 31° и 36°. Атмосферното налягане слабо ще се понижи, но ще остане по-високо от средното за месеца. Това съобщи за  Агенция „Фокус“  дежурният синоптик Анна Дякова от  Националния институт по метеорология и хидрология . Утре на Черноморието ще бъде слънчево. Ще духа слаб югоизточен вятър. Максимални температури 30-31°. Температурата на морската вода е 26-27°. Вълнението на морето ще бъде около 2 бала. И над планините ще е слънчево. Ще духа до умерен, по високите и открити части и временно силен североизточен вятър. Температурите ще се повишат, максималната на височина 1200 метра ще бъде около 25°, на 2000 метра – около 17°. \r\nИ във вторник ще бъде слънчево и горещо с максимални температури предимно между 34° и 39°, по-ниски, до около 30° ще остават по Черноморието, където ще духа бриз. И в сряда ще се задържи горещо. Ще бъде слънчево, но по-късно след обяд ще се развие купеста облачност, по-значителна над северните и планинските райони. На отделни места ще превали краткотраен дъжд, придружен с гръмотевици. Възможни са градушки. Вятърът за кратко ще се ориентира от северозапад, до вечерта – от север-североизток и с него в четвъртък температурите слабо ще се понижат. Въздушната маса над страната ще е неустойчива. Над Западна и Северна България ще се развива купесто-дъждовна облачност и на места ще има краткотрайни валежи и гръмотевични бури. Очакват се локални интензивни валежи и градушки. Преобладаващите максимални температури в петък ще бъдат между 29° и 34°, на места в Горнотракийската низина - малко по-високи.", "date": "2019.06.30", "title": "НИМХ: Утре ще бъде слънчево с максимални температури между 31° и 36°"}
{"url": "http://www.focus-news.net/news/2019/06/30/2675539/umbal-aleksandrovska-mazh-ot-veliko-tarnovo-v-mozachna-smart-dade-shans-za-zhivot-na-dvama-patsienti-s-hronichna-babrechna-nedostatachnost.html", "text": "Мъж на 49 години от Велико Търново, изпаднал в мозъчна смърт вследствие на субдурален хематом, даде шанс за живот на двама пациенти с хронична бъбречна недостатъчност в УМБАЛ \"Александровска\", съобщиха от пресцентъра на  лечебното заведение . Трансплантирани са 49-годишна жена от Варна и 62-годишен мъж от Стара Загора, показали най-голям процент органна съвместимост от общо пет поканени от листата на чакащи. След интервенциите, трансплантираните са в стабилно общо състояние и се възстановяват в Клиниката по анестезиология и интензивно лечение на болницата. Екипът на лечебното заведение изказва искрени съболезнования на близките на починалия мъж и адмирира тяхното хуманно решение да дарят органите му за спасяването на други човешки животи в най-трудния за семейството момент.", "date": "2019.06.30", "title": "УМБАЛ \"Александровска\": Мъж от Велико Търново в мозъчна смърт даде шанс за живот на двама пациенти с хронична бъбречна недостатъчност"}
{"url": "http://www.focus-news.net/news/2019/06/30/2675534/sport-voleybolistite-na-sasht-pobediha-iran-s-30.html", "text": "Националният отбор на САЩ победи Иран с 3:0 гейма в последен мач от Група G на Световното първенство по волейбол, домакини на което са България и Италия. Възпитаниците на треньора Джон Спероу записаха осма поредна победа на Мондиал 2018 в двубоя, игран в пловдивската зала \"Колодрума\". \r\nИ двата отбора ще играят на финалите на турнира.  \r\nОт 20:40 часа тази вечер България ще играе в последния си мач в Пловдив - срещу отбора на Сърбия.", "date": "2019.06.30", "title": "Спорт: Волейболистите на САЩ победиха Иран с 3:0"}
{"url": "http://www.focus-news.net/news/2019/06/30/2675535/hurriyet-turtsiya-e-gotova-da-se-protivopostavi-na-vrazhdebnost-ot-strana-na-libiya.html", "text": "Турция предприема всички мерки срещу евентуални враждебни действия или заплахи, произтичащи от силите на Халифа Хафтар в Либия. Това увери министърът на отбраната Хулуси Акар, съобщава турският вестник  Hurriyet . \r\n\"Цената на враждебните нагласи или атаки ще бъде тежка, ще им бъде отговорено по най-ефикасния и тежък начин\", категоричен бе Акар в японския град Осака, където пристигна като част от делегацията на турския президент Реджеп Тайип Ердоган за срещата на върха на Г-20. \r\nАкар каза, че Турция се фокусира върху териториалната цялост, суверенитета, мира и щастието на Либия и националния консенсусен дух в страната. Това обаче не би затворило очите на Анкара пред заплахите, допълни военният министър на страната. Акар изрази увереност, че Турция винаги ще бъде част от усилията за мир и стабилност в Либия и ще подкрепя разрешаването на споровете между враждуващите страни, в съответствие с международното право.  \r\nНа 28 юни говорителят на Хафтар Ахмед ал-Мисмари обяви забрана за търговски полети от Либия до Турция и нареди на силите си да атакуват турски кораби в региона.  \r\nПризнатото от международната общност правителство на националното единство от 26 юни отново прие под контрола си стратегическия град Гарян, южно от Триполи. Загубата му бе голяма за силите на Хафтар.  \r\nТурция подкрепя признатото от ООН правителство в Триполи. \r\nСилите на Хафтар засега не постигат успех в стремежа си да превземат Триполи. Те стартираха офанзива за града, която започна през април, и оттогава насам силите на Хафтар остават в района около столицата.  Тереза Герова", "date": "2019.06.30", "title": "Hurriyet: Турция е готова да се противопостави на враждебност от страна на Либия"}
{"url": "http://www.focus-news.net/news/2019/06/30/2675533/inzh-vasil-nikolov-okolo-400-protestirashti-blokiraha-glaven-pat-e-79-pri-vladaya-dvama-sa-zadarzhani.html", "text": "Двама души бяха задържани от полицейските служители, а няколко са получили предупредителен протокол. Това каза за  Агенция „Фокус“  инж. Васил Николов, председател на Протестния инициативен комитет на селата Владая, Драгичево, Мърчаево, Рударци и Кладница. „Протестът блокира главен път Е-79 при гара Владая. Първоначално имаше периодична блокада на движението, но в последствие тя стана пълна“, заяви инж. Николов. Той посочи, че протестът е започнал в 17.00 часа и е продължил до 18.30 часа. Участие в него са взели между 300 и 400 човека. „Протестът беше по-малък, защото автобусите, които бяха планирани да тръгнат от Благоевград, Дупница, Кюстендил и Радомир ги отказахме, защото постигнахме все пак някакви договорки с Агенция „Пътна инфраструктура\" (АПИ) и за това решихме протестът да е символичен, като предупреждение“, каза организаторът на протеста. „Нашите искания към момента са от АПИ да спазят това, което са обещали, а то е до октомври да организират постоянна реверсивна организация на движението, чрез светофари. Ако дотогава видим, че няма напредък, дори и по-рано, защото настояваме да ни държат в течение, какво се случва, ще преминем към по-мащабни действия, каквито бяха планирани и сега. Искахме цяла Южна България да се включи в протеста, но впоследствие го отменихме и го направихме локален“, подчерта инж. Васил Николов. По думите му преди малко протестът е приключил и движението е нормализирано. \r\nИрина ИВАНОВА", "date": "2019.06.30", "title": "Инж. Васил Николов: Около 400 протестиращи блокираха главен път Е-79 при Владая, двама са задържани"}
{"url": "http://www.focus-news.net/news/2019/06/30/2675542/liderat-na-ataka-volen-siderov-predlaga-speshni-merki-za-poveche-ruski-turisti-u-nas.html", "text": "Повече визови облекчения за руските туристи, от които България печели, поиска лидерът на \"Атака\" Волен Сидеров в предаването „Неделник” по АЛФА ТВ. Това съобщиха от пресцентъра на  ПП Атака  .„За да дойде у нас, руският турист трябва преди това да отиде в консулство или посолство за виза, да плати съответната такса, а може да се наложи да пътува хиляди километри от там, където живее, до съответното консулство, което също е разход\", обясни Сидеров. Той даде за пример друга страна-членка на ЕС – Кипър, и каза как е решен въпросът там. „Руският турист подава електронно заявление, че иска да посети даден курорт в Кипър. Оттам му отговарят електронно в рамките на 5 дни. При положителен отговор - разпечатваш и като излиташ от Русия, го предоставяш на граничните власти. Там като пристигнеш, ти бият печат. Това може и трябва да се приложи и в България”, каза Сидеров. \r\n„По този въпрос да питаме външната министърка г-жа Захариева, която много старателно изпълнява определени директиви, но всъщност пречи на развитието на българската икономика. Защото туризмът у нас представлява 12% от БВП, в момента руските туристи намаляват и за 2018 г. са намалели,  приходите от тях също. В момента имаме по-малко туристи, отколкото малкият Кипър”, уточни Сидеров. По думите му е така, защото там получават по-добри условия и не се тормозят с пътувания за визи. \r\n„Българската компания „България еър”, която много бързо и охотно откри линия до Одеса, Украйна, която не знам колко е рентабилна, същата тази компания дере по две кожи от руския турист да дойде у нас, взема около 350 евро за билет, докато същият турист, за да пътува до Турция дава по 100 евро. Като бяхме на официално посещение в Русия преди дни, в посолството в Москва ми разказваха как руски турист взема такси от Приморско до Истанбул и оттам лети до Русия, защото му е по-евтино”, каза още в ефира на АЛФА Сидеров.", "date": "2019.06.30", "title": "Лидерът на \"Атака\" Волен Сидеров предлага спешни мерки за повече руски туристи у нас"}
{"url": "http://www.focus-news.net/news/2019/06/30/2675544/tass-rusiya-zapochva-proizvodstvoto-na-s-500.html", "text": "В Русия започват да се произвеждат зенитно-ракетни системи С-500. В най-скоро време те ще влязат на въоръжение, съобщи директорът на държавната корпорация „Ростех“ Сергей Чемезов в ефира на телевизионния канал „Россия 1“, предава  ТАСС . \r\n„Паралелно се създава ново съвременно въоръжение. И ако допуснем, че днес вече имаме възможност да продаваме С-400, то на същия ден вече започва да произвеждаме С-500. Е, това е по-модерен комплекс. Не бих искал да говоря за това сега, те още не са на въоръжение. Но мисля, че в най-скоро време ще влязат“, заяви Чемезов. \r\nВ отговор на въпроса кога най-новите комплекси ще влязат в експлоатация, Чемезов каза: „Когато приключат тестовете“. \r\nЧемезов също отбеляза, че обсегът на С-500 ще бъде по-голям от този на С-400. \r\nПо-рано вицепремиерът Юрий Борисов заяви пред репортери, че успешните тестове на системите  за ПВИ С-500 дават възможност доставянето им в армията да се случи по-рано от планираното първоначално. По неговите думи в момента вече се провеждат поетапни изпитания на различните елементи на ЗРС С-400 с провеждане на изстрели с нови ракети, които нямат аналог по света. \r\nПо-рано министърът на отбраната на Русия Сергей Шойгу съобщи,че оборудването на армията със С-500 ще започне през 2020 година. Систематат се създава с възможност за експлоатация в близките 25 години. В западната преса съобщиха, че на изпитанията новата система е поразила цел на разстояние 481,2 км, което е с 80 километра повече от всяка съществуваща система за ПВО. \r\nПревод и редакция:", "date": "2019.06.30", "title": "ТАСС: Русия започва производството на С-500"}
{"url": "http://www.focus-news.net/news/2019/06/30/2675541/tass-merkel-prizna-che-ochakva-trudni-pregovori-za-dogovaryane-na-kandidaturata-za-predsedatel-na-ek.html", "text": "Преговорите за кандидатурата за поста председател на Европейската комисия обещават да бъдат трудни. Това заяви германският канцлер Ангела Меркел при пристигането си на извънредната среща в Брюксел, предава  TACC . \r\n\"Срещата, за да бъдем точни, обещава да бъде трудна\", коментира лидерът на Берлин. Съгласно думите й, най-важното при назначаването на постовете е да не се нанесат щети на работата на европейските институции. \r\nКакто Rheinische Post съобщи по-рано, кандидатът на социалистите Франс Тимерманс е фаворит в надпреварата за поста председател на Европейската комисия, а Манфред Вебер, подкрепен от Меркел, вероятно ще стане председател на Европейския парламент. \r\nДнешната среща на върха в Брюксел е третият опит за договаряне на кандидатурата на ръководителя на ЕК. За първи път този въпрос беше обсъден на извънредна среща на 28 май. За втори път темата бе обсъдена в рамките на Съвета от   20-21 юни. И двата пъти преговорите не дадоха резултат.  Тереза Герова", "date": "2019.06.30", "title": "ТАСС: Меркел призна, че очаква трудни преговори за договаряне на кандидатурата за председател на ЕК"}
{"url": "http://www.focus-news.net/news/2019/06/30/2675545/miroslav-yotov-damtn-po-vreme-na-kampaniyata-bezopasno-lyato-2019-izprashtame-ekipi-ot-edin-teritorialen-otdel-v-drug-za-uednakvyavane-na-rabotata-i-po-dobri-rezultati.html", "text": "По време на кампанията „Безопасно лято – 2019“ изпращаме екипи от един териториален отдел в друг и правим смесени екипи. Това каза в интервю за  Радио „Фокус“ – Варна  Мирослав Йотов, директор на Дирекция „Надзор на пазара“ в Държавната агенция за метрологичен и технически надзор (ДАМТН). По думите му всички 66 инспектори на Дирекция „Надзор на пазара“ участват в двуседмичната кампания, която започна на 17 юни. Според него кооперацията между инспекторите в различни населени места и отдели ще доведе до уеднаквяване на работата на различните инспектори и по-добри резултати. „Показва, че и малките места, които вече засягаме и проверяваме, за да имаме равнопоставеност на потребителите в цялата държава, ще гарантира един по-добър и изчистен пазар и съответно потребителя ще бъде в максимална степен защитен“, заяви Мирослав Йотов. Според него положителна е тенденцията и при подаването на сигнали от самите потребители, които стават все по-внимателни и грамотни по отношение на продуктите и техните изисквания. „Mного са жалбите и сигналите, които се подават, включително и жалбите, които се подават чрез Комисията за защита на потребителите. Те се препращат за решаване по компетентност при нас, когато са в нашата област и нашите компетенции. Там където са нашите задължения ние предприемаме съответните действия и когато вече имаме, за да ограничим разпространението на тези продукти, ако се налага в повечето от случаите, ние вземаме и изпитваме от дадените партиди и ако се потвърди, че продуктът е несъответстващ ние го спираме със заповед и се изтеглят всички налични количества от дадената партида и те се унищожават или се изнасят“, посочи директорът не звеното. По думите му, ако при дадения продукт не е констатирана сериозна опасност, той може да бъде изнесен към трети страни, където не важат правилата на европейското законодателство. Мирослав Йотов каза още, че звеното работи активни и с Агенция „Митници“, където периодично или извънредно се подава информация за конкретни вносители, при които са констатирани нарушения. Така опасните партиди могат да бъдат спрени още преди навлизането си не само на българския, но и на европейския пазар. \r\nБояна АТАНАСОВА", "date": "2019.06.30", "title": "Мирослав Йотов, ДАМТН: По време на кампанията „Безопасно лято – 2019“ изпращаме екипи от един териториален отдел в друг за уеднаквяване на работата и по-добри резултати"}
{"url": "http://www.focus-news.net/news/2019/06/30/2675538/sloboden-pechat-makedoniya-niska-izbiratelna-aktivnost-v-albaniya-glasuvali-sa-155-protsenta-ot-imashtite-pravo-na-glas.html", "text": "Централната избирателна комисия на Албания публикува нови данни за избирателната активност на местните избори, съобщава македонското електронно издание  \"Слободен печат\" . \r\nОт тях става ясно, че към 15:00 часа местно време (16:00 часа българско време), правото си на глас са упражнили едва 15,5% от избирателите, или общо 546 388 граждани. Най-висока избирателна активност е регистрирана в столицата Тирана. Броят им обаче не се привежда. Тереза Герова", "date": "2019.06.30", "title": "\"Слободен печат\" (Македония): Ниска избирателна активност в Албания - гласували са 15,5 процента от имащите право на глас"}
{"url": "http://www.focus-news.net/news/2019/06/30/2675566/tass-v-bryuksel-zapochna-izvanredniyat-evropeyski-savet.html", "text": "Извънредната среща на върха с участието на 28-те лидери на страните-членки на Европейския съюз, свикан преди една седмица от председателя на Европейския съвет Доналд Туск за съгласуване на кандидатите за ключовите позиции в Съюза, започна в неделя вечерта в Брюксел със закъснение от два часа и половина и при пълна неопределеност, предава кореспондент на ТАСС от мястото на събитието. \r\nВ изявленията на участниците при пристигането им личаха големи различия относно кандидатурите за длъжността председател на Европейската комисия, която има най-големи пълномощия в Брюксел. \r\n„Срещата на върха обещава да бъде трудна и дълга, защото в момента няма консенсус и има големи различия по отношение на кандидатурата за поста на председател на ЕК\", заяви европейски източник пред репортери в кулоарите на форума. \r\nНа масата са – длъжността на председателя на ЕК Жан-Клод Юнкер, председателя на Европейския съвет Доналд Туск, върховния представител на ЕС за външни работи и политиката на сигурност Федеврика Могерини, директор на Европейската централна банка (ЕЦБ) Марио Драги, както и председателя на Европейския парламент Антонио Таяни. Всички те обявиха, че напускат постовете. Пълномощията на всички, с изключение на Таяни, изтичат на 31 октомври, докато тези на италианеца на първата сесия на ЕП в новия състав, която ще се проведе на 2-4 юли в Страсбург. \r\nУчастниците в срещата се готвят да преразгледат процедурата за демократични избори на председателя на Европейската комисия (изпълнителната структура на ЕС, която има най-големите правомощия в Европейския съюз), известна като система на водещите кандидати. Това означава, че ЕК трябва да бъде ръководена от лидера на коалиционното мнозинство в Европейския парламент, избран на 23-26 май. Тази схема беше широко рекламирана от Брюксел по време на предизборната кампания като нова система на \"преки демократични избори\" на ръководителя на ЕК. \r\nНо нито една партия в ЕП не спечели уверено мнозинство. Коалицията също не се формира, което дава добри шансове на ръководителите на държавите от ЕС, които са членове на Европейския съвет - органът, отговорен за вземането на стратегически решения в Европейския съюз - да номинират по-удобни за тях политици на този пост. \r\nПревод и редакция:", "date": "2019.06.30", "title": "ТАСС: В Брюксел започна извънредният Европейски съвет"}
{"url": "http://www.focus-news.net/news/2019/06/30/2675364/predstoyashti-sabitiya-v-stranata-za-30-yuni-agentsiya-fokus.html", "text": "*** \r\nОт 11.00 часа в Борисовата градина пред паметника на акад. Николай Хайтов НФСБ ще отбележи 17 години от кончината му.  \r\n*** \r\nОт 18.00 часа на сцената до Моста в града десет рок групи очакват своята публика на Джулай морнинг. \r\n*** \r\nОт 18.30 часа на сцената на клуб „Ментол“ на Централния плаж ще се проведе безплатен концерт от поредицата „Варненско лято за деца“. \r\n*** \r\nОт 18.00 часа Държавна опера – Варна хорът на варненските момчета и младежи ще отбележи своя 50-годишен юбилей с тържествен концерт. \r\n*** \r\nОт 20.30 часа в Археологическия музей ще се състои Fusion Fest 2019 Veliko Tarnovo: Концерт на група Del Padre. \r\n*** \r\nОт 11.00 часа в Държавен куклен театър „Дора Габе“ ще се играе кукленият спектакъл „Синият таралеж“. \r\n*** \r\nОт 22.00 часа до кораб „Емона“ в залива Енчец ще започне „Джулай Морнинг-2019“. \r\n*** \r\nОт 9.00 часа Негово високопреосвещенство Ловчанският митрополит Гаврил ще оглави Архиерейска света Литургия в храм \"Св. Троица\". \r\n*** \r\nОт 9.00 часа на открита сцена пред НЧ „Пробуда - 1937 г.” ще се проведе  „Витошки напеви” - ХІІ  Регионален фолклорен събор. \r\n*** \r\nОт 9.00 часа в Пловдивската духовна семинария ”Св. св. Кирил и Методий” Негово Високопреосвещенство Пловдивският митрополит Николай ще оглави Архиерейска света Литургия. \r\n*** \r\nВ 15.00 часа в центъра на града ще се открие изложба на участниците в 17-тия пленер „Амбелино“.  \r\n*** \r\nВ 17.00 часа на Гребната база до стадион „Пловдив“ ще започне третият фестивален ден на Hills of  Rock.  \r\n*** \r\nВ 20.30 часа на Летния театър ще се състои концерт на Йорданка Христова.  \r\n*** \r\nОт 10.00 до 18.00 часа в парк „Пети октомври“ ще се състои Детски панаир. \r\n*** \r\nОт 10.00 до 16.00 часа в Международен младежки център ще бъдат прожекциите от Международния фестивал на анимационния филм „Златен кукер“. \r\n*** \r\nОт 11.00 часа в Кукления театър ще се играе спектакълът „Храбрият шивач“ от Братя Грим. \r\n*** \r\nОт 9.00 часа на кръстовището на пътя Ямбол-Сливен със село Хаджидимитрово ще се проведе протест заради проблеми с автобусния транспорт. \r\n*** \r\nОт 18.00 часа в парка в града ще се проведе Празник на кайсията.", "date": "2019.06.30", "title": "Предстоящи събития в страната за 30 юни (Агенция „Фокус“)"}
{"url": "http://www.focus-news.net/news/2019/06/30/2675546/premierat-boyko-borisov-nie-pravim-evropeyski-savet-a-edni-pravyat-plenumi-na-koito-se-izdigat-tezi-koito-kupuvaha-glasove.html", "text": "Едни правят пленуми, ние правим съвет. Тези, където купуваха гласове, се издигат. Това каза премиерът Бойко Борисов пред журналисти в Брюксел преди заседанието на Европейския съвет, на което се обсъжда избора на нов председател на ЕК, предаде репортер на  Агенция „Фокус“  . Попитан ще подкрепи ли Франс Тимерманс за председател на ЕК, Борисов заяви: „Ние си имаше шпицен кандидат, водещ кандидат, спечелил европейските избори- Манфред Вебер. Сега идвам от ЕНП, категорично гласуваме за нашия кандидат. Няма логика победителят да не бъде председател на ЕК. „Никога не съм бил против никой кандидат, ако чуете изказванията ми от преди една година.  Франс Тимерманс е от най- добрите комисари, прекрасен човек, много принципен, няма спор“, посочи премиерът. „Тук не съществува личността Вебер и личността Тимерманс. Има ЕНП, победила европейските социалисти, точка“, подчерта Бойко Борисов. „Не правим коментар кой какви качества има. Европейският избирател се произнесе за качествата- Вебер първи, Тимерманс втори“, изтъкна премиерът. „Надявам се никой от нас не се счита за по- висш от европейския избирател, който е гласувал само преди месеци“, каза още Борисов.", "date": "2019.06.30", "title": "Премиерът Бойко Борисов: Ние правим Европейски съвет, а едни правят пленуми, на които се издигат тези, които купуваха гласове"}
{"url": "http://www.focus-news.net/news/2019/06/30/2675547/poreden-den-opashki-na-gkpp-kulata-obzor.html", "text": "За четвърти пореден ден на граничния пункт „Кулата“ се струпаха огромни колони от автомобили, образуваха се задръствания. Още в 7.00 часа имаше опашки от желаещи да посетят Гърция. Директорът на Главна дирекция „Гранична полиция“ Светлин Кичиков заяви, че основната причина за опашките на „Кулата“ е увеличеният пътникопоток - с 25% повече спрямо 2018 г. Работещите трасета на пункта са три. „Обработката на един автомобил отнема не повече от 30 секунди. Бави ни това, че хората не винаги са си приготвили необходимите документи за преминаването през граничния пункт“, посочи той. Главният комисар отправи специален апел към пътуващите с деца- в случай, че единият родител липсва задължително да се носи и копие на декларацията, разрешаваща преминаване извън страната. Ако такава липсва, пътуващите или трябва да бъдат върнати, или да се ксерокопира нова, която отнема допълнително време. По думите на Кичиков за изтеклото денонощие 436 лица не са носили необходимото копие. Той увери, че това е единственото, което бави преминаването. „Ние сме направили всичко възможно, преминали сме към ограничен режим на обработка на граждани на Европейския съюз”, посочи той.  \r\nПо-късно главният секретар на МВР старши комисар Ивайло Иванов също коментира задръстването от последните дни на граничен пункт „Кулата“. Пред националното радио той заяви, че не може да подкрепя твърденията, че нарочно се бави движението през пункта, за да не почиват българите в Гърция. Според него причините за забавянето са комплексни. „Действително последните дни имаше голямо натоварване в посока Гърция. Искам да уточня, че това беше само на ГКПП „Кулата“, съседните пунктове за Гърция бяха абсолютно празни“, поясни той. Главният секретар добави, че през пункта преминава голям брой от автомобили, които се обработват за изключително кратко време. Той припомни, че на сайта на „Гранична полиция“ има много ясни и точни разписания какви документи трябва да се носят от гражданите, за да бъде максимално улеснена проверката.  \r\nДаяна ДЮЛГЕРОВА", "date": "2019.06.30", "title": "Пореден ден опашки на ГКПП „Кулата“ (ОБЗОР)"}
{"url": "http://www.focus-news.net/news/2019/06/30/2675365/pregled-na-osnovnite-temi-v-svetovniya-pechat-agentsiya-fokus.html", "text": "Напрежението в американско-турските отношения, срещата между руския президент Владимир Путин и японския премиер Шиндзо Абе и застоя в преговорите за статута на Южните Курилски острови и преследването на палестински бизнесмени, взели участие в организираната от САЩ конференция в Бахрейн са сред темите на световния печат на 30 юни. \r\n*** Президентът на САЩ Доналд Тръмп заяви, че обмисля начини за разрешаване на проблемната ситуация, произтичаща от решението на Турция да закупи модерни руски противоракетни системи, които Пентагонът смята за заплаха за сигурността на НАТО, пише американският вестник  The Wall Street Journal . \r\nАдминистрацията на Тръмп и Конгресът предупредиха през последните седмици, че Турция ще бъде подложена на санкции, в това число и изваждане от самолетната програма F-35, ако продължи с придобиването на руските зенитно-ракетни системи, известни като С-400. \r\nПо време на срещата с турския президент Реджеп Тайип Ердоган в рамките на двустранна среща по време на срещата на Г-20 в Япония в събота обаче, Тръмп намекна за помирение. Той каза, че проблемът има своите корени в решенията, взети от администрацията на Обама, за да се предотврати закупуването на Анкара от американските системи за противовъздушна отбрана „Пейтръйт“. \r\n„Имаме сложна ситуация, защото на Турция не е било позволено да закупи ракетите \"Пейтриът\", \"каза Тръмп пред репортери.“ Той купува други ракети и тогава изведнъж казват: „Е, сега можете да купите нашата ракета.“ Не можете да се прави бизнес по този начин. Не е добре. Не е добре.\" \r\nСделката за ракетите С-400 в размер на 2,5 млрд. долара разстрои сериозно американско-турските връзки и разпали опасенията, че сериозният дипломатически сблъсък ще тласне засегнатата от рецесията турска икономика в пълна криза. \r\nТурския президент обаче заяви, че няма да се откаже от споразумението с Русия, като добави, че доставката на С-400 ще започне през първата половина на юли. \r\nТурските власти заявиха, че са се обърнали към Русия за оборудване за противовъздушна отбрана, защото САЩ не са успели да предложат техните системи на достъпна цена и с непреодолими ангажименти за трансфер на технологии. В края на миналата година администрацията на Тръмп направи предложение за закупуване на системите „Пейтриът“ като алтернатива на С-400, но Ердоган каза миналата седмица, че предложението не е конкурентно на руското. \r\nОфициални представители на САЩ заявиха, че не биха позволили на Турция да експлоатира С-400 заедно с самолети F-35, които Анкара също е поръчала от страх, че това ще даде на Русия твърде точна информация  за секретните самолети. \r\nЕрдоган заяви, че ще се обърне към международен арбитраж, ако Вашингтон блокира доставката на повече от 100 самолетаF-35, които Турция е поръчала. \r\nНа пресконференция по-късно събота Тръмп каза, че Турция е била третирана много несправедливо от САЩ. \r\n\"Това е бъркотия и, честно казано, това не е грешката на Ердоган\", заяви американският президент. \r\nСложните въпроси, решението да се накаже Турция, или не, за използването на С-400 не е само в ръцете на администрацията на Тръмп. Американските сенатори заплашиха да наложат санкции на Анкара за закупуване на руски оръжия от производител в черния списък. \r\nВ събота обаче Тръмп заяви, че обича Турция, като се заяви, че Ердоган е помогнал за разрешаването на случая с американски пастор Андрю Брънсън, който можеше да бъде осъден в Турция на до 35 години  затвор, но беше изпратен обратно в САЩ миналата година. \r\n\"Той е твърд, но аз се разбирам с него\", каза Тръмп за турския си колега. \"Това е сложна сделка, работим по нея и ще видим какво можем да направим.\" \r\nПо-късно Ердоган каза, че е убеден, че САЩ няма да наложат санкции на Турция. \"Тръмп разясни този въпрос днес ”, каза турският лидер. \"Чухме от него, че такова нещо няма да се случи.\" \r\nПо време на двустранната си среща с Ердоган Тръмп заяви в събота, че обмисля да приеме покана за официално посещение в Турция, вероятно през юли, но добави, че не е определена дата. \r\n„Турция е наш приятел. Направихме страхотни неща заедно - каза Тръмп.  \r\n*** Премиерът Шинзо Абе и руският президент Владимир Путин похвалиха старта на няколко нови икономически проекта в събота в Осака, но не успяха да постигнат някакъв сериозен пробив в дългогодишния териториален спор - огромна пречка за Абе, който е инвестирал значителен политически капитал за неговото разрешаване пише японското англоезично издание  The Japan Times . \r\nНа пресконференция след срещата, проведена в кулоарите на форума на Г-20, Абе каза, че двамата са се договорили да \"продължат преговорите\" по спора на руските острови край Хокайдо, наречени Северните територии в Япония и Южни Курили в Русия. \r\nАбе обаче не спомена за никакъв конкретен напредък в териториалните преговори, просто казвайки „очертанията на проблемите, които трябва да преодолеем, сега стават ясни“ - почти същата фраза, използвана от външния министър Таро Коно, след като се срещна с руския си колега Сергей Лавров на 31 май в Токио. \r\nПутин приветства някои от текущите съвместни проекти за икономическо сътрудничество на двете страни. Но по темата за териториалния спор руският лидер каза само, че тези проекти ще изграждат взаимно доверие и ще помогнат да се подготви по-добра среда за преговорите. \r\nПремиерът, който се опитва да постигне споразумение с Путин за спорните острови, се е срещал с руския лидер до 26 пъти досега - необичайно голям брой. \r\nПреди срещата японски високопоставени представители изразиха песимистичен тон, заявявайки, че двете страни все още не са постигнали съгласие по най-фундаменталните въпроси. \r\nРусия настоя, че Москва законно е спечелила четирите острова на север от Хокайдо вследствие на Втората световна война. Междувременно Токио твърди, че островите са „незаконно” завладени и окупирани от Съветския съюз и в последствие от Русия. \r\nЗащо планът на Абе пропада засега? Наблюдателите посочват две вероятни причини. От една страна, рейтингите за одобрение на Путин са паднали бързо през изминалата година в резултат на изключително непопулярни пенсионни реформи, което прави почти невъзможно руският лидер да направи големи отстъпки на Япония. Всеки териториален проблем може лесно да разпали националистическите настроения в Русия. \r\nВ допълнение, Путин може и да не е възнамерявал да върне който и да е от четирите острова. Вместо това Путин просто се опита да се възползва от дългогодишното желание на Абе да подпише мирен договор, за да спечели икономическото сътрудничество от Япония, твърдят някои наблюдатели. \r\n\"Изглежда Путин няма никакво намерение да върне дори един от островите\", пише Хироши Кимура, почетен професор от университета Хокайдо, в японски вестник на 21 юни. \r\n„Путин се опитва да използва подобрените отношения с Япония като дипломатически лост срещу САЩ и Китай, ”пише той в своята статия. \r\nЖеланието на министър-председателя да си върне някои от островите датира от времето на баща му. \r\nНеговото желание произлиза от покойния Шинтаро Абе, който е бил външен министър. Когато по-старият Абе е бил репортер в Маничи Симбун, той написа поредица от статии за  съвместното изявление на Токио и Москва от 1956 г., по силата на което тогавашният Съветски съюз обеща да предаде два от островите, ако някога бъде сключен следвоенният мирен договор между двете страни. \r\n„Оттогава сключването на японско-съветски мирен договор беше животът на баща ми - каза Абе в интервю за пресата през 2016 г. Шинтаро, който починал от рак на панкреаса през 1991 г., се е опитал да разреши териториалната ситуация въпреки болестта си. След като стана свидетел на решимостта на баща си, Абе решава да стане политик, казва той в интервюто. \r\nНо без да има перспектива за мирен договор, Русия увеличава военното си присъствие на оспорваните острови. \r\nВ интервю, публикувано на 22 юни от руската държавна телевизия, Путин подчерта, че Москва ще продължи да насърчава развитието на островите. \r\nЗапитан дали някой ден руските деца на тези острови ще трябва да свалят руското национално знаме от тези острови , Путин категорично отговори: \"Не, нямаме такъв план.\"  \r\n*** Силите за сигурност на палестинските власти арестуваха в петък палестински бизнесмен, който участва във водената от САЩ икономическа конференция в Бахрейн миналата седмица, пише израелското англоезично издание  The Jerusalem Post . \r\nПалестинските власти и няколко палестински фракции призоваха палестинците и арабите да бойкотират конференцията под предлог, че това е част от схемата на американската администрация за „ликвидиране на палестинската кауза“. \r\nПалестинските източници идентифицирали бизнесмена като Салех Абу Майалех от Хеброн. Те заявиха, че той е бил арестуван от разузнавателната служба на палестинските власти, ръководена от генерал Маджед Фарадж. \r\nАшраф Джабари, друг бизнесмен от Хеброн, който присъства на семинара, съобщи на The Jerusalem Post, че 49-годишният Абу Майалех е бил арестуван от дома си в Хеброн в петък вечер.  \r\nДжабари каза, че силите за сигурност на палестинските власти също са нахлули в домовете на трима други палестински бизнесмени в града, за да ги арестуват. \r\n„Палестинските сили за сигурност не ги откриха“, каза Джабари. „Претърсили са домовете им и са конфискували камери за сигурност и документи.  \r\nИзточници в Хеброн заявиха, че разузнавателни служители на палестинските власти са нахлули и претърсили дома на Ашраф Ганмен, един от бизнесмените, пътували до Бахрейн. Ганмен избяга от дома си малко преди пристигането на офицерите, съобщиха източниците. \r\nДжабари изрази загриженост за безопасността на Абу Майалех, болен от рак със сериозни здравни проблеми. \r\nТой каза, че Абу Майалех е един от 15-те палестински бизнесмени, които са участвали в конференцията в Манама, Бахрейн. Другите членове на делегацията са от източен Йерусалим и Витлеем, добави той. \r\nДжабари, който живее в контролираната от Израел част на Хеброн, категорично осъди ареста на Абу Майалех, заявявайки, че това „разкрива истинското лице“ на ръководството на палестинската администрация \r\n\"Палестинската автономна власт не желае мир\", каза той пред вестника. „Ние участвахме в конференцията, след като получихме лични покани. Ние не отидохме там като представители на Палестинската автономия. \" \r\nТой каза, че той и неговите приятели са в контакт с американската администрация и международните организации за защита на правата на човека по отношение на действията на палестинските власти. \r\nМиналата седмица палестинските потребители на социални медии публикуваха имената на Джабари и няколко палестински бизнесмени, които пътуваха до Бахрейн, като ги нарекоха \"предатели\" и призоваха властите незабавно да ги арестуват. \r\n45-годишният Джабари, който отишъл на конференция в Бахрейн като представител на Юдея и Търговската камара на Самария, каза, че той и неговите приятели не се страхуват от палестинските власти. \r\nКонференцията в Бахрейн е \"голям успех и затова президентът Махмуд Абас е много разтревожен\", каза Джабари. \r\n„Разбира се, ние не се страхуваме. Страхуваме се само от Бога и сме способни да се защитим. Мерките на Палестинската власт срещу нас са незаконни. Палестинското законодателство не забранява на никого да присъства на конференция. Това беше лична покана към много хора и ние не участвахме в политически дейности. Действията на Палестинската власт показват, че ние нямаме демокрация. Дори ако принадлежим към опозицията, няма причина да бъдем арестувани. В Израел премиерът се консултира с лидера на опозицията по чувствителни въпроси. Махмуд Абас, от друга страна, разпорежда арестуването на всеки, който не е съгласен с него.\"", "date": "2019.06.30", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/06/30/2675540/varna-grazhdani-protestiraha-zaradi-intsidenta-s-dete-v-morskata-gradina.html", "text": "Варна излезе на протест, а поводът е смъртта на дете, блъснато от кола в Морската градина, предаде  БТВ . В 18.30 часа граждани започнаха да се събират пред сградата на общината с искане да се забрани влизането на коли в парка. Вчера там автомобил блъсна дете на паркинг до зоологическата градина, след което то почина. Протестиращите са към 200 души, сред които има и много родители с малки деца. Тепърва ще се разследва как румънският шофьор блъска и убива детето на паркинга в Морската градина. Според местни жители е оксиморон да има паркинг в парка, тъй като това са несъвместими неща. От общината обясниха, че от 6 години се опитват да спрат автомобилите в Морската градина. „Съдът разпореди да махнем всички забранителни знаци, да махнем бариерите, да махнем КПП-тата\", заяви Тодор Иванов, заместник-кмет на Община Варна. Битката между граждани, община и съд приключва в полза на автомобилите, защото собственици на терени в парка подават жалби срещу спирането на движението. Така сега колите могат да се движат, но без да спират и да паркират по алеите. Според заместник-кмета на Община Варна трябва на това място да има „общинска полиция, която да извършва непрекъснати 24-часови постоянни проверки\". Хората обаче настояват за незабавна и пълна забрана за движение на коли в целия парк. „Само така ще можем да спасим нашите деца. Трябва да имаме приоритети. Трябва да знаем кое за нас е приоритетно – дали децата и зелените площи, предвид нарастващите и наводнения, или бетона, парите и колите\", смята Мария Димитрова. Румънският шофьор, блъснал детето, е задържан за 72 часа. Направените му проби за наркотици и алкохол са отрицателни.", "date": "2019.06.30", "title": "Варна: Граждани протестираха заради инцидента с дете в Морската градина"}
{"url": "http://www.focus-news.net/news/2019/06/30/2675370/", "text": "Китай и САЩ не трябва да падат в капана на конфликтите и конфронтациите, защото имат много общи интереси. Това заяви китайският президент Си Дзинпин на двустранните преговори с американския си колега Доналд Тръмп в кулоарите на срещата на Г-20 в японския град Осака, предава  ТАСС . \r\n„Китай и САЩ разделят висока степен на интегрирани интререси, а освен това имат широк кръг от сфери за сътрудничество и затова трябва да избягват попадането в т.нар. капани на конфликтите и конфронтациите, а също така те трябва да си съдействат и да се развиват заедно“, цитира думите на държавния глава агенция „Синхуа“. \r\nКакто отбеляза Си Дзинпин, китайско-американските отношения „се сблъскаха с определени трудности, които не са в интерес и на двете страни“. „Що се касае до въпросите, засягащи суверенитета и авторитета на Китай, то по тях Китай обезателно ще отстоява своите ключови интереси“, подчерта президентът. \r\nВ хода на пълноформатната среща, която продължи около 80 минути, Си Дзинпин и Тръмп се договориха за възобновяване на търговските преговори между страните. Президентът на САЩ също така отбеляза, че Вашингтон няма да налага нови наказателни мита на китайските стоки. \r\nПревод и редакция:", "date": "2019.06.30", "title": "Си Дзинпин: Китай и САЩ трябва да избегнат капана на конфликтите и конфронтациите"}
{"url": "http://www.focus-news.net/news/2019/06/30/2675543/premierat-boyko-borisov-ne-vyarvam-tazi-vecher-da-zavarshi-s-reshenie-za-predsedatel-na-ek.html", "text": "Да не предвещаваме какво ще се случи, но не вярвам тази вечер да завърши с решение. Това каза премиерът Бойко Борисов пред журналисти в Брюксел преди заседанието на Европейския съвет, на което се обсъжда избора на нов председател на ЕК, предаде репортер на  Агенция „Фокус“ . В отговор на въпрос ще има ли сблъсък всички срещу Франция, Германия, Италия и Испания, премиерът коментира: „Надявам се, не. Това може само да разцепи Европа. Какъвто и вариант да се избере, той трябва да бъде положен на принципи“. „Стоя толкова зад Манфред Вебер, защото той е поел пред българските избиратели ангажимент за кохезионната политика, за политиката на сближаване, за киберсигурност, за защита на външна граница на ЕС, за повече работни места“, заяви Борисов. Попитан според него кой кандидат може да събере 22 от 28-те гласа, премиерът изтъкна: „Нито един не може категорично“. В отговор на въпрос може ли сутринта да нямаме име за председател на ЕК, Бойко Борисов каза: „„Може, те сутринта за това ни казаха да си наемем хотели“. „Нищо не е решено, има доста постове и доста преговори. Според мен всичко ще се рестартира наново, все едно нищо не е било“, посочи министър- председателят.", "date": "2019.06.30", "title": "Премиерът Бойко Борисов: Не вярвам тази вечер да завърши с решение за председател на ЕК"}
{"url": "http://www.focus-news.net/news/2019/06/30/2675367/", "text": "След като в петък Специализираната прокуратура и ГДБОП извършиха действия по разследването на действаща на територията на София организирана престъпна група осигурявала ТЕЛК-решения на здрави лица срещу подкупи, в събота ангажираните институции дадоха повече подробности за случая. Стана ясно, че в много кратки срокове в петък са задържани четири лица, на които в събота са повдигнати обвинения. На същите са взети мерки за неотклонение за 72 часа с оглед осигуряването им в неделя пред Специализирания съд, когато ще бъде внесено искане за вземане на постоянна мярка за неотклонение. Лицата са привлечени за участие в организирана престъпна група от началото на януари тази година, до вчера включително. Целта на тази група е била искането и получаването на подкупи, с цел осигуряване на експертни решения за над 50% инвалидност. Двама от участниците имат обвинения за извършен подкуп. Информацията предостави наблюдаващият прокурор Евгения Деянова.  \r\nПовече за членовете на организираната престъпна група даде разяснения говорителят на Специализираната прокуратура Сийка Милева. Тя уточни, че става въпрос за четирима души. „Това са трима лекари, двама от които са председатели на две ТЕЛК комисии. Едната ТЕЛК комисия е в 28-мо ДКЦ, а другата е във Втора многопрофилна болница за активно лечение – София, по известна като Втора градска болница. Третият лекар, който е участник в организираната престъпна група е психиатър, управител на медицински център\", обясни тя. \"Участникът с основна роля в извършването на престъпната дейност е лицето посредник между лекарите и лицата, които са желаели да се снабдят с такива неистински телкови решения. Това е лице от български произход, осъждан и криминално проявен. Легално той се занимава с търговия в магазин за дрехи на територията на Женския пазар, където работи заедно със съпругата си. Неофициално той е известен сред работещите на Женския пазар, както и сред лица от ромски произход, че може да осигури срещу заплащане ТЕЛК решение с над 50 % трудова инвалидност. Този човек е изградил доверени отношения с лични лекари, с лекари от различни специалности и с председатели на ТЕЛК комисии на територията на София“, поясни Милева. Дали има и други лица в престъпната група, информация предоставиха от ГДБОП. „Тепърва ще се изясняват и други лица, съпричастни към престъпната дейност на групата за фалшиви ТЕЛК в София“, каза ст. комисар Любомир Янев, зам.-директор на ГДБОП.  \r\nДоказателствата по случая са събирани от януари 2019 г. Подробности за доказателствената част даде зам.-главният прокурор Иван Гешев. Той обясни, че доказателствата за фалшиви ТЕЛК-ове в София са преки, тъй като служител на МВР се е представил за клиент и е минал по цялата верига на престъпната група. Той допълни, че в София са установени над 100 такива случая, извършени от тази организирана престъпна група. „Вие ще ни питате колко вероятно такива случая може да е извършила тази група, никой не може да ви каже. Реално колко са извършени и колко са минали по този канал да го наречем престъпен, никой не може да каже. Това е още едно потвърждение на всичко това, което ви казах за десетките и стотици милиони левове, които изтичат в посоки, но не в правилните. Ние не сме съвсем бедна държава, просто се разхищава обществен ресурс“, изтъкна заместник-главният прокурор. \r\nДеница КИТАНОВА", "date": "2019.06.30", "title": "Трима лекари и посредник бяха обвинени за участие в престъпна група за фалшиви ТЕЛК-ове (ОБЗОР)"}
{"url": "http://www.focus-news.net/news/2019/06/30/2675366/pregled-na-osnovnite-temi-v-britanskiya-pechat-agentsiya-fokus.html", "text": "Разследване за лобиране на британски депутат в полза на Русия, разговорите на британския премиер Тереза Мей в рамките на форума на Г-20 в Осака и намерението й да остане депутат след като напусне премиерския пост и дори да се кандидатира в следващия парламент са сред основните теми в британската преса . \r\n*** МИ5 започна разследване на руска лобистка кампания за проникване в британската политика, която е била подкрепена от висш консервативен депутат, пише британският вестник  The Times . \r\nБен Уолъс, министърът на сигурността, предаде доказателства на разузнавателните служби за операция за влияние, включваща сър Хенри Белингам, един от официалните търговски представители на премиера. \r\nЛобистите, чийто краен източник на финансиране е неясен, призовават британските власти да предприемат действия срещу Александър Шчукин, руски олигарх. Той е под домашен арест в Сибир заради много обвинения в корупция, но се смята, че голяма част от богатството му остава в Обединеното кралство, извън обхвата на руската държава. \r\nВестникът е научил, че Белингам е подкрепил кампанията, ръководена от руски адвокат, на когото е забранено да практикува във Великобритания, режисьор с връзки с Кремъл и милионер, живеещ в Америка. Тяхната цел е била да започне разследване за богатството на зетя на Шчукин, който живее в Лондон, както и да го лишат от британското му гражданство и да бъдат депортиран в Русия. \r\nБелингам, депутат от Северозападен Норфолк, се обърна към министъра на сигурността през март и го помоли да повдигне въпроса за богатството на Шчукин в Националната агенция за престъпност. Подобно писмо е изпратил и до Министерството на вътрешните работи. \r\nИзтеклите имейли разкриват, че той е помогнал на руснаците да осигурят вечеря в парламента и им е дал съвети как да използват неправителствени организации и благотворителни организации за представяне на кампанията в „положителна светлина“. \r\nБелингам е казал на лобистите, че е имал положителни отношения с руския посланик и че е „повече от щастлив да помогне“. Той обаче каза, че не може да бъде публично ангажиран, защото операцията може да „изтече“ и „да се окаже в пресата“. \r\nБелингам отрече злоупотребата и заяви, че не е получавал пари за участието си. Той заяви, че ролята му е \"маргинална\" и е в основата на член на партийната парламентарна група за връзки с Русия. \r\nВъпреки това министърът на сигурността каза, че Белингам се опитва да спечели подкрепата му за кампанията, като лобирал по въпроса в Камарата на общините. \r\nУолъс предупреди: „Всички членове на Камарата на общините и тази на Лордовете трябва да са наясно с правилата на Парламента относно платеното застъпничество и лобиране. Има интереси с дълбоки джобове у нас и в чужбина, които се опитват да придобият влияние. Моят съвет към колегите е да избягват всички руснаци, които носят подаръци.\" \r\n*** Министър-председателят на Великобритания Тереза Мей проведе двустранна среща с Мохамед бин Салман в събота в кулоарите на форума на Г-20 в Осака, преди тя да се оттегли през юли, пише британският вестник  The Guardian . \r\nТереза Мей е изразила загриженост относно убийството на Джамал Хашоги и хуманитарната цена на конфликта в Йемен по време на среща с престолонаследника на Саудитска Арабия. \r\nВисш правителствен служител заяви, че Мей е призовала за открит и прозрачен процес по случая със саудитския журналист, убит в Истанбул, и подчерта важността на отношенията между Великобритания и Саудитска Арабия. \r\n\"Отчитайки отговорността за убийството на Джамал Хашоги, премиерът каза, че съдебният процес трябва да бъде открит и прозрачен\", заяви висш  служител, добавяйки, че двамата са \"завършили, съгласявайки се с важността на двустранните отношения\" и за \"регионалната стабилност\".  \r\nХашоги бе брутално убит в саудитското консулство в Истанбул през октомври миналата година. Рияд твърди, че нападението е „бандитска операция“ и е изправило няколко души пред съда зад затворени врати. Но доклад на специален докладчик на ООН наскоро установи, че Хашоги е бил \"жертва на умишлена, предварително планирана екзекуция, извънсъдебно убийство, за което отговаря държавата Саудитска Арабия\". \r\nОтносно конфликта в Йемен, представителят каза: „Премиерът потвърди необходимостта да продължи работата за намиране на политическо решение за прекратяване на конфликта, който причинява значителни хуманитарни страдания.“ \r\nИзносът на оръжие на Обединеното кралство за Саудитска Арабия бе обявен за незаконен от апелативния съд по-рано този месец поради неуспеха на правителството да оцени потенциалното хуманитарно въздействие на използването на оръжия в Йемен. \r\nПредавайки решението, сър Теренс Еъртън, заяви, че министрите „не са направили ясни оценки дали саудитската коалиция е извършила нарушения на международното хуманитарно право в миналото, или по време на конфликта в Йемен, и не са направили опит в тази посока ”. \r\nООН нарече конфликта в Йемен най-тежката хуманитарна криза в света, като през февруари оцени, че 17 700 цивилни са загинали и 3,3 милиона души са били принудени да избягат. \r\nМинистърът на международната търговия Лиъм Фокс заяви, че правителството ще обжалва решението. \r\n*** Британският премиер Тереза Мей може да напусне поста си следващия месец, но в същия момент тя заяви, че не изключва да остане в парламента и след следващите общи избори, пише британският вестник  The Independent . \r\nМeй вече е разкрила, че възнамерява да остане депутат в избирателния район на Беркшир в Мейдънхед, след като на 24 юли предаде на премиера Борис Джонсън или Джереми Хънт. \r\nНо нейните коментари показват, че тя може да стане и първият премиер след Джеймс Калахан, кандидатирал се в следващите избори след като е напуснал високия пост. \r\nЗапитана за бъдещите си планове по време на посещението си в Япония за срещата на върха на Г-20 в Осака, тя каза: „Със сигурност ще продължа да работя като депутат от Мейдънхед. Ще остана в парламента и ще служа на моите собствени избиратели. \r\n\"Очаквам следващите избори да бъдат през 2022 г. и не съм изключила възможността да участвам в следващите избори.\" \r\nТя същевременно отхвърли предположенията, че може да служи в администрацията на бъдещия премиер. \r\nТя често говори за удовлетворението, което получава от работата в избирателните райони, и е добре позната с усърдното си посещение на местни събития и посвещението си към разговори с местните жители. \r\nОще един мандат ще й позволи да закръгли 30 години като депутат в Камарата на общините. \r\nАко Мей се яви на следващите избори, тя ще наруши модела, последван от повечето от последните й предшественици. \r\nГордън Браун остана за депутат в Къркълди и Каудбийнт в продължение на пет години, след като напусна Даунинг стрийт през 2010 г., но рядко се виждаше в Камарата на общините и не се яви на общите избори през 2015 година. \r\nТони Блеър напусна като депутат за Седжфийлд същия ден, след като се оттегли  като премиер през 2007 година. \r\nКакто сър Джон Мейджър, така и Маргарет Тачър останаха до следващите избори, след като загубиха премиерския пост, оставяйки Джеймс Калахан от лейбъристите като последния бивш премиер, който се яви на нови избори. \r\nСлед като загуби от Тачър на изборите през 1979 г., той остава като депутат от Лейбъристката партия до 1987 г., прекарвайки в Камарата на общините 42 години.", "date": "2019.06.30", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/06/30/2675369/institutsii-se-obedinyavat-v-borbata-sreshtu-voynata-po-patishtata-obzor.html", "text": "Министърът на регионалното развитие и благоустройството Петя Аврамова, заедно с министъра на вътрешните работи Младен Маринов, председателя на Държавна агенция „Безопасност на движението по пътищата“ Малина Крумова откриха международна кръгла маса „Ефективни модели и инструменти за повишаване на безопасността на транспортната система“. Събитието бе организирано от държавната агенция в Деня на безопасността на движение по пътищата. По време на срещата бяха обсъдени практиките на европейските пътни администрации за прилагане на инструменти за превенция и повишаване на безопасността на инфраструктурата, механизмите за подобряване на взаимодействието на човека с инфраструктурата, българският и чуждият опит при провеждането на инспекции по пътна безопасност. Министър Петя Аврамова отчете, че през 2018 г. 96% от катастрофите у нас са станали заради нарушения на водачите. “Малък е процентът, който отчитаме на катастрофи станали заради пътните условия”, заяви регионалният министър. По думите й 93% от катастрофите с жертви са заради човешки грешки. Превишаването на скоростта е най-разпространеното рисково действия сред българските шофьори. Тя отбеляза, че за да се подобри безопасността на пътя е необходимо да се обърне сериозно внимание на пътната инфраструктура и поведението на водачите. Тя заяви, че инцидентите в последните дни стават предимно на нови и ремонтирани пътни участъци.  \r\nМинистър Аврамова изтъкна, че към момента се рехабилитират 824 км републиканска пътна мрежа за над 500 млн.лв. Продължава работата по магистралите „Хемус“, „Струма“, „Европа“, скоростният път Видин-Ботевград. В изпълнение са 119 км стратегически пътни проекти. АПИ извършва проверки на състоянието на всички предпазни мрежи, като се проверява състоянието на мантинелите и маркировката. Прави се ремонт и ограничителни системи на стойност 18 млн. лв. като с приоритет са участъците на магистралите. Полага се и пътна маркировка за над 5 млн. лв. Регионалният министър съобщи, че са необходими около 200 млн. лв. за подмяна на ограничителните системи и 30 млн. за маркировка. „Предвиждаме изграждането на интелигентни транспортни системи за управление на трафика, които ще дават информация по отношение на пътната обстановка на пътуващите“, добави министърът. Според нея водачите на пътя трябва да проявяват собствена дисциплина и разум.  \r\nВътрешният министър Младен Маринов посочи, че за 2018 г. са загинали 611 души, а други 8 500 са били ранени при 6 684 тежки пътни произшествия в страната. Според него тези цифри са наистина тревожни и това не е резултатът към който се стреми ведомството. ”Контролът е многократно засилен. През годината са регистрирани 1,300 млн. нарушения. Това показва, че водачите, които участват в пътното движение не са на нужното ниво на дисциплинираност и толерантност към останалите участници в движението и организацията“, обяви той. „Последният месец бележи едно тревожно повишение на пътно транспортните инциденти. Статистиката показва, че това са предимно млади хора – причините са несъобразена скорост, недобро владеене на превозното средство, удари край пътни дървета, челни сблъсъци, което показва, че имаме проблем с обучението на младите хора“, добави още той. Министърът изтъкна, че институцията предприема конкретни мерки за намаляване на пътния травматизъм. Предвижда се създаване на център за обработка на нарушенията на пътя, който ще повиши с 50% ефективността на служителите в МВР. Очаква се той да намали и корупционния натиск, защото данните от нарушенията ще се обработват от специализиран софтуер, а не както досега от самите служители. Продължава и технологичното обновяване на структурите, които контролират движението по пътищата – закупуване на нови камери и технически средства. Скоро ще бъдат пуснати пътни участъци, където ще се измерва средната скорост. Това е пътен участък, който няма да позволява излизане от движението и скоростта се мери за целия пътен участък. Той ще даде възможност да се спазва средната скорост в по-дълги участъци. Маринов спомена и новоизградения координационен център за борба с катастрофите. В момента към него се изготвят заповеди за назначаване на служителите.  \r\nЗа участие във форума в страната ни пристигнаха експерти от водещи международни организации в областта на пътната безопасност, сред които на Конфедерация на пътните администрации в Европа, Европейския съвет за безопасност на транспорта, Белгийския съвет за пътна безопасност.  \r\nДаяна ДЮЛГЕРОВА", "date": "2019.06.30", "title": "Институции се обединяват в борбата срещу войната по пътищата (ОБЗОР)"}
{"url": "http://www.focus-news.net/news/2019/06/30/2675371/veliko-tarnovo-pochinal-e-edin-ot-postradalite-pri-katastrofata-kray-samovodene.html", "text": "Починал е един от пострадалите в катастрофата на пътя между селата Самоводене и Поликраище, съобщи за  Радио “Фокус”-Велико Търново  Марияна Христова, говорител на  ОД на МВР .  Автомобилите, участвали в произшествието, са три. От МОБАЛ “Д-р Стефан Черкезов” уточниха, че другите четирима ранени са приети в спешна помощ. Един от тях е настанен в Реанимация със съчетана травма. Останалите все още се обработват.  \r\nЛуиза ТРАНЧЕВА", "date": "2019.06.30", "title": "Велико Търново: Починал е един от пострадалите при катастрофата край Самоводене"}
{"url": "http://www.focus-news.net/news/2019/06/30/2675368/bsp-obvini-api-v-protakane-na-nezavisimata-ekspertiza-na-patishtata-i-sezira-evropeyskite-institutsii-obzor.html", "text": "Сагата между БСП и Агенция „Пътна инфраструктура“ за качеството на пътищата в България продължава. Напрежението между партията и пътната агенция се възобнови в четвъртък. Тогава от АПИ съобщиха, че на депутатите на БСП е предоставен пълен достъп по исканата по Закона за достъп до обществена информация техническа документация за строителството на големи пътни проекти. От пътната агенция изтъкнаха, че в продължение на месец нито един от 11-те народни представители от парламентарната група на „БСП за България“ в 44-то Народно събрание, изискали документите, не се е заинтересовал от подготвения пълен обем технически документи. В петък в сагата се намесиха и депутати от ГЕРБ. Народният представител и зам.-председател на Регионална комисия Александър Ненков определи желанието на БСП да им бъде предоставена информация от АПИ за магистралите като лицемерно и целящо политически дивидент. „Нито един от всички от БСП, които се бяха подписали под множеството сигнали, не се заинтересува от информацията. Това е лицемерно поведение, защото изборите минаха, Елена Йончева отиде в ЕП и анатемосването на цял строителен бранш остана някак си в небитието. И това показа тяхното „искрено“ желание да се търси независима европейска експертиза“, заяви депутатът от ГЕРБ.  \r\nРаздвижването по темата за българските пътища бе повод за съботната пресконференция на социалистите. Избраната за евродепутат Елена Йончева от БСП заяви, че ще сезира европейските институции, тъй като според нея АПИ се опитва да прикрие случая с проверка на пътищата в независима лаборатория. „До този момент АПИ отказва да даде разрешение за взимане на вертикални проби на ядки на българските магистрали и пътища и тяхното предоставяне в независима европейска лаборатория. Вместо разрешение да бъдат взети подобни проби, АПИ ни запознава с проектите на тези точки. Тези проекти са необходими едва след като имаме резултати от пробите. Тези проекти са необходими след като имаме разрешение. В противен случай те са безполезни. Ние нямаме съмнение, че по документи нашите пътища, строени последните пет години са в перфектно състояние“, каза още Йончева. Новоизбраният евродепутат разкритикува АПИ за това, че е изискала от БСП да предостави своите експерти. По думите на Йончева няма закон, който да предвижда това. „Ние сме напълно наясно, че предоставяйки имената на нашите експерти, те ще бъдат подложени на цялата машина за сплашване, с която разполага ГЕРБ. Ще сезираме европейските институции за начина, по който се укрива информация от българския данъкоплатец и българския избирател, и от българските народни представители“, допълни още Йончева.  \r\nЗаместник-председателят на ПГ на „БСП за България“ и заместник-председател на Комисията по транспорт Георги Свиленски призова председателя на УС на АПИ и министъра на регионалното развитие незабавно да кажат разрешават или не независима европейска експертиза на пътищата. Свиленски настоя отговорът да бъде еднозначен. „Не да ни пускат по различни пътечки. Осем месеца, смениха се трима управители на Агенция „Пътна инфраструктура“, стоят и се крият, защото ги е страх, защото знаят истината. Ако не ги е страх, ако са сигурни в качеството на българските пътища, моля още в рамките на тази седмица да дадат необходимото разрешeние“, подчерта Свиленски. Депутатът от БСП апелира председателя на управителния съвет на пътната агенция да не влиза в политически заигравки, тъй като работата му е да ремонтира и строи безопасни пътища и да въвежда тол системата. Другият заместник-председател на ПГ на „БСП за България“ Христо Проданов посочи, че не иска да чете розовите приказки за пътищата, които разказва по думите му и пише премиерът Бойко Борисов. „Искаме истината. Не за нас, а за българските и европейските граждани. Те трябва да знаят за какво се харчат техните пари и къде отиват те. Искаме истината, не да политизираме този въпрос, защото пресконференцията, която вчера ГЕРБ даде беше политизиране на въпроса“, подчерта Проданов.  \r\nДеница КИТАНОВА", "date": "2019.06.30", "title": "БСП обвини АПИ в протакане на независимата експертиза на пътищата и сезира европейските институции (ОБЗОР)"}
{"url": "http://www.focus-news.net/news/2019/06/30/2675372/vladimir-putin-na-vanshnite-ministri-na-rusiya-i-sasht-e-vazlozheno-da-zapochnat-konsultatsii-po-start-3.html", "text": "На ръководителите на външнополитическите ведомства на Руската федерация и САЩ е възложено да започнат консултации по СТАРТ-3. Това заяви пред журналисти лидерът на Кремъл Владимир Путин след края на срещата на върха на Г-20 в японския град Осака, предава  TACC . \r\n\"Що се отнася до СТАРТ-3, ние инструктирахме министерствата на външните работи да започнат консултации по този въпрос. Дали тези консултации ще доведат до удължаване на договора, все още не знам, твърде рано е да се каже, но обсъдихме това\", подчерта Путин.  \r\nТретият договор за Ограничаване на стратегическите нападателни оръжия (на английски: Strategic Arms Reduction Treaty) е договорен между САЩ и Русия и трябва драстично да намали ядрените арсенали на двете страни. Началото на преговорите е поставено в Хелзинки между президента на САЩ Бил Клинтън и президента на Русия Борис Елцин през 1997 г. Тереза Герова", "date": "2019.06.30", "title": "Владимир Путин: На външните министри на Русия и САЩ е възложено да започнат консултации по СТАРТ-3"}
{"url": "http://www.focus-news.net/news/2019/06/30/2675374/tass-vladimir-putin-razkaza-sadarzhanieto-na-razgovora-s-tramp.html", "text": "Президентът на Русия Владимир Путин разказа съдържанието на разговора с американския му колега Доналд Тръмп в кулоарите на срещата на върха на Г-20 в японския град Осака. Той съобщи, че американският лидер е направил темата за задържаните от Русия украински моряци една от приоритетните в беседата, предава  ТАСС . \r\n„Тази тема бе повдигната. Вече не помня, на обяда или в хода на нашата среща, но във всеки случай, президентът на САЩ направи тази тема една от приоритетните по време на нашите разговори на Г-20“, заяви той пред журналистите след края на срещата на върха в Япония. \r\nПутин подчерта, че по тази тема „засега няма решение, тече съдебно дело, трябва да изчакаме резултатите, а след това ще решаваме“. „Но главното е, това да не се случва в рамките на предизборната кампания в Украйна, за да не бъдат свързани тези процеси с вътрешнополитическия украински дневен ред“, добави президентът. \r\nОсвен това руският президент съобщи, че в разговора с Тръмп е засегната темата за обвиненията срещу Москйва в намеса в американските избори. \r\n„Да, говорихме за това. Говорихме и за Венецуела, и за изборите“, каза той на журналистите в отговор на съответстващ въпрос. \r\nПутин съобщи още, че намесата в работите на Русия е ежедневна. \r\n„Виждаме какво се случва. Но не вдигаме шум, не истерясваме, въпреки че вмешателството (в работите на Русия отвън) се случва ежедневно“, заяви руският лидер. „За съжаление, такава е практиката на международните отношения“, добави той. \r\nПо думите на Путин, има дълбочинни причини за такава намеса, но „не искат да ги признаят“. „Струва ми се, че не съм казал нищо ново, защото съм говорил за това неведнъж“, отбеляза президентът. Перспективите поред СНВ-3 \r\nОще една тема на преговорите е бил въпросът за перспективите пред продължаването на договора СТАРТ-3. По думите на руския държавен глава, външните министри на Русия и САЩ са били инструктирани да започнат консултации по въпроса. \r\n„Що се отнася до СТАРТ-3, ние инструктирахме министерствата на външните работи да започнат консултации по този въпрос. Дали тези консултации ще доведат до удължаване на договора START-3, все още не знам, твърде рано е да се каже, но обсъдихме и това“, каза Путин. \r\nКато цяло той оцени разговора с Тръмп като добър, много делови и прагматичен. „Практически преминахме през целия списък от въпроси от взаимен интерес. Това важи и за нашите икономически отношения, те са в незадоволително състояние“, добави Путин. \r\nТой припомни интереса на американския бизнес към руския пазар, отбелязвайки, че американската делегация на Международния икономически форум в Санкт Петербург е била една от най-представителните. \r\n„Тук имаме над какво да помислим. Потвърдихме готовността си да създадем съответстваща структура от представители на бизнес общностите (на двете страни), която да се заеме с изучаване на въпроси, свързани с бъдещите перспективи за развитие на търговските и икономическите отношения“, заяви Путин. \r\nОсвен това, по думите на руския лидер, той е обсъдил с Тръмп ситуацията в различни региони на света. „Като цяло, това бяха полезни консултации“, заключи той. \r\nПревод и редакция:", "date": "2019.06.30", "title": "ТАСС: Владимир Путин разказа съдържанието на разговора с Тръмп"}
{"url": "http://www.focus-news.net/news/2019/06/30/2675379/sdsm-nikola-gruevski-vse-oshte-e-lider-na-vmro-dpmne.html", "text": "Никола Груевски все още е лидер на ВМРО-ДПМНЕ, заявиха от управляващата партия СДСМ в отговор на изявленията на лидера на ВМРО-ДПМНЕ Християн Мицковски и бившият лидер на партията и бивш премиер Никола Груевски, цитира изявлението македонското електронно издание  “Плюс Инфо“ . \r\n„В ВМРО-ДПМНЕ нищо не се променя, функционирането на правовата държава е най-големият проблем за Християн Мицковски, според изявление на СДСМ. \r\n„Християн Мицковски, седнал в белия дворец, символ на престъпността и корупцията, още веднъж потвърди най-големия му проблем - функционирането на правовата държава и Специализираната прокуратура. Само това го мъчи Християн Мицковски, не е сигурен, не може да защити престъпленията на режима, престъпленията на ВМРО-ДПМНЕ и неговите сътрудници. Не може да се сравнява  ВМРО-ДПМНЕ и режима, който опустоши страната през последните 11 години с положителните промени във всички сфери през последните две години. СДСМ и Зоран Заев за почти две години са вдигнали страната, икономиката се разраства, от заробена държава сме станали ярък пример в региона. ВМРО-ДПМНЕ създаде режим, отдалечи страната от НАТО и ЕС. СДСМ осигури членство в НАТО за две години, най-положителния доклад на ЕК и ясна препоръка“, се казва в изявлението. \r\nОт СДСМ заявяват, че \"както в международен, така и във вътрешен план за 2 години е направено повече, отколкото през последните 11 години.\" \r\n„Икономиката, например от спада и -1.8% по време на ВМРО-ДПМНЕ, е нараснала до 4.1% за 2 години. Заплатите бяха увеличени с 2 хил. денара (65 лева) и пенсиите за над 800 денара (25 лева). Рекорден е размерът на чуждестранните инвестиции и те се отразяват и в международните доклади. Напредъкът е характеристика на СДСМ, изолацията и регресията, престъпността и корупцията са характерни за ВМРО-ДПМНЕ“, се казва в изявлението. \r\nДобавя се, че „за да се ускори този напредък, СДСМ продължава да се променя. Само във ВМРО-ДПМНЕ нищо не се променя, това е същата партия, в която Никола Груевски все още е шеф ”. \r\n„Ето защо Мицковски се страхува от промените, очаква ново поражение въпреки желанието за предсрочни избори, което е само за вътрешна употреба, притеснен за позицията на партията. Мицковски така се изсилваше и на предишните избори, но ги загуби. ВМРО-ДПМНЕ и Християн Мицковски загубиха на президентските избори и загубиха в предсрочните  местни избори в Охрид и Ново село. Мицковски и ВМРО-ДПМНЕ могат да се подготвят за ново поражение на следващите избори. Северна Македония продължава да се движи напред, Мицковски и ВМРО-ДПМНЕ остават назад“, се казва в изявлението.  Юлиян Марков", "date": "2019.06.30", "title": "СДСМ: Никола Груевски все още е лидер на ВМРО-ДПМНЕ"}
{"url": "http://www.focus-news.net/news/2019/06/30/2675378/hristiyan-mitskovski-vlastta-deystva-destruktivno-po-vaprosa-za-spetsializiranata-prokuratura.html", "text": "Властта действа деструктивно по въпроса за Специализираната прокуратура, заяви лидерът на опозиционната ВМРО-ДПМНЕ, цитиран от македонското електронно издание  “Курир“ . \r\n„Що се отнася до закона за прокуратурата, мога да кажа, че всички тези обвинения са незрели и от хора, които видяхме накъде водят Македония и в каква посока се движи Македония в този момент, заяви в интервю за телевизия \"Канал 5\" днес лидерът на ВМРО-ДПМНЕ Христиан Мицковски. \r\n„Тези, които обвиняват опозицията, на практика искат да използват закона с една цел и това е да атакуват ВМРО-ДПМНЕ, защото виждате, че социологическите проучвания за следващите избори, на които ще преживеят провал и народът заедно с ВМРО-ДПМНЕ ще ги победи и единственият начин да се спасят е да се въведе такъв закон и да го използва за политическо противопоставяне с опозицията. ВМРО-ДПМНЕ е сформирала вътрешнопартийни екипи и те ще работят в рамките на правната комисия, за да създадат закон, който да обхваща сравнително приложимото европейско право и препоръките на Европейския съд по правата на човека, казва Мицковски. \r\nТой добавя, че ВМРО-ДПМНЕ е загрижена, че в страната няма реформи, а трябва да се възстанови върховенството на закона и да се върнат демократичните процеси. \r\n„Трябва да се прекрати злоупотребата както на прокуратурата, така и на съдебната власт. ВМРО-ДПМНЕ скоро ще предложи нов закон, прокуратурата и обществеността ще могат да го сравнят с предложенията на обществото“, каза Мицковски.  Юлиян Марков", "date": "2019.06.30", "title": "Християн Мицковски: Властта действа деструктивно по въпроса за Специализираната прокуратура"}
{"url": "http://www.focus-news.net/news/2019/06/30/2675376/the-wall-street-journal-donald-tramp-tarsi-reshenie-na-problema-s-turtsiya.html", "text": "Президентът на САЩ Доналд Тръмп заяви, че обмисля начини за разрешаване на проблемната ситуация, произтичаща от решението на Турция да закупи модерни руски противоракетни системи, които Пентагонът смята за заплаха за сигурността на НАТО, пише американският вестник  The Wall Street Journal . \r\nАдминистрацията на Тръмп и Конгресът предупредиха през последните седмици, че Турция ще бъде подложена на санкции, в това число и изваждане от самолетната програма F-35, ако продължи с придобиването на руските зенитно-ракетни системи, известни като С-400. \r\nПо време на срещата с турския президент Реджеп Тайип Ердоган в рамките на двустранна среща по време на срещата на Г-20 в Япония в събота обаче, Тръмп намекна за помирение. Той каза, че проблемът има своите корени в решенията, взети от администрацията на Обама, за да се предотврати закупуването на Анкара от американските системи за противовъздушна отбрана „Пейтръйт“. \r\n„Имаме сложна ситуация, защото на Турция не е било позволено да закупи ракетите \"Пейтриът\", \"каза Тръмп пред репортери.“ Той купува други ракети и тогава изведнъж казват: „Е, сега можете да купите нашата ракета.“ Не можете да се прави бизнес по този начин. Не е добре. Не е добре.\" \r\nСделката за ракетите С-400 в размер на 2,5 млрд. долара разстрои сериозно американско-турските връзки и разпали опасенията, че сериозният дипломатически сблъсък ще тласне засегнатата от рецесията турска икономика в пълна криза. \r\nТурския президент обаче заяви, че няма да се откаже от споразумението с Русия, като добави, че доставката на С-400 ще започне през първата половина на юли. \r\nТурските власти заявиха, че са се обърнали към Русия за оборудване за противовъздушна отбрана, защото САЩ не са успели да предложат техните системи на достъпна цена и с непреодолими ангажименти за трансфер на технологии. В края на миналата година администрацията на Тръмп направи предложение за закупуване на системите „Пейтриът“ като алтернатива на С-400, но Ердоган каза миналата седмица, че предложението не е конкурентно на руското. \r\nОфициални представители на САЩ заявиха, че не биха позволили на Турция да експлоатира С-400 заедно с самолети F-35, които Анкара също е поръчала от страх, че това ще даде на Русия твърде точна информация  за секретните самолети. \r\nЕрдоган заяви, че ще се обърне към международен арбитраж, ако Вашингтон блокира доставката на повече от 100 самолетаF-35, които Турция е поръчала. \r\nНа пресконференция по-късно събота Тръмп каза, че Турция е била третирана много несправедливо от САЩ. \r\n\"Това е бъркотия и, честно казано, това не е грешката на Ердоган\", заяви американският президент. \r\nСложните въпроси, решението да се накаже Турция, или не, за използването на С-400 не е само в ръцете на администрацията на Тръмп. Американските сенатори заплашиха да наложат санкции на Анкара за закупуване на руски оръжия от производител в черния списък. \r\nВ събота обаче Тръмп заяви, че обича Турция, като се заяви, че Ердоган е помогнал за разрешаването на случая с американски пастор Андрю Брънсън, който можеше да бъде осъден в Турция на до 35 години  затвор, но беше изпратен обратно в САЩ миналата година. \r\n\"Той е твърд, но аз се разбирам с него\", каза Тръмп за турския си колега. \"Това е сложна сделка, работим по нея и ще видим какво можем да направим.\" \r\nПо-късно Ердоган каза, че е убеден, че САЩ няма да наложат санкции на Турция. \"Тръмп разясни този въпрос днес ”, каза турският лидер. \"Чухме от него, че такова нещо няма да се случи.\" \r\nПо време на двустранната си среща с Ердоган Тръмп заяви в събота, че обмисля да приеме покана за официално посещение в Турция, вероятно през юли, но добави, че не е определена дата. \r\n„Турция е наш приятел. Направихме страхотни неща заедно - каза Тръмп.   Юлиян Марков", "date": "2019.06.30", "title": "The Wall Street Journal: Доналд Тръмп търси решение на проблема с Турция"}
{"url": "http://www.focus-news.net/news/2019/06/30/2675373/bild-angela-merkel-komentira-publikatsiite-za-zdravoslovnoto-y-sastoyanie-uveri-che-se-chuvstva-dobre.html", "text": "Канцлерът на ФРГ Ангела Меркел коментира неотдавнашните публикации за здравословното й състояние, като увери, че се чувства добре, съобщава германският вестник  BILD . \r\nВ последно време в медиите се появиха информации за здравословен проблем на Меркел, след като на няколко официални събития камери уловиха треперени в ръцете й. Отговаряйки на журналистически въпрос на пресконференцията след срещата на Г-20 в Осака, германският канцлер бе категорична: \"Сигурна съм, че ще отмине от само себе си. Не мога да кажа нищо конкретно. Чувствам се добре\".  \r\nМеркел се срещна в кулоарите на Г-20 с руския президент Владимир Путин. Беше отбелязано, че тя изглеждаше весела. Но по-рано треморът й бе забелязан. Например, на 18 юни на среща с президента на Украйна Владимир Зеленски, канцлерът силно се разтрепери с цялото си тяло, особено по време на изпълнението на национални химни. По-късно тя обясни, че състоянието й се е дължало на дехидратация.  \r\nДруг подобен инцидент бе забелязан преди няколко дни, по време на прием в Президентството в Берлин. Меркел обаче отказа предложената й чаша вода. След това германското правителство заяви, че канцлерът се чувства добре и планира да лети до Осака. Тереза Герова", "date": "2019.06.30", "title": "BILD: Ангела Меркел коментира публикациите за здравословното й състояние, увери, че се чувства добре"}
{"url": "http://www.focus-news.net/news/2019/06/30/2675375/donald-tramp-nespravedliviyat-dogovor-za-otbrana-s-yaponiya-tryabva-da-bade-promenen.html", "text": "Президентът на САЩ Доналд Тръмп е съобщил на японския премиер Шинзо Абе, че договорът за отбрана между двете страни трябва да бъде променен, тъй като е несправедлив за Вашингтон, предава  Reuters . \r\nАмериканският лидер обясни, че не възнамерява да изтегля САЩ от договра, който партньорите определят като стълб на стабилността в Азиатско-тихоокеанския регион, но той е в твърде голяма тежест за Вашингтон. \r\n„Казах му,  че ще трябва да го променим“, заяви Тръмп на пресконференция след срещата на върха на Г-20 в Осака. \r\n„Казах, виж, ако някой нападне Япония, отиваме след тях, влизаме в битка с всички сили“, добави американският президент. „Ако някой атакува САЩ, те не трябва да го правят. Това е несправедливо“. \r\nДоговорът, подписан след капитулацията на Япония във Втората световна война, задължава САЩ да защитават Япония. \r\nВ замяна на това Япония предоставя военни бази, които Вашингтон използва, за да проектира сила дълбоко в Азия, включително най-голямата концентрация на американските морски пехотинци в Окинава и предното разполагане  на авионосна ударна група във военноморската база Йокосука близо до Токио. \r\nСмята се, че краят на пакта за сигурността увеличава риска Вашингтон да се окаже принуден да изтегли голяма част от военните си сили от Азия в момент, когато китайската военна мощ нараства. \r\nПревод и редакция:", "date": "2019.06.30", "title": "Доналд Тръмп: Несправедливият договор за отбрана с Япония трябва да бъде променен"}
{"url": "http://www.focus-news.net/news/2019/06/30/2675377/kipar-vdigna-zaloga-v-iztochnosredizemnomorskiya-energien-konflikt-obzor.html", "text": "Никозия издаде навигационен телекс (НАВТЕКС) в петък, с който запази за военноморски учения някои части от изключителната си икономическа зона (ИИЗ), където се очаква  да хвърли котва вторият сондажен кораб на Турция „Явуз“, за да започне проучване за въглеводороди. \r\nСпоред  Kathimerini , навигационният телекс е издаден за части от блокове 2 и 3 от 1 до 10 юли. \r\nТурция изпрати сондажният кораб в кипърската ИИЗ в началото на май, където по-късно той започна проучвания. Миналата седмица „Явуз“, придружен от военни кораби, отплава за района на полуостров Карпас, Североизточен Кипър, и ще е там в началото на юли. \r\nИзданието припомня, че именно в Блок 3 се намира предполагаемо находище на газ, към което се беше насочил съд на италианската компания „Ени“ през февруари миналата година, но бе блокиран от турската флота. \r\nKакто съобщава  Sabah , „Явуз“ плава през Егейско море и трябва да достигне залива на Фамагуста след три седмици, когато ще започне проучвателни дейности на 3000 метра дълбочина и се очаква да се срещне с другия турски сондажен кораб, който оперира в района „Барбарос Хайреддин“ през август. \r\nВестникът отбелязва също, че сондажният кораб „Фатих“ се движи на запад от Кипър, придружаван от две турски военни фрегати и три канонерки. Той ще проучва и в района на юг от острова, където гърците киприоти твърдят, че са дали права за сондиране на италианската компания Ени, чийто кораб също е ескортиран от турска военна фрегата. \r\nТурция, единствената страна, която признава т.нар. Турска Република Северен Кипър, настоява, че опитите на Никозия да провежда едностранни сондажи за въглеводороди нарушават правата на турската част на разделения остров. В редовните си изявления по темата, от Анкара са категорични , че са решени да защитават интересите си с всички средства. \r\nТурция обмисля да разположи очакваните през юли руски зенитно-ракетни системи С-400 по южното си крайбрежие, съобщава  Bloomberg , като се позовава на четири различни източника, запознати с въпроса. \r\nКакто отбелязва американската агенция, „далекобойните С-400, които ще бъдат доставени в рамките на няколко седмици, ще увеличат драстично военните възможности на Турция в Източното Средиземноморие, където тя е замесена в спор с члена на Европейския съюз Кипър за контрола над залежите на природен газ в крайбрежните води на острова\". „Ако бъде одобрено, южното разполагане ще изпрати силно послание към съперниците и съюзниците на Анкара, че тя е решена да защити своята сигурност и икономически интереси“, добавят източниците. \r\nМестоположението може да бъде край първата атомна електроцентрала в Турция, която Русия строи в Аккую, на средиземноморското крайбрежие, твърдят източниците на „Блумбърг“. \r\n„Турция разглежда С-400 като възпиращ фактор, за да защити енергийните си интереси в Източното Средиземноморие, където ескалиращото напрежение може да застраши връзките на Турция със САЩ“, заяви Мехмет Сейфетън Ерол, ръководител на изследователския институт в Анкара ANKASAM , „Тя се чувства все по застрашена в Средиземноморието от подкрепата на САЩ и Израел за Кипър“. Европейският съвет,  излезе с изявление миналата седмица, в което осъди действията на Турция и заяви, че ще обмисли какви мерки да предприеме в отговор. \r\n„Европейският съвет изразява сериозна загриженост относно настоящите незаконни сондажни дейности на Турция в Източното Средиземноморие и изразява съжаление, че Турция все още не е отговорила на многократните призиви на ЕС за прекратяване на подобни дейности“, се казва в изявлението. \r\nФранция е чувствителна към „трудностите“ на Кипър със съседна Турция и подкрепя опитите на Никозия да накара Анкара да спре незаконните сондажи за газ край бреговете му, заяви изтъкнат френски сенатор в петък, цитиран от  AP . \r\nКакто предава  Cyprus News Agency ,  председателят на комисията за външни работи и отбрана на американския Сенат Кристиян Камбон е заявил, че и Франция, и Европейският съюз са срещу действията на Анкара.  Той подчерта решимостта на Париж да защитава лицензите за газови проучвания край Кипър на енергийната компания Total. \r\n„Катимерини“ пише, че Никозия прави всичко по силите си, за да осигури участието на \"Тотал\" в блокове, които вече са лицензирани за италианската Eni, както и консорциум от италианската компания и KOGAS.Гърция също така награди Total  в четвъртък с лиценз за проучвателни дейности край остров Крит. \r\nНещо повече, както съобщава  politis.com.cy , в средата на май министрите на отбраната на Република Кипър и Франция Савас Ангелидис и Флоранс Парли са се съгласили френският флот да използва военноморската база в Мари. В официално съобщение, цитирано от уебсайта, те „потвърдиха в писмена форма намерението на двете страни да си сътрудничат с оглед укрепване на военния капацитет на Република Кипър и за широко стратегическо сътрудничество в полза на военноморските сили“ на двете държави. \r\nФренският министър потвърди силната подкрепа на страната си за Никозия и осъди дейностите на Турция, които, според нея, нарушават международното право и суверенните права на Кипър. \r\nСпоред информацията, Кипър и Франция ще съфинансират изграждането на нова докинг зона на военноморската база Евангелос Флоракис в Мари, за да направят възможен достъпа на по-големи кораби. Работата по модернизирането на съоръжението вече е започнала. Оперативният център на френските военни кораби ще бъде самолетоносачът \"Шарл де Гол\", който патрулира Източното Средиземноморие. Отвъд океана , американските конгресмени Тед Дойч и Дейвид Цицилин от Демократите и Гус М. Билиракис от Републиканците представиха на 19 май двупартийния, двукамарен Закон за партньорство за сигурност и енергийно партньорство от 2019 г., за да подчертаят и подкрепят растящото сътрудничество в Източното Средиземноморие между Израел, Гърция, и Кипър, съобщи „Катимерини“ \r\nСенатор Боб Менендес от Демократите, член на комисията по външни отношения на Сената и сенатор Марко Рубио от Републиканците представиха законопроекта в Сената. \r\nТой ще разшири участието на САЩ в регионалните енергийни дейности, включително чрез създаването на енергиен център за Източното Средиземноморие в САЩ, подпомагане на разработването на наскоро открити находища на природен газ и участие във Форума за газ за Източното Средиземноморие, където не е поканена Турция. \r\n„Това би подобрило и сътрудничеството в областта на отбраната с държавите от региона, включително чрез разрешаване на помощта за сигурността на Гърция и премахване на съществуващо ембарго върху продажбата на оръжие на Република Кипър. Законодателството също така дава ясно да се разбере, че Конгресът на САЩ няма да си затваря очите за регионалната агресия на Турция или провеждането на политики, които застрашават интересите на САЩ и техните партньори“, коментира вестникът. \r\nНа 28 май отново „Катимерини“ съобщи, че американският Сенат е гласувал за премахване на десетилетното оръжейно ембарго срещу Кипър и за отрязване на Турция от американската програма за изтребители F-35. \r\nМерките бяха приети чрез Националния закон за оторизация на отбраната в проектобюджета за 2020 г. чрез изменение, въведено от сенатора от Демократическата партия Боб Менендес, като то е подобно на версия, която бе представена от конгресмена-демократ Дейвид Цицилин в Камарата на представителите и ще бъде гласувана в следващите няколко дни. \r\nРедакция:", "date": "2019.06.30", "title": "Кипър вдигна залога в Източносредиземноморския енергиен конфликт (ОБЗОР)"}
{"url": "http://www.focus-news.net/news/2019/06/30/2675380/pregled-na-mezhdunarodnite-novini-do-600-chasa-agentsiya-fokus.html", "text": "Албанският премиер Еди Рама заяви, че опозицията ще получи \"последния удар\" в неделя на местните избори в страната, цитира думите му македонското електронно издание  “МКД“ . \r\nРама заяви, че това ще отбележи края на политиката, която държи албанската държава като заложник в продължение на 30 години. \r\nИзбирателната коалиция \"Алианс за европейска Албания\", водена от Социалистическата партия на Еди Рама в петък в албанския град Вльора, проведе заключителния митинг преди местните избори в неделя на 30 юни. \r\nРама предупреди кметовете от опозиционната Демократическа партия да не слушат заповедите на техния партиен шеф Лулзим Баша. \r\n\"Въпреки усилията им да блокират избирателните органи на общините, те няма да успеят,\" каза Рама. \r\nТой каза, че опозиционната Демократическа партия и Социалистическото движение за интеграция стават \"насилствени организации\" и не пощади от критика и ирония и президента Илир Мета. \r\n„Ние видяхме, че президентската резиденция се превърна в епицентър на въображаема революция и че президентът се появи като „възкръснал Хаджи Камил”. Никога преди Албания не е била обект на координирана атака, която иска да сее ужас във всяко семейство, да унищожи имиджа на страната, достойнството в очите на света”, каза Рама. \r\nОпозицията няма да участва в утрешните местни избори, защото те искат оставката на Рама и формирането на служебно правителство, което да насрочи общи избори. \r\n*** Американският президент Доналд Тръмп и саудитският принц Мохамед бин Салман обсъдиха \"нарастващата заплаха от Иран\", съобщи Белият дом в петък, цитиран от  Anadolu Agency . \r\nТяхната среща се проведе в кулоарите на срещата на върха на Г-20 в Осака, Япония, като говорителят на Белия дом Хоган Джидли я нарече \"продуктивна\" в изявление. \r\n\"Те обсъдиха решаващата роля на Саудитска Арабия за осигуряване на стабилност в Близкия изток и световните петролни пазари, нарастващата заплаха от Иран, увеличаване на търговията и инвестициите между двете страни и значението на въпросите, свързани с правата на човека\", каза Джидли. \r\nПреди двустранна среща с Бин Салман, Тръмп заяви, че е \"голяма чест\" да се срещне с престолонаследника, добавяйки, че Рияд \"е добър купувач на американски продукти\". \r\nВ замяна Бин Салман благодари на Тръмп и пожела \"безопасност за двете страни\". \r\nПопитан от репортери за убийството на саудитския журналист Джамал Хашоги, Тръмп отказа да отговори. \r\n*** Море от цветове на дъгата изпълни улиците на Скопие в събота, когато Северна Македония проведе първия си парад на гордостта, като демонстрантите призоваха за прекратяване на ЛГБТ дискриминацията в предимно консервативния балкански регион, предава  AFP . \r\nСтотици се присъединиха към марша със свирки, огромен флаг с цветовете на дъгата, докато вървяха из града сред засилено полицейско присъствие. \r\n\"Тук съм, за да подкрепям правата на човека, но също и да подкрепям приятели, които се борят да живеят пълноценно и свободно, такива, каквито са те\", каза Дафина, 29-годишен жител на Скопие. \r\nНяколко министри, депутати и посланици също се присъединиха към събитието, което завърши с концерт от местната поп звезда Тамара Тодевска, която изпя нейния хит Евровизия \"Гордa\". \r\nВ друга част на столицата консервативната група организира контра-марш за запазване на \"семейните\" ценности. \r\n*** Иран скоро ще надхвърли лимита за притежание на уран, определен от Съвместния всеобхватен план за действие (СВПД) за иранската ядрена програма, включително поради недоволство от срещата на съвместната комисия за изпълнение на ядрената сделка, проведена в петък във Виена, съобщи в събота иранската агенция Fars, цитирана от  TACC . \r\nСпоред агенцията Иран продължава да предприема мерки за отказ да изпълни задълженията си по СВПД. В информацията се отбелязва, че властите на близкоизточната държава са решени скоро да надвишат нивото на урановите резерви от 300 кг, установени от Плана. Според Fars, ако европейските страни се съобразят с изискванията на Техеран \"в банковия и петролния сектор\", ръководството на страната е готово да преразгледа решението си. \r\nВ петък Виена бе домакин на среща на съвместната комисия, която да направи преглед на прилагането на СВПД, за да запази това споразумение на фона на натиска и санкциите от страна на САЩ, както и намерението на Иран да изостави част от задълженията си. Страните по споразумението остават Иран и \"петте\" международни посредници (Русия, Великобритания, Германия, Китай, Франция). \r\n*** Автомобил се е врязал в тераса на заведение във френския град Мирабо, което е довело  до нараняване на седем души, двама от които са в тежко състояние, съобщава френският вестник Le Parisien, цитиран от  TACC . \r\nСпоред изданието, тежко ранени са жени на възраст 60 и 72 години. Шофьорът също е бил в напреднала възраст - според полицията, той, очевидно е объркал педалите за газ и спирачка. \r\nТова е вторият случай във Франция за година и половина, когато възрастният шофьор не успява да се справи управлението на автомобила, което води до опасен инцидент. Миналата есен 92-годишен французин прегази трима минувачи по тротоара на оживената парижка улица. На 27-годишна жена е бил ампутиран крака.   \r\n*** Миле Янакиевски, бивш министър на транспорта и съобщенията отново е задържан заедно със седем други заподозрени, сред които Димитър Димовски, член на Изпълнителния комитет на ВМРО ДПМНЕ и Деян Митревски, председател на общински комитет на партията., инфомира македонският телевизионен  “Канал 5“ .  \r\nЗа двама заподозрени, наказателният съд е наложил по-леки мерки за неотклонение. \r\nДействайки по искане на прокуратурата за преследване на организираната престъпност и корупция, Основният наказателен съд в Скопие прие предложението на прокуратурата и разпореди мярка за задържане за 30 дни за осем лица и две по-леки мерки за неотклонение във връзка с новооткритото разследване за злоупотреби чрез отчуждаване на държавна земя за строеж. \r\nСпоред разследването,  десетте лица, заподозрени в злоупотреба с служебно положение и власт и един за неетична работа в служба, са нанесли щети на бюджета от 2,6 милиона евро.", "date": "2019.06.30", "title": "Преглед на международните новини до 6:00 часа (Агенция \"Фокус\")"}
{"url": "http://www.focus-news.net/news/2019/06/30/2675386/sofiya-zapochva-remontat-na-bul-balgariya.html", "text": "Въвежда се временна организация на движението във връзка със започващия на 30 юни ремонт на пътните платна на бул. „България“, съобщиха от пресцентъра на  Столична община .  При първи етап се забранява се влизането на пътни превозни средства по южното пътно платно на бул. „България“ в участъка от бул. „Витоша“ до бул. „Пенчо Славейков“.   се забранява влизането на пътни превозни средства по южното пътно платно на бул. „България“ в участъка от бул. „Акад. Иван Ев. Гешов“ до бул. „Черни връх“ като движението се извършва двупосочно в северното пътно платно на булеварда в същия участък.  частично се променят маршрутите на автобусни линии №№ 76, 204, 304 и 604 само в посока пл. „Орлов мост“ както следва: от бул. „България“ след Професионалната гимназия по „Текстил и моден дизайн“ наляво по бул. „Витоша“, надясно по бул. „Пенчо Славейков“, по бул. „България“ и по маршрута си.  \r\nРазкрива се временна спирка на бул. „Пенчо Славейков“ след бул. „Витоша“ в посока пл. „Орлов мост“ за автобусни линии №№ 76, 204, 304 и 604;   частично се променя маршрутът на автобусна линия № 76 само в посока ж.к. „Гоце Делчев“ както следва: от бул. „България“, по бул. „Пенчо Славейков“, по бул. „Витоша“, надясно по ул. „Бяла черква“, по бул. „Петко Ю. Тодоров“, като автобусите да спират на всички съществуващи автобусни и трамвайни спирки в променения участък от маршрута;  \r\nЧастично се променят маршрутите на автобусни линии №№ 76, 204, 304 и 604 в посока НДК както следва: от кръстовище бул. „България“ – бул. „Акад. Иван Ев. Гешов“ – бул. „Петко Ю. Тодоров“ по северното пътно платно на бул. „България“ до кръстовище бул. „България“ – ул. „Проф. Фр. Нансен“ – бул. „Черни връх“ и по маршрута си;  \r\nРазкрива се временна спирка на бул. „България“ преди бул. „Петко Ю. Тодоров“ в посока НДК за автобусни линии №№ 204 и 304.  \r\nЗакриват се спирки с код 0268 „Бул. Акад. Ив. Гешов“ на бул. „България“ в посока НДК за автобусни линии №№ 76, 204, 304 и 604 и с код 1736 ПГ „Текстил и моден дизайн“ на бул. „България“ в посока НДК за автобусни линии №№ 76, 204 и 604.", "date": "2019.06.30", "title": "София: Започва ремонтът на бул. „България“"}
{"url": "http://www.focus-news.net/news/2019/06/30/2675382/predstoyashti-sabitiya-v-stranata-za-30-yuni-agentsiya-fokus.html", "text": "*** \r\nОт 11.00 часа в Борисовата градина пред паметника на акад. Николай Хайтов НФСБ ще отбележи 17 години от кончината му.  \r\n*** \r\nОт 18.00 часа на сцената до Моста в града десет рок групи очакват своята публика на Джулай морнинг. \r\n*** \r\nОт 18.30 часа на сцената на клуб „Ментол“ на Централния плаж ще се проведе безплатен концерт от поредицата „Варненско лято за деца“. \r\n*** \r\nОт 18.00 часа Държавна опера – Варна хорът на варненските момчета и младежи ще отбележи своя 50-годишен юбилей с тържествен концерт. \r\n*** \r\nОт 20.30 часа в Археологическия музей ще се състои Fusion Fest 2019 Veliko Tarnovo: Концерт на група Del Padre. \r\n*** \r\nОт 11.00 часа в Държавен куклен театър „Дора Габе“ ще се играе кукленият спектакъл „Синият таралеж“. \r\n*** \r\nОт 22.00 часа до кораб „Емона“ в залива Енчец ще започне „Джулай Морнинг-2019“. \r\n*** \r\nОт 9.00 часа Негово високопреосвещенство Ловчанският митрополит Гаврил ще оглави Архиерейска света Литургия в храм \"Св. Троица\". \r\n*** \r\nОт 9.00 часа на открита сцена пред НЧ „Пробуда - 1937 г.” ще се проведе  „Витошки напеви” - ХІІ  Регионален фолклорен събор. \r\n*** \r\nОт 9.00 часа в Пловдивската духовна семинария ”Св. св. Кирил и Методий” Негово Високопреосвещенство Пловдивският митрополит Николай ще оглави Архиерейска света Литургия. \r\n*** \r\nВ 15.00 часа в центъра на града ще се открие изложба на участниците в 17-тия пленер „Амбелино“.  \r\n*** \r\nВ 17.00 часа на Гребната база до стадион „Пловдив“ ще започне третият фестивален ден на Hills of  Rock.  \r\n*** \r\nВ 20.30 часа на Летния театър ще се състои концерт на Йорданка Христова.  \r\n*** \r\nОт 10.00 до 18.00 часа в парк „Пети октомври“ ще се състои Детски панаир. \r\n*** \r\nОт 10.00 до 16.00 часа в Международен младежки център ще бъдат прожекциите от Международния фестивал на анимационния филм „Златен кукер“. \r\n*** \r\nОт 11.00 часа в Кукления театър ще се играе спектакълът „Храбрият шивач“ от Братя Грим. \r\n*** \r\nОт 9.00 часа на кръстовището на пътя Ямбол-Сливен със село Хаджидимитрово ще се проведе протест заради проблеми с автобусния транспорт. \r\n*** \r\nОт 18.00 часа в парка в града ще се проведе Празник на кайсията.", "date": "2019.06.30", "title": "Предстоящи събития в страната за 30 юни (Агенция „Фокус“)"}
{"url": "http://www.focus-news.net/news/2019/06/30/2675381/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка : \r\nПрез нощта над страната ще преобладава предимно ясно време и вятърът ще отслабне. На 30.06.2019 г. над страната ще бъде слънчево, след обяд с временни увеличения на облачността над Източна България. Ще духа слаб до умерен север-североизточен вятър. Максималните температури ще са между 27° и 32°.  Ограничения за товарни автомобили : \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите : \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 31.07.2019 г \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Сливен: \r\nДвижението в участъка от с. Събрано – с. Загорци от км 233+000 до км 231+000 посока София се осъществява с повишено внимание поради ръчно косене. Участъкът е сигнализиран с пътни знаци. Срок до 01.07.2019 г. \r\nОбласт Бургас: \r\nДвижението в участъка Деветак – Карнобат от км 308+107 до км 345+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 15.07.2019 г. \r\nОбласт Шумен: \r\nДвижението в участъка от км 362+000 до км 375+800 посока Варна се осъществява с повишено внимание поради ръчно и машинно косене на тревни площи, както и ремонтни дейности на асфалтовата настилка. Движението се регулира с пътни знаци. Срок до 05.07.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради почистване на реголи, тротоари и подмяна на ограничителни системи. Участъкът е сигнализиран с пътни знаци. Срок до 05.07.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления : \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа : Ограничения в движението на МПС по първокласната пътна мрежа : \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 05.07.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 05.07.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 31.07.2019 г.; \r\nОбласт Шумен: \r\nДвижението в участъка Каспичан – Зайчино ореше от км 134+013 до км 146+770 се осъществява с повишено внимание поради маркировка и ремонт на ограничителни системи. Движението се регулира с пътни знаци. Срок до 05.07.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: е  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\nДвижение с повишено внимание по път Търговище – о.п. Белокопитово от км 232+000 до км 248+000, поради полагане на хоризонтална маркировка. Срок 05.07.2019 г.; \r\nДвижението в участъка с. Моравица – гр. Антоново при км 175+760 се осъществява с повишено внимание поради монтаж на стационарна контролна единица. Движението се регулира с пътни знаци. Срок до 02.07.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.07.2019 г.; \r\nОбласт Бургас:  \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\nДвижението в участъка от км 428+200 до км 456+200 в участъка „Венец – Черноград” се извършва с повишено внимание поради косене на тревни площи. Участъка е сигнализиран с пътни знаци. Водачите да се движат с повишено внимание и съобразена скорост. Срок до 07.07.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 30.06.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Калотина – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Калотина – София. Срок до 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението в участъка от км 90+800 Златни пясъци до км 100+100 начало Варна се осъществява с повишено внимание,поради почистване на реголи,тротоари и подмяна на ограничителни системи.Участъкът е сигнализиран с пътни знаци. Срок до 05.07.2019г.; \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 01.07.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 01.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 12.07.2019 г.; Състояние на републиканската пътна мрежа : Ремонтни дейности и временна организация на движението /ВОД/ : \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Созопол от км 00+000 до км 20+774 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 05.07.2019 г.; \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок: до 05.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 01.07.2019 г.; \r\nПът III-906: Движението по път III-906 Гюльовци – местност Черно море от км 33+000 до км 61+731 се осъществява с повишено внимание поради косене на тревни площи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 12.07.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 07.07.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Ограничено е движението по път III-514 Горна Оряховица – Велико Търново от км 49+252 до км 49+930 поради ремонт на пропадане.  \r\nОбходен маршрут:  \r\n- посока Велико Търново: път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел  \r\n- посока Горна Оряховица: ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-134: Движение по път ІІІ-134 Бяла Слатина – Попица в чертите на гр. Бяла Слатина от км 0+000 до км 0+550 се осъществява при стесняване на една от лентите за движение поради частични ремонти на асфалтовата настилка. Ограничението е сигнализирано с пътни знаци. Срок до 04.07.2018 г.\t; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 30.06.2019 г.;  \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти.Движението е само в едната лентата за движение двупосочно в участъка на землището “Рилски манастир”. Срок до 31.07.2019 г. \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-6001: Движението по път III-6001 с. Гърляно – с. Бобешино от км 0+000 до км 13+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 02.07.2019 г.  \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\nПът II-59: Движението по път II-59 Момчилград – Ново Соколино от км 7+090 до км 7+430 се осъществява с повишено внимание поради извършване на отводнителни мероприятия на пътно кръстовище с път III-5901 Момчилград – Равен – Нановица. Срок до 02.07.2019г. \r\nПът III-5901: Движението по път III-5901 Момчилград – Равен от км 0+000 до км 0+370 се осъществява в една лента поради извършване на отводнителни мероприятия на пътно кръстовище с път II-59 Момчилград – Ново Соколино. Срок до 02.07.2019г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 05.07.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 05.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.07.2019 г.; \r\nПът III-301: Движението по път III-301 Летница – Ловеч от км 14+743 до км 47+500 се осъществява с повишено внимание поради косене и подравняване на банкети. Срок до 05.07.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка. Срок до 15.08.2019 г. \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности:  \r\nПът II-81: Движението по път II-81 Бързия – Благово от км 72+000 до км 89+000 се осъществява в една лента поради ремонтни дейности, косене /ръчно-машинно/ и почистване на пътната настилка. Движението се регулира от сигналисти на място. Срок до 1.07.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г.; \r\nПът ІІІ-1621: Движението по път ІІІ-1621 Стояново – Сумер от км 0+000 до км 9+866 се осъществява в една лента поради извършване на ремонтни дейности на асфалтовата настилка. Движението е регулирано с пътни знаци и от сигналисти на място. Срок до 01.07.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради дълготрайни ремонтни на СМР. Срок до 31.07.2019 г. \r\nДвижението се осъществява както следва: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии –Златица от км 59+500 до км 67+200 се извършва в една лента. Поради частично полагане на асфалт, ще бъдат ограничавани за движение поетапно лява или дясна лента. Движението се регулира с пътни знаци. Срок до 30.06.2019 г.; \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-801: Движението по път III-801 Оборище – Панагюрище от км 43+000 до км 84+000 се извършва в една лента чрез поетапно затваряне на лява и дясна ленти за движение поради частични ремонтни дейности на асфалтовата настилка. Срок 30.06.2019 г.; \r\nПът III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът II-63: Движението по път ІІ-63 Перник – Трън в чертите на гр. Брезник от км 20+500 до км 21+500 е ограничено за всички МПС поради провеждане на „Граовски събор ВИДОВДЕН“.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 30.06.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 19.07.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Оряхово – Гулянци в участъка Милковица – Сомовит от км 196+000 до км 206+000 е регулирано в една лента поради земни изкопни ремонтни дейности. Срок до 01.07.2019 г.; \r\nПът ІІ-13: Движението по път II-13 Бяла Слатина – Долни Дъбник между Кнежа и Искър от км 76+000 до км 106 +000 есе осъществява с повишено внимание поради машинно косене на трева. Срок до 01.07.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 12.07.2019 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-218: Движението по път ІІІ-218 Иширково – Дулово от км 0+000 до км 31+000 се осъществява в една лента поради полагане на хоризонтална маркировка. Движението се регулира с пътни знаци и конуси. Срок до 01.07.2019 г. \r\nПът ІІІ-235: Движението по път ІІІ-235 Окорш – Паисиево от км 0+000 до км 12+000 се осъществява в една лента поради полагане на хоризонтална маркировка. Движението се регулира с конуси. Срок до 03.07.2019 г.; \r\nПът ІІІ-205: Движението по път IIІ-205 Исперих – Стефан Караджа – Белица в участъка от разклон за с. Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г.; \r\nПът ІІІ-2307: Движението по път ІІІ-2307 Руйно – Правда – Главиница от км 6+200 до км 28+000 се осъществява в една лента поради полагане на хоризонтална маркировка. Движението се регулира с конуси. Срок до 03.07.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II- 53: Движението по път II-53 с. Стара река – гр. Сливен от км 78+000 до км 112+000 се осъществява с повишено внимание поради изрязване на храсти. Срок на изпълнение: 30.06.2019 г. \r\nПът II-55: Движението по път II-55 Нова Загора – Радево от км 92+000 до км 93+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.06.2019 г. \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.06.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІ-86: Движението по път ІІ-86 Средногорци – Рудозем от край с. Средногорци (км 125+727,46) до кв. „Койнарци“, гр. Рудозем (км 129+660) до 16:30 часа на 04.07.2019 г. е ограничено поради извършване на взривни работи.  \r\nВ периодите от 06:00 часа до 08:00 часа и от 18:00 часа до 20:00 часа за дните от 01.07.2019 г. до 04.07.2019 г. преминаването на всички видове МПС през участъка на взривните работи се регулира със светофарна уредба. За движение на пътни превозни средства по направлението Средногорци – Рудозем по време на забраната да се използва обходен маршрут Средногорци – Смолян (кв. Устово – кв. Райково) – Рудозем и обратно. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nПът II-18: Движението по път II-18 /Софийски околовръстен път/ при Кривина /км 28+980/ се осъществява поетапно в една лента поради ремонтни дейности по надлез \"Кривина\". Движението се извършва двупосочно в съседната лента. Срок 05.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 30.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: \r\nПът ІІІ-2073: Движението по път III-2073 Векилски – Никола Козлево от км 0+000 до км 9+841 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 05.07.2019 г.; \r\nПът ІІІ-2075: Движението по път III-2075 Цани Гинчево – Никола Козлево от км 8+932 до км 13+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 05.07.2019 г. \r\nОПУ-Ямбол: \r\nВременно са въведени следните ограничения за движение на МПС:  \r\nПът II-53: Движението по път II-53 Елхово – Ямбол от км 144+080 до км 144+244 се осъществява в една лента поради ремонт на асфалтовата настилка. Участъкът се регулира с пътни знаци. Срок до 30.06.2019 г.; \r\nПът II-53: Движението по път II-53 Елхово – Ямбол от км 148+752 до км 148+775 \r\nпоради ремонт на асфалтовата настилка. Участъка се регулира с пътни знаци. Срок до 30.06.2019 г.; \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента, поради ремонт на пътната настилка. Движението се регулира чрез пътни знаци. Срок до 15.07.2019 г.  Опасност от падащи камъни : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.06.30", "title": "Актуална пътна обстановка"}
{"url": "http://www.focus-news.net/news/2019/06/30/2675388/denyat-30-yuni-v-balgarskata-istoriya.html", "text": "На 30 юни през 1971 г. футболистите Георги Аспарухов и Никола Котков катастрофират в прохода Витиня и умират на място. Двамата играчи на \"Левски\" провеждат сутрешна тренировка на \"Герена\", после се качват в сивата \"Алфа Ромео\" с номер СГ 9999 на Гунди и потеглят за Враца, където са обещали да играят в юбилеен мач на местния \"Ботев\". На бензиностанцията преди Витиня те качват случаен спътник. Минути по-късно колата се забива с огромна скорост в излизащ от страничен път камион и избухва в пламъци. Тримата умират на място. \r\nНа същата дата през 1871 г. Васил Левски се среща с изпратения му помощник Димитър Общи. Срещата се състои в лозята край Сопот.   \r\n2014 г. \r\nПрезидентът на Република България присъжда орден „Стара планина“ първа степен на акад. Стефан Воденичаров „за неговите изключителни заслуги за развитието на науката“. \r\n2000 г. \r\nБанковата консолидационна компания продава най-голямата българска банка Булбанк за 360 000 000 евро на италианската \"Уникредито\" и германския \"Алианц\". \r\n1999 г. \r\nПодписан е договорът за продажба на около 70 % от националния въздушен превозвач  „Балкан\" на израелския консорциум „Зееви Груп”. \r\n1999 г. \r\nПравителството обявява в парламента края на реформите. Планът за финансова изолация на предприятията от държавния бюджет, приет през 1996 г., е изпълнен. Обявена е деноминацията на българския лев, с която той се изравнява с германската марка. \r\n1993 г. \r\nС писмо до Конституционния съд Блага Димитрова подава оставка като вицепрезидент, тъй като президентът д-р Желю Желев в своята дейност не се е консултирал с нея.  \r\nБлага Николова Димитрова е поетеса, преводачка и държавен деец. Родена е на 2 януари 1922 г. в Бяла Слатина. Завършва литература в Софийския университет \"Св. Кл. Охридски\". Автор е на голям брой стихосбирки, пиеси, есета и пр. Превежда от полски, руски, немски език. Вицепрезидент е на Република България (22 януари 1992 г. - 6 юли 1993 г.). Депутат е в ХХXVI Народно събрание. Блага Димитрова умира на 2 май 2003 г. в София. \r\n1960 г. \r\nБългарското правителство предлага на гръцкото правителство да се сключи споразумение между двете страни за сътрудничество при използването на реките Струма, Арда, Места и Марица, които протичат през териториите на двете държави. \r\n1920 г. \r\nПриет е Закон за данък върху общия доход. Населението се разделя на 18 групи с данъчна ставка между 2 и 35 %. Неженените мъже между 30 и 50 г. се облагат допълнително с 10 %. Законът е отменен през юли 1925 г. \r\n1903 г. \r\nПървият Държавен съд осъжда обвинените министри от кабинета на Тодор Иванчов (Димитър Тончев, Тодор Иванчов и Васил Радославов) на 8-месечен затвор. Те са амнистирани на 22 ноември.  \r\nТодор Иванчов е български политик и държавник, роден през 1858 г. в Търново. Завършва Роберт колеж в Цариград (1875 г.), учи в Монпелие, Франция. Деец е на Либералната партия (радослависти). Директор е на Статистическото бюро. Тодор Иванчов е министър на народното просвещение (1886 г. – 1887 г. и януари 1899 г. - октомври 1899 г.), министър - председател (1 октомври 1899 г. – 9 януари 1901 г.) и едновременно министър на външните работи (до 27 ноември1900 г.) и министър на финансите (27 ноември 1900 г. – 9 януари 1901 г.). За да покрие ограбените средства от държавната хазна, възстановява натуралния десятък от зърнените култури (1900 г.), което предизвиква селски бунтове, потушени с военна сила от властта. На 4 юни 1903 г. Иванчов и кабинетът му са съдени от Държавен съд за нарушение на чл. 43 от Конституцията. Тодор Иванчов умира през декември 1905 г. в Париж. \r\n1886 г. \r\nМинистър-председателят Петко Каравелов и председателят на Народното събрание Стефан Стамболов правят официални постъпки пред управляващия руското агентство в София за подобряване на българо - руските отношения. \r\nПетко Стойчев Каравелов е политически и държавен деец, редовен член на Българското книжовно дружество (днешна БАН). Като министър-председател и министър на финансите (29 юни 1884 г. – 9 август 1886 г.), министър на обществените строежи, пътищата и съобщенията (29 юни 1884 г. –1 януари 1885 г.) и управляващ Министерството на вътрешните работи (21 март 1885 г. – 9 август 1886 г.) полага много усилия за международното признаване на Съединението на Източна Румелия с Княжество България. \r\n1884 г. \r\nПровежда се първото Главно събрание на Българското книжовно дружество в София. Председател е проф. Марин Дринов. \r\nМарин Стоянов Дринов е учен историк, филолог, обществен и държавен деец. Роден е на 20 октомври 1838 г. в Панагюрище. Образованието си получава в Киевската семинария и в Московския университет. От 1873 г. е доцент, а от 1876 г. и професор в Харковския университет. По време на Руско-турската освободителна война 1877 г. – 1878 г. е включен в Гражданската канцелария към щаба на Дунавската армия, оглавявана от княз Вл. А. Черкаски. След освобождението на София (1878 г.) е назначен за вицегубернатор. През 1878 г. – 1879 г. завежда отдела за народно просвещение и духовни дела и е съветник на руския императорски комисар княз А. М. Дондуков-Корсаков. Взема дейно участие в изработването на Търновската конституция. По негово предложение Учредителното събрание през 1879 г. обявява София за столица на Княжество България. Марин Дринов е един от инициаторите за откриване на Софийската публична библиотека (днешна. Народна Библиотека \"Св. св. Кирил и Методий\"). Негово дело е и изработването на устава на Държавния съвет 1881 г. – 1883 г. \r\n1873 г. \r\nСледствената комисия в Пловдив изготвя заключителното си постановление по “Хасковското съзаклятие”.  \r\nОт 10-ти до 28 юни с. г. в резултат на направените в хода на следствието разкрития по т.нар. “хасковско съзаклятие” турските власти извършват масови арести. Заловените комитетски дейци се изпращат в Пловдив, където следствената комисия провежда всички разпити и очни ставки. Сред новоарестуваните са Коста Тодев (хасковски ханджия), Георги Минчев, Михаил Минчев, Яни Тонев, Димитър Попстефанов (касиер на Хасковското градско общинско управление), поп х. Димитър Иванов от Чирпан, Янко Кочев (касиер на Чирпанската каза), Георги Данчев-Зографина, Стефан Сливков от Стара Загора, Станчо Петров от с. Джанбаз (дн. Калояновец), поп Минчо Кънчев от с. Арабаджиево, поп Еньо Димитров от с. Гюнелийска (дн. Любенова) махала, Георги х. Дечов от Стара Загора, Дойчо Димов от с. Сеймен (дн. Марица), Христо Илиев и Константин Доганов от Пловдив. \r\n1871 г. \r\nВасил Левски се среща с изпратения му помощник Димитър Общи. Срещата се състои в лозята край Сопот.  \r\nДимитър Общи (Д. Николов/Николич, Д. Косовеца, Д. Панайотов) е български революционер, помощник на Васил Левски, роден е около 1835 г. – 1836 г. в град Дяково, Косово. През 1862 г. се записва в Първа българска легия . Участва в Критското въстание (1867 г.-1868 г.), доброволец e в отрядите на Дж. Гарибалди (1866 г.). След като Левски приключва създаването на тайните местни комитети, започва да търси пари за оръжие. След обира на Орханийската поща е заловен, прави пълни признания пред турския съд, довели до арестуването на много членове на ВРО. Обесен е на 16 януари 1873 г. в София. \r\n763 г. \r\nБългарската армия на хан Телец търпи поражение в битка край Анхиало (дн. Поморие). Византийският император Константин V Копроним организира грандиозен поход срещу България, като превозва войските си по море с 800 бойни кораба. При равнината на Анхиало го очаква огромна българска войска, в чиито редове има 20 000 славяни. Сражението е изключително кръвопролитно и за двете воюващи страни. \r\nКонстантин V Копроним е византийски император (741 г. - 775 г.). Води поредица от войни против България с цел унищожението й. При деветия си пореден поход към българската граница умира, без да успее да осъществи намеренията си. Води успешни военни действия срещу Абасидите. Свиква църковен събор в Константинопол, на който е взето решение за строга забрана на култа към иконите и нареждане за пълното им унищожаване. Организира общо девет похода срещу България. На тази дата са родени: \r\n1938 г. \r\nРодена е Мими Николова - българска естрадна певица. Една от изпълнителките, които определят облика на българската естрада през 60-те години Възпитаничка на хор \"Бодра смяна\" и Хора на софийските девойки. Дебютира като солистка с песента от филма \"Любимец 13\" (1958 г.). От края на 50-те години пее в естрадно трио. През 60-те години сътрудничи с Ив. Стайков. Работи като солистка на Естрадния оркестър на Комитета за телевизия и радио, солистка на оркестър \"София\" и квартет \"Джаз фокус 65\". Нейни песни получават награди на фестивала \"Златният Орфей\": \"Калиакра\" (I награда, 1965 г.), \"Спомен от лятото\" (II награда, 1966 г.), \"Първата среща\" (III награда, 1965 г.). Представя се с песни на Ив. Стайков на фестивали в Сопот (Полша), Сплит (бивша СФРЮ), Токио (Япония). Издава плочи в Румъния. Концертира и като джазова певица (солистка на биг-бенд \"Габрово\", 1978 г.). \r\n1925 г. \r\nВ Пловдив е роден Христо Ковачев - български композитор, звукорежисьор. Завършва Вокалния факултет на БДК (1956 г.). Работи като хоров диригент, а от 1949 г. е звукорежисьор в Българското радио. Специализира в СССР и ГДР. Автор е на детски и естрадни песни, през 70-те год. обработва стари градски песни. \r\n1900 г. \r\nРоден е Крум Цоков – български общественик, дипломат. Учи в Търговската гимназия и Френския колеж в Пловдив. Завършва Консулско-стопанския факултет на Свободния университет. Търговски съветник е към българската легация във Варшава. След започване на Втората световна война заедно с дипломатическия корпус напуска Варшава (6.09.1939 г.). През 1940 г. е търговския съветник в Берлин. Натоварен е с ликвидацията на българското търговско съветничество във Варшава. Заедно със своя секретар Д. Икономов организира нелегална българо-полска организация, наречена “Група Б”. Тя организира изнасянето от Полша на документи, пари и евакуацията на полски граждани, преследвани от германските окупационни власти. Разкрит е от германската полиция (1940 г.) и осъден на 5 години затвор. По време на Варшавското въстание успява да избяга от затвора и заедно със съпругата си заминава за Прага, където е арестуван от съветските органи за сигурност и продължително време разследван. След освобождаването му (1947 г.) заминава за Варшава, там е арестуван по искане на българската държавна сигурност; затворен в концлагера “Куциян”. След освобождаването му на 24 март 1949 г. е преследван като “фашистки дипломат” и работи като каменар и строител. Обвинен е в шпионаж (1952 г.) и е осъден на 7 години затвор. След освобождаването от затвора (1959 г.) успява да замине за Полша при семейството си. Въпреки съпротивата на българските власти полското правителството го награждава с ордена “За бойна слава” в знак на признание за заслугите му към Полша и участието в полската съпротива срещу фашизма. \r\n1876 г. \r\nРоден е генерал-лейтенант Иван Бангеев - началник на Втора военноинспекционна област (1930 – 1932 г.). \r\n1873 г. \r\nРоден е Димитър Хаджигеоргиев - български композитор, музикален педагог. Завършва гимназия в Одрин и консерватория в Прага. Той е един от основателите на Музикалното училище в София (1904 г.), което прераства в Музикална академия, по-късно става неин директор. Най-известната му творба е оперетата “Тахирбеговица”. Други композиции: “Юбилеен марш на Иван Вазов” (1904 г.), “Юбилеен марш на цар Фердинанд” (1908 г.), “Юбилейна кантата на цар Освободител” (1902 г.) и др. Автор е на учебници по пеене. На тази дата умират: \r\n2002 г. \r\nУмира Николай Александров Хайтов - български писател. Завършва Лесотехническия факултет на Софийски Университет “Св.Климент Охридски през 1943 г. Работи като инженер-лесовъд из Родопите и Рила (1946-1954 г.). Редактор във в-к “Народна култура” и в сп. “Наша Родина” (1957 г.), главен редактор на сп. “Родопи” (от 1965 г.). Председател на Столичния съвет за култура. Секретар на СБП (1966-1968 г.), член на Управителния съвет на СБП (от 1966 г.), председател на СБП (от 1994-1999 г.); академик (1999 г.). Депутат е в VII ВНС. Първият му печатан очерк е “Предни постове на родното строителство” (1954 г.) в сп. “Септември”. Автор е на разкази, романи, публицистични и есеистични книги, драми, произведения за деца и много статии по обществено-културни въпроси. С цялостното си творчество продължава традициите на българските народопсихолози. По негови сценарии са заснети 11 филма и телевизионни постановки: “Козият рог” (1972 г.), “Семейство Калинкови” (тв, 1968 г.), “Кучета” (1969 г.), “Краят на песента” (1970 г.), “Мъжки времена” (1974 г.), “Ламята” (1974 г.), “Черешова градина” (1979 г.) и др., както и телевизионната поредица “Капитан Петко войвода”. В драматургията навлиза с пиесата “По земята” (1963 г.). Следват “Заключена пролет” (1963 г.), “Хайдути” (1965 г.), триптихът “Кучета”, “Лодка в гората” и “Пътеки” (1966), “Празникът” (1984) и други съчинения.: “Съперници” (1957 г.), “През вековете” (1958 г.), “Село Яворово, Асеновградско” (1958 г.), “Искрици от огнището” (1959 г.), “Хайдути” (1960 г.), “Жени-хайдутки” (1962 г.), “Матей Преображенски - Миткалото” (1964 г.), “Асеновград в миналото. Исторически, стопански и етнографски очерк” (1965 г.), “Родопски властелини” (1965 г.), “Село Манастир, Смолянско. Историческо, етнографско изследване” (1965 г., в съавторство със Сл. Дичев), “Шумки от габър. Книга за Родопите” (1965 г.), “Диви разкази” (1967 г.), “Ламята” (1970 г.), “Капитан Петко войвода. Исторически очерк” (1974 г.), “Бодливата роза. Есета” (1975 г.), “Перуански записки” (1975 г.), “За творчеството” (1982 г.), “Последните мигове и гробът на Васил Левски” (1985 г.), “Истини в сянка” (1987 г.), “Светогорски записки” (1987 г.), “Африкански записки” (1988 г.), “Дневник. Книга първа. 1954-1962” (1988 г.), “Дневник. Книга втора. 1963-1966” (1990 г.), “Гробът на Васил Левски” (2002 г.), “През сито и решето” (автобиография, 2002 г.), “Троянските коне в България” (2002 г.), “Дневници” (ръкопис). \r\n2000 г. \r\nУмира Славчо Иванов Чернишев - български писател. Следва славянска филология и философия в Софийски Университет “Св.Климент Охридски” (1945-1951 г.). Работи като коректор и технически уредник в издателство “Наркоиздат” (1945 г.), уредник на сп. “Жената днес” и в-к “Стожер” (1946 г.). Драматург на радиотеатъра при Радио София, член на сценарната комисия и завеждащ редакция “Реклама и пропаганда” при Българската кинематография (1957-1950 г.). Редактор е във в.“Литературен фронт” (1952-1953 г.), завежда литературен отдел във в. “Народна култура” (1953 г.). От 1954 г. живее в Созопол. Член е на СБП. Публикува за пръв път стихотворение през 1941 г. в сп. “Българска реч”. Някои негови съчинения са: “Земя и небе” (1952 г.), “Поема за летеца” (1954 г.), “Зад синия далечен океан” (1955 г.), “Неспокойно сърце” (1955 г.), “Вятърната мелница” (1957 г.), “Морето” (1957 г.), “Капитан Леванти” (1960 г.), “Созополски разкази” (1963 г.), “Стихове” (1965 г.), “Ветрове, пясъци и звезди” (1966 г.), “Стихотворения” (1966 г.), “Отвъд хоризонта” (1968 г.), “Корабни дневници” (1972 г.), “Лунните острови” (1980 г.) и др. \r\n1971 г. \r\nВ автомобилна катастрофа загиват известните футболисти Георги Аспарухов и Никола Котков.  \r\nНа 30 юни 1971 г. футболистите Георги Аспарухов и Никола Котков катастрофират в прохода Витиня и умират на място. Двамата играчи на \"Левски\" провеждат сутрешна тренировка на \"Герена\", после се качват в сивата \"Алфа Ромео\" с номер СГ 9999 на Гунди и потеглят за Враца, където са обещали да играят в юбилеен мач на местния \"Ботев\". На бензиностанцията преди Витиня те качват случаен спътник. Минути по-късно колата се забива с огромна скорост в излизащ от страничен път камион и избухва в пламъци. Тримата умират на място. \r\nГеорги Аспарухов (Гунди) е български футболист. Играч на \"Левски\" и \"Ботев\" (Пд). В \"А\" РФГ има 245 мача със 150 гола, в националния отбор - 50 мача с 19 гола. Класиран е на 8-о място в Европа (1965 г.), спортист №1 на страната (1965 г.) . Избран е за футболист на ХХ в. за България. \r\n1962 г. \r\nУмира Димитър Борисов Митов - български литературен и театрален критик, професор. Завършва гимназия и институт в София, специализира в парижката Сорбона и “Колеж дьо Франс”. Редактира литературните седмичници “Развигор” (1923-1925 г.), “Литературни новини” (1927-1929 г.) и “Литературен глас”; библиотеките “Бисери”, “Вечни спътници” и сборниците: “Изкуство и живот” (1929 г.), алманах “Литературен глас” (1931 г.), “Духът на новия свят” (1932 г.). Автор на сборник с критика: “Знамена” (1933 г.) и “Писатели и книги” (I и II, 1934 г. и 1935 г.). Автор е на: “История по западноевропейска литература” (5 т., 1950-1953 г.), “Христоматия по западноевропейска литература” (3 т., 1955-1958 г.), “Театрални вечери” (1974 г., посмъртно). \r\n1921 г. \r\nВ с. Варош, Прилепско умира Гьорче Петров (Трояченец) - български революционер, един от основателите и ръководителите на ВМОРО. Работи като учител. Създава революционни комитети в Щип, Битоля, Прилеп, Ресен, Охрид, Крушево, Кичево, Леринско, Костурско. Заедно с Г. Делчев изработва нов устав на организацията (1896 г.). Войвода е на чета по време на Илинденско-Преображенското въстание (1903 г.). След възстановяването на ВМРО (1919 г.) заедно с Д. Хаджидимов участва в създаването на Временното представителство на ВМРО (обединена). Жертва на междуособни борби в организацията. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.06.30", "title": "Денят 30 юни в българската история"}
{"url": "http://www.focus-news.net/news/2019/06/30/2675385/pravoslavnata-tsarkva-chestva-sabor-na-svetite-slavni-i-vsehvalni-12-apostoli.html", "text": "Всяка година след Петровден, Православната църква чества Събор на светите славни и всехвални 12 апостоли - Павловден, предаде репортер на  Агенция „Фокус“ . По този повод Негово Високопреосвещенство Врачанският митрополит Григорий ще оглави архиерейска света Литургия в катедралния храм „Св. апостоли“ в град Враца. Началото е в 9.00 часа.  \r\nНикола ПЕТКОВ", "date": "2019.06.30", "title": "Православната църква чества Събор на светите славни и всехвални 12 апостоли"}
{"url": "http://www.focus-news.net/news/2019/06/30/2675383/nimh-dnes-shte-bade-slanchevo-s-vremenni-uvelicheniya-na-oblachnostta-nad-iztochna-balgariya-maksimalnite-temperaturi-shte-sa-mezhdu-27-i-32.html", "text": "Днес ще бъде слънчево с временни увеличения на облачността над Източна България. Ще духа слаб до умерен север-североизточен вятър. Максималните температури ще са между 27° и 32°, в София около 27°. Атмосферното налягане през деня ще се задържи почти без промяна - по-високо от средното за месеца. Това съобщи за Агенция „Фокус“ дежурният синоптик в  Националния институт по метеорология и хидрология (НИМХ)  Христо Христов.   \r\nНад Черноморието ще бъде предимно слънчево с временни увеличения на облачността. Без валежи. Ще духа умерен север-североизточен вятър, който вечерта ще отслабне. Максимални температури 26-28°. Температурата на морската вода е 26-27°. Вълнението на морето ще е 2-3 бала. \r\nНад планините времето ще е предимно слънчево. След обяд над масивите от Централна и Източна България ще има временни увеличения на облачността, но валежи не се очакват. Ще духа умерен, по високите и открити части и временно силен североизточен вятър. Максималната температура на височина 1200 метра ще бъде около 21°, на 2000 метра – около 13°.", "date": "2019.06.30", "title": "НИМХ: Днес ще бъде слънчево с временни увеличения на облачността над Източна България, максималните температури ще са между 27° и 32°"}
{"url": "http://www.focus-news.net/news/2019/06/30/2675387/nfsb-shte-otbelezhi-17-godini-ot-konchinata-na-akad-nikolay-haytov.html", "text": "На 30 юни се навършват 17 години от кончината на великия писател и патриот акад. Николай Хайтов. Партия „Национален фронт за спасение на България“ кани всички родолюбиви българи да почетат паметта на радетеля за съхранение и опазване на България и всичко българско от 11.00 часа в Борисовата градина пред паметника на Николай Хайтов. Това съобщиха от  пресцентъра на партията .", "date": "2019.06.30", "title": "НФСБ ще отбележи 17 години от кончината на акад. Николай Хайтов"}
{"url": "http://www.focus-news.net/news/2019/06/30/2675384/gd-granichna-politsiya-intenziven-e-trafikat-na-granitsite-s-rumaniya-sarbiya-i-turtsiya-ochakva-se-natovaren-trafik-i-na-granitsata-s-gartsiya.html", "text": "Интензивен е трафикът на границите с Румъния, Сърбия и Турция, очаква се натоварен трафик и на границата с Гърция. Това съобщиха за  Агенция „Фокус“  от ГД „Гранична полиция“. \r\nНа българо-сръбската граница трафикът е интензивен на ГКПП „Калотина“ на вход за леки автомобили. \r\nНа българо-македонската граница трафикът е нормален на всички гранични контролно-пропускателни пунктове. \r\nНа българо-гръцката граница трафикът е нормален на всички гранични контролно-пропускателни пунктове. През деня се очаква натоварен трафик на ГКПП „Кулата и ГКПП „Маказа“ и се препоръчва използването и на ненатоварените ГКПП „Илинден“, ГКПП „Златоград“, ГКПП „Ивайловград“ и ГКПП „Капитан Петко Войвода“. \r\nНа българо-турската граница трафикът е интензивен на ГКПП „Капитан Андреево“ за товарни автомобили на изход. \r\nНа българо-румънската граница на ГКПП „Дунав мост-Видин“ трафикът е интензивен на изход за товарни автомобили. На ГКПП „Дунав мост-Русе“, трафикът е интензивен на вход за леки автомобили.", "date": "2019.06.30", "title": "ГД „Гранична полиция“: Интензивен е трафикът на границите с Румъния, Сърбия и Турция, очаква се натоварен трафик и на границата с Гърция"}
{"url": "http://www.focus-news.net/news/2019/06/30/2675396/predstoyashti-mezhdunarodni-sabitiya-za-30-yuni-agentsiya-fokus.html", "text": "***  Среща на върха на ЕС за избиране на кандидатите за ръководните постове на ЕС \r\n***  Местни избори в Албания, бойкотирани от опозицията \r\n***  Гей-парад \r\n***  Обръщение на генералния секретар на ООН пред конференция за климата \r\n***  Първични президентски избори", "date": "2019.06.30", "title": "Предстоящи международни събития за  30 юни (Агенция \"Фокус\")"}
{"url": "http://www.focus-news.net/news/2019/06/30/2675393/slav-slavov-obshtestvo-byalo-bratstvo-vsichki-dobri-hora-po-sveta-sa-chast-ot-byaloto-bratstvo.html", "text": "Всички добри хора по света са част от Бялото братство. Това каза за предаването „Легенди за България“ на  Радио „Фокус“  председателят на Общество Бяло братство Слав Славов. Той обясни, че учителят и създател на дъновизма Петър Дънов е желаел да се запомнят посланията му, които се изразяват в това хората да живеят в добри отношения на любов, разбирателство и мир. По думите му учението представлява чистота в мислите, чувствата и постъпките.  Славов обясни, че учителят Петър Дънов никога не е използвал сам името Беинса Дуно и че то се съдържа в три книги, които са излезли, докато Дънов е бил жив през 1938 г. Председателят обясни, че на 19-ти август последователите на учението се изкачват в Рила планина, за да посрещнат слънцето и да се пречистят. „Да се преобразиш означава да си кажеш: Трябва да бъда светъл като слънцето. Трябва да имам стремежи като планините и върховете, които ме обкръжават. Трябва да бъда щедър като изворите, които раздават“, каза той.  През 1939 г. Петър Дънов заедно с учениците си се изкачва до олтара на седемте рилски езера и там в продължение на около 10 г. е изнасял своите лекции, разказа той. Славов обясни, че паневритмията представлява съчетание между гимнастика, музика и текст, подплатен с идеи. Белият цвят, освен символ на чистотата, съдържа всички останали цветове в себе си, обясни той. По думите му и човек трябва да съдържа в себе си всички добродетели и когато успее да ги развие в себе си той става светъл и започва да дава. Белият цвят не е задължителен за паневритмията, важно е тя да е играна от сърце, каза още той. Славов каза още, че в Бялото братство се отделя изключително внимание на сънищата. По думите му те представляват наука, която трябва да бъде изучавана. Според него човек може да научи много от символиката в сънищата, когато се научи да я разчита. „В душата на човек има инструмент, с който той може да разпознава истината във всеки човек и ситуация. Това значи да си абсолютно свободен, да обичаш, да знаеш и да бъдеш отдаден в служба на хората“, каза той. \"В България са се разгръщали много учения, които са имали за основа слънчевата философия. Такива са учението на Орфей, богомилството и учението на Бялото братство\", разказа той.  \r\nБиляна БОЗИНАРЕВА", "date": "2019.06.30", "title": "Слав Славов, Общество Бяло братство: Всички добри хора по света са част от Бялото братство"}
{"url": "http://www.focus-news.net/news/2019/06/30/2675390/whitesnake-vzriviha-stsenata-na-hills-of-rock-v-plovdiv-20-000-dushi-pyaha-zaedno-s-rok-legendite.html", "text": "WHITESNAKE взривиха сцената на „Hills of Rock” във втората фестивална вечер в Пловдив, предаде репортер на  Радио „Фокус“ – Пловдив . 20 000 души пяха заедно с рок легендите и накараха съвсем сърдечно Дейвид Ковърдейл да възкликне: „Звучите божествено!“. И как няма, когато забиват най-големите си хитове, а именно “Is this love”, “Bad Boys”, “Slide it in”, “Slow an’ easy”, “Here I go again”, “Ain't No Love in the Heart of the City” и “Still of the night”. Като хедлайнер, английската група излезе на Главната сцена последна, в 21.30 часа, в състав Дейвид Ковърдейл (вокал), Реб Бийч (китара), Джоел Хоукстра (китара), Майкъл Девин (бас), Томи Олдридж (ударни) и Микеле Лупи (клавишни). Отличната форма на легендите не остана скрита за никого от присъстващите в рамките на близо 80 минути. Ковърдейл развя българския трибагреник и отдаде почит на феновете, пристигнали на рок шоуто от всички краища на страната, и от чужбина. Концертът в Пловдив е част от световното турне на групата, озаглавено „Flesh & blood ”, точно както 13-ият им поред студиен албум. Присъстващите имаха възможността да чуят от него „Shut up & kiss me” и “Trouble is your middle name”.  \r\nФитилът на еуфорията на рок феновете бе запален по-рано, а заслугата е изцяло на подгряващите групи. Какъв подбор само, особено точен при BONFIRE, а след тях и с RONNIE ROMERO & ERIDAN. Класика след класика разтърсиха сцената преди появата на хедлайнерите – BONFIRE със „Sweet obsession”, “You make me feel” и “Sword & stone”, а RONNIE ROMERO & ERIDAN накараха Рони Джеймс Дио да възкръсне с хитове като “Last in line”, “Holy diver”, “Don’t talk to strangers”, “Starstruck”, “Heaven & hell” и много други. Именно след тази зашеметяваща рок въртележка, сърцата на феновете се разтвориха широко, за да дадат всичката си любов на WHITESNAKE във втората фестивална нощ.  \r\nМузикалната програма на останалите две сцени също не бе за подценяване. На сцена „На тъмно“, която дава поле за изява на творци от България и Балканите, се изявиха IVORY TWILIGHT, A-MORAL, KREKHAUS, Обратен ефект и BRKOVI, На третата сцена – „Music Jam” пък пяха ZUUM, G POINT, Конкурент и DREAMSHADE.  \r\nРавносметката за втория фестивален ден на „Hills of Rock” звучи така – просто легендарен. Хиляди създадени спомени и вълнуващи моменти, които доказват защо този фестивал не трябва да съществува само като част от програмата на „Пловдив – Европейска столица на културата 2019“, а да продължи и да утвърди репутацията си на най-мащабното рок събитие в страната.  \r\nТретият фестивален ден е само след няколко часа и ще предложи не по-малко изненади. На Главната сцена ще се качат хедлайнерите GARBAGE, но преди тях ще пеят SINHERESY, ROYAL REPUBLIC, AMARANTHE и CHILDREN OF BODOM. Сцена „Music Jam” ще представи NEMESIS, DISHONORED, DECLINE THE FALL и VOICE OF RUIN. На сцена „На тъмно“ в последния трети фестивален ден ще се качат KOPRIVA, INNERGLOW, LES ANIMAUX SAUVAGES, Остава и THE TOASTERS. Обещаваща програма, като за финал.  \r\nЕто и пълен сетлист на WHITESNAKE днес:  \r\n1. Bad Boys \r\n2. Slide It In \r\n3. Love Ain't No Stranger \r\n4. Hey You (You Make Me Rock) \r\n5. Slow an' Easy \r\n6. Ain't No Love in the Heart of the City \r\n7. Trouble Is Your Middle Name \r\nGuitar Duel \r\n8. Shut Up & Kiss Me \r\nDrum Solo \r\n9. Is This Love \r\n10. Give Me All Your Love \r\n11. Here I Go Again \r\n12. Still of the Night \r\nТони МИХАЙЛОВ", "date": "2019.06.30", "title": "WHITESNAKE взривиха сцената на „Hills of Rock” в Пловдив, 20 000 души пяха заедно с рок легендите"}
{"url": "http://www.focus-news.net/news/2019/06/30/2675391/yambol-protest-zaradi-problemi-s-avtobusniya-transport-shte-se-provede-v-selo-hadzhidimitrovo.html", "text": "Жители от село Хаджидимитрово в община Тунджа ще излязат на протестно шествие по главния път Ямбол-Сливен, съобщиха  организаторите . Информацията за това е публикувана и се разпространява в социалните мрежи. Причината за протеста са транспортните проблеми в община Тунджа и по-конкретно драстичното вдигане на цената на билета до село Хаджидимитрово. „За нас разликата в цената се оказа наистина огромна. Цената за разстоянието от приблизително 11 км до нашето село от 1,20 лв. скочи на 2,00 лв. без да има ясна причина за това. Същият проблем има и в други населени места от общината, където поскъпването е с 20 и нагоре процента. Мълчанието и бездействието на община Тунджа и кмета по този въпрос не ни оставя друг избор освен да покажем неодобрението си с протест“, се казва в обръщението на организаторите.  \r\nСборният пункт ще бъде от 9.00 часа на кръстовището на пътя Ямбол-Сливен със село Хаджидимитрово. Шествието ще премине до кръстовището със село Дражево.", "date": "2019.06.30", "title": "Ямбол: Протест заради проблеми с автобусния транспорт ще се проведе в село Хаджидимитрово"}
{"url": "http://www.focus-news.net/news/2019/06/30/2675395/plovdiv-mitropolit-nikolay-shte-oglavi-arhiereyska-sveta-liturgiya-v-plovdivskata-duhovna-seminariya-sv-sv-kiril-i-metodiy.html", "text": "На 30 юни - 2 Неделя след Петдесетница, когато Православната църква чества Събор на светите славни и всехвални 12 апостоли, а Българската православна църква прославя Всичките български светии, Негово Високопреосвещенство Пловдивският митрополит Николай ще оглави Архиерейска света Литургия от 9.00 часа в Пловдивската духовна семинария „Св. св. Кирил и Методий”, предаде репортер на  Агенция „Фокус” .  \r\nНикола ПЕТКОВ", "date": "2019.06.30", "title": "Пловдив: Митрополит Николай ще оглави Архиерейска света Литургия в Пловдивската духовна семинария „Св. св. Кирил и Методий”"}
{"url": "http://www.focus-news.net/news/2019/06/30/2675394/denyat-30-yuni-v-svetovnata-istoriya.html", "text": "На 30 юни през 1908 г. силна експлозия разтърсва Източен Сибир. Експлозията е усетена и в Източна Европа. Счита се, че причината е т.н. Тунгуски метеорит, паднал на Земята. На същата дата през 1964 г. американският космически апарат „Рейнджър 7” достига Луната и предава първите снимки на нейната видима страна от близко разстояние. \r\n2017 г. \r\nБундестагът гласува за легализиране на еднополовите бракове в Германия. \r\n2016 г. \r\nАрменският парламент ратифицира договор за създаване на съвместна система за противоракетна отбрана с Русия. \r\n2015 г. \r\n141 човека загиват при падане на военно-транспортен самолет C-130 Херкулес върху хотел в индонезийския град Медан. \r\n2013 г. \r\nВ Сенегал е арестуван бившият президент на Чад Хисен Хабре. \r\n2013 г. \r\nВ Египет започват масови протести за сваляне от власт на президента Мохамад Морси. \r\n2012 г. \r\nНа президентските избори в Исландия побеждава Оулафюр Рагнар Кримсон с 53% от гласовете за пети пореден мандат. \r\n2012 г. \r\nПарагвай е изключен временно от Меркосур (южноамериканския общ пазар) и Унасур (Съюза на южноамериканските нации). \r\n2012 г. \r\nВ град Тимбукту, Мали ислямисти разрушават мавзолея на Сиди Махмуд построен през XIV век и влизащ в Списъка на световното културно и природно наследство на ЮНЕСКО. Разрушени са още два мавзолея. \r\n2005 г. \r\nИспания легализира еднополовите бракове. \r\n1990 г. \r\nИзточна и Западна Германия се сливат икономически, като западногерманската марка става обща валута. \r\n1971 г. \r\nТрима членове на космическия кораб „Союз-2” загиват при завръщането си на Земята поради спадане на въздушното налягане. \r\n1964 г. \r\nАмериканският космически апарат „Рейнджър 7” достига Луната и предава първите снимки на нейната видима страна от близко разстояние. \r\n1960 г. \r\nБелгия дава независимост на Република Конго. Започва гражданска война. \r\n1948 г. \r\nУчените Уилям Шокли, Уолтър Братейн и Джон Бардин от френската компания Бел обявяват изобретяването на полупроводниковия транзистор. В Париж, след повече от две години експерименти, учените Хърбърт Матар и Хайнрих Велкер успяват да синтезират германиеви кристали в достатъчно чисто състояние. \r\n1941 г. \r\nПронацистка групировка обявява независимостта на Украйна. До този момент страната е под съветска власт. Украински войници, участници в немски батальони, се обединяват с цел освобождаване на Украйна. Лидер на фракцията е Степан Бандера. След като нахлуват в Лвив, Ярослав Стетско, един от другарите на Бандера, обявява независимостта на Украйна. Нацистите му заповядват да оттегли прокламацията, но след неговия отказ те унищожават Украинското националистическо движение. \r\n1940 г. \r\nГьоринг издава заповед за започване на въздушна блокада на Англия. \r\nХерман Гьоринг е един от главните военни престъпници на фашистка Германия. Участва в Първата световна война като пилот-изтребител. Член е на Националсоциалистическата партия (от 1922 г.) и ръководител на щурмовите отряди (SA). Като политически пълномощник на Хитлер (от 1930 г.) и председател на Райхстага (от август 1932 г.) има заслуги за спечелване на изборите. В правителството на Хитлер (1933 г.) става имперски министър на авиацията и министър-председател на Прусия. Главнокомандващ е военновъздушните сили (1935 г.), ръководител е на един от най-големите германски промишлени концерни \"Гьоринг\" (от 1937 г.). Един от организаторите на нацисткия терор в Германия и окупираните европейски страни. Херман Гьоринг е райхсмаршал (1940 г.). Осъден на смърт от Международния военен трибунал в Нюрнберг (1946 г.). Няколко часа преди изпълнението на присъдата се отравя в затвора. \r\n1936 г. \r\nИзлиза от печат романът на Маргарит Мичел “Отнесени от вихъра”. \r\n1934 г. \r\nПо време на т. нар. „нощ на дългите ножове” по заповед на Адолф Хитлер частите на СС извършват чистка сред членовете на Националсоциалистическата партия. Сред жертвите е и един от главните съперници на Хитлер за ръководството в партията Ернст Рьом - водач на нацистките щурмови отряди, известни като СА. \r\n1930 г. \r\nОсъществено е първото околосветско радиопредаване в Скинектъди, Ню Йорк. Експериментите за предавания по телефонната мрежа започват още през 1922 г. в Ню Йорк, Бостън и Чикаго. През 1926 г. Националната радиопредавателна компания започва първите си излъчвания в мрежа от 24 станции, а през 1927 г. е създадена Колумбийската предавателна система. \r\n1914 г. \r\nВ Южна Африка за първи път е арестуван индийският лидер Махатма Ганди. \r\nМохандас Карамчанд е роден на 2 октомври, 1869 г. в Порбандар, в индийската държавата Gujarat. Махатма Ганди принадлежи към най-забележителните личности на XX век. Неговото ненасилствено противопоставяне срещу дискриминацията в Южна Африка и Индия, заедно с учението му, го превръщат в един от най-важните образци за човечеството. \r\n1910 г. \r\nЗавършено е прокарването по дъното на Атлантическия океан на първия телефонен кабел между Европа и Южна Америка. \r\n1908 г. \r\nСилна експлозия разтърсва Източен Сибир. Експлозията е усетена и в Източна Европа. Счита се, че причината е т.н. Тунгуски метеорит, паднал на Земята. Това, че не са открити никакви следи от космическа материя става причина за оспорване на факта и за възникване на много и различни теории. \r\n1894 г. \r\nПринцът на Уелс и бъдещ крал на Англия – Едуард Седми открива лондонския Тауър Бридж, подемен мост на река Темза. Той се намира близо до Лондонската кула, от където взима името си. Съоръжението е дълго 244 метра и има две кули високи 65 метра, като всяка от тях тежи 1000 тона. За металната конструкция са използвани 11 хиляди тона стомана. Вдигащият механизъм се задвижва от вода под налягане. Строежът започва през 1886 г. и продължава 8 години, ангажирайки 432 работници. Със готическо-викторианския си стил мостът се превръща в местна забележителност. \r\n1894 г.  \r\nКорея се отделя от Китай и обявява своята независимост. \r\n1893 г. \r\nВ Южна Африка е намерен най-големият до този момент елмаз - “Екселсиор”, 995 карата. \r\n1876 г. \r\nИзбухва война между Сърбия и Турция. Във войната срещу Високата порта се включва и Черна гора. Десетки български доброволци сформират чети, с които се присъединяват към сръбската армия.  \r\nВойната между Сърбия и Турция, избухва в резултат на желанието на сръбския народ да подпомогне въстанието в Босна и Херцеговина (1875-1878 г.) и да премахне своя васалитет по отношение на Османската империя. Обявена е на 18 юни и с известни прекъсвания продължава до 19 октомври 1876 г. Първоначално сръбските войски имат превес и освобождават редица градове и селища в Поморавието и Тимошко. Скоро обаче силите им се изчерпват и започват да търпят поражение след поражение. Особено критично става положението след поражението при Джунис (17 октомври), след което турските войски нямат препятствие по пътя към Белград. Само незабавната интервенция на Русия спасява Сърбия от пълен военен погром. На 19 октомври тя отправя ултиматум до Високата порта, в резултат на който на 20 октомври е сключено примирие между двете воюващи страни и военните действия между тях са преустановени. На 16 февруари 1877 г. последва и подписването на мирния договор между тях, който възстановява положението, съществувало между тях преди започването на войната. \r\nВ Сръбско-турската война вземат участие и голям брой български доброволци. Със свои чети се включват известните войводи П. Хитов, Филип Тотю, Илю Марков и др. През август 1876 г. от тяхната среда се формират 3 батальона, които се включват в състава на руско-българската бригада. През септември и октомври българските доброволци участват в редица сражения с турските войски при Алексинац, Джунис и пр. След приключване на войната българските доброволчески формирования са разпуснати. Част от тях по-късно се включват в състава на Българското опълчение и участват в Руско-турската освободителна война 1877-1878. \r\n1860 г. \r\nИзлиза първи брой на официалния вестник на Ватикана \"Осерваторе романо\". \r\n1859 г. \r\nШарл Блонден, наблюдаван от 25 хил. души, преминава по въже над Ниагарския водопад. \r\n1850 г. \r\nАли Риза паша изпраща във въстаническия лагер в района на Връшка чука и с. Раковец делегация с писмено възвание, в което се дава тридневен срок за разпускане на въстаническите отряди. На населението се предлага да излъчи свои представители, които да изложат пред властите своите искания. \r\n1792 г. \r\nВ Париж с бойната песен на Рейнската армия влиза марсилския доброволчески отряд. От този момент нататък песента получава името “Марсилеза”, която става химн на Франция. \r\n1648 г. \r\nКазакът Семьон Дежньов започва плаването си, с което доказва съществуването на проток между Азия и Северна Америка. На тази дата са родени: \r\n1966 г. \r\nРоден е американският боксьор Майк Тайсън - най-младият световен шампион в свръхтежка категория. \r\n1951 г. \r\nРоден е Стенли Кларк - американски джаз- и рок-музикант, един от водещите бас-китаристи и контрабасисти в областта на джаза. Свири с Арт Блейки, Гил Евънс, Стен Гец, “Тед Джонс - Мел Люис биг бенд”, “Ритърн ту форевър” (групата на Чик Кърия). Завършва Музикалната академия във Филаделфия. До края на 70-те години албумите му са в стил фюжън, а през 80-те години работи като студиен музикант и е по-близо до стила фънк. Участва в записите на известни музиканти и групи (Ч. Кан, “Сантана”, А. Франклин, К. Джоунс, П. Маккартни, Дж. Люк и др.). Албуми: “Children of Forewer” (1973 г.), “Stanley Clarke” (1974 г.), “Journey to Love” (1975 г.), “School Days” (1976 г.), “Modern Man” (1978 г.), “I Wanna Play for You” (1979 г.), “Rock, Rebbles and Sand” (1980 г.), “The Clarke/Duke Project” (1981 г.), “Let Me Know You” (1982 г.), “Project II” (1983 г.), “Time Exposure” (1984 г.), “Find Out” (1985 г.), “Hideway” (1987 г.), “Passenger 57” (музика към филм) (1992 г.), “East River Drive” (1992 г.), “Bolero” (1993 г.). \r\n1893 г. \r\nРоден е Валтер Улбрихт - деец на германското и международно работническо движение. Член е на Германската социалдемократическа партия от 1912 г. В периода 1915 г. – 1918 г. служи в армията. През 1918 г. влиза в съюза “Спартак”. Участва в създаването на Германска Комунистическа партия (1918) г., от 1923 г. е член на ЦК. Редактор е на вестник “Класенкампф” (“Der Klassenkampf”). От 1926 г. до 1928 г. е депутат в Саксонския ландтаг, а през 1928-1933 г. - депутат в Германския райхстаг. От 1928 г. е челн на ИККИ. През 1933 г. емигрира. По време на Втората световна война живее в СССР; участва в създаването на комитета “Свободна Германия”. Завръща се в Германия през 1945 г. Улбрихт е един от основателите на Германска единна социалистическа партия (ГЕСП, 1946 г.); генерален секретар в периода 1950 г. 1953 г.; през 1953 г. - 1971 г. - първи секретар на ЦК на ГЕСП, а от 1971 г. председател на ГЕСП. От 1955 г. до 1960 г. е първи заместник председател на Министерски съвет, а от 1960 г. председател на Държавен съвет на ГДР. Умира на 1 август 1973 г. в Берлин. На тази дата умират: \r\n1971 г. \r\nУмира Владислав Николаевич Волков - руски летец космонавт, два пъти герой на СССР (1969 г. и 1971 г.). Завършва Московския авиационен институт през 1959 г. и работи в конструкторско бюро. Присъединява се към отряда на космонавтите през 1966 г. От 12 до 17 октомври 1969 г. лети в Космоса на борда на кораба спътник \"Союз-7\" като бординженер (заедно с А. В. Филипченко и В. В. Горбатко). Като бординженер е включен в състава на екипажа на космическия кораб \"Союз-11\", изведен в орбита на 6 юни 1971 г. На 7 юни 1971 г. \"Союз-11\" се скачва с научната станция \"Салют\". След завършване на програмата на полета на 30 юни 1971 г. при завръщането на Земята членовете на екипажа на космическия кораб \"Союз-11\" загиват. Волков  \r\n1961 г. \r\nУмира Ли де Форест - американски радиоинженер. Завършва Йейлския университет (1896 г.), ръководи редица радиотехнически предприятия в САЩ. Изобретява триелектродната лампа (триод) (1906 г., патент от 1907 г.) и създава лампов детектор и усилвател. Разработва система за радиотелеграфни съобщения, приета в армията и флота на САЩ. Работи в областта на радиотелефонията; осъществява първите музикални предавания по проводници (1910 г.). Създава система за звукозапис, наречена “фонофилм” (1916 г.). Автор е на много изобретения в областта на радиотехниката и звуковото кино. \r\n1953 г. \r\nУмира Всеволод Иларионович Пудовкин - руски кинорежисьор, артист на СССР (1948 г.). Филмография: \"Майка\" (по романа на М. Горки, 1926 г.); \"Краят на Санкт Петербург\" (1927 г.); \"Потомъкът на Чингис хан\" (1929 г.); \"Суворов\" (1941 г.); \"Адмирал Нахимов\" (1947 г.); \"Жуковски\" (1950 г.) и др. Написва книгите \"Кинорежисьор и киноматериал\" (1926 г.) и \"Актьорът във филма\" (1934 г.). \r\n1934 г. \r\nУмира Курт Фон Шлайхер - германски генерал, политик. Роден е на 7 април 1882 г. в семейство на пруски юнкери. Започва офицерската си кариера през 1903 г. в 3ападно гвардейски пехотен полк, командван от ген. Хинденбург. По време на Първата световна война служи в Генщаба, а след това е адютант на главния интендант Вилхелм Грьонер. Активно участва в сформирането на военизираните доброволчески отряди (фрайкорпс). През 1926 г. е назначен за началник на отдел “Сухопътни сили” към военното министерство и за няколко години се издига до военен министър (1932 г.). От края на 20-те год. на ХХ в. е една от най-влиятелните, но малко популярни политически фигури в Германия. Поддържа президентското управление и идеята за елитарна “нова държава”. През пролетта на 1932 г. преговаря с Хитлер за подкрепа на канцлера Фон Папен. Лятото на същата година режисира оставката му и сам заема канцлерския пост (4 декември 1932 г. – 30 януари 1933 г.). В управлението си стъпва върху широк фронт, интегрирал профсъюзите, паравоенните организации, армията и част от ГНСРП. Опитът на Курт Шлайхер да разцепи националсоциалистическото движение и да пречи на Хитлер по пътя към властта струват на генералът живота му. В “Нощта на дългите ножове” по заповед на фюрера Курт Шлайхер и съпругата му са убити от член на Гестапо. \r\n1911 г. \r\nРоден е Чеслав Милош - поет, белетрист, преводач. Като поет дебютира през 1930 г. Чеслав Милош е един от основателите на поетическата група “Жигари” (1931 г.) и редактор на едноименното списание. По време на германската окупация участва в нелегалния литературен живот. От 1945 г. е на дипломатическа служба в САЩ, а от 1949 г. – във Франция. От 1951 г. скъсва с комунистическия режим и остава във Франция. С първата си стихосбирка “Поема за застиналото време” (1933 г.) Милош поставя началото на обемно и многопластово творчество. Световна слава му донася есеистичната книга “Поробеният разум” (1953 г.). Негови книги са и: “Долината на Иса” (автобиографичен роман), “Морален трактат” (1948 г.), “Поетически трактат” (1957 г.), “История на полската литература” (1969 г.), “Кученце крайпътно” (1977 г.), “То” (2000 г., поетически сборник), “Теологически трактат” (2001 г.) и др. Преводач е на отделни книги от Библията, на творби от Шекспир, Милтън, Блейк, Йейтс, Елиът. Носител е на Нобелова награда за литература (1980 г.). За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.06.30", "title": "Денят 30 юни в световната история"}
{"url": "http://www.focus-news.net/news/2019/06/30/2675392/dobrich-kavarna-shte-posreshtne-parviya-yulski-izgrev-s-kontsert-na-kamen-bryag.html", "text": "Община Каварна организира концерт на Камен бряг за посрещане на първия юлски изгрев. Това съобщиха от пресцентъра на  Общината . Легендарният вокал на Rainbow и на Deep Purple JoeLynnTurner ще се качи на сцената край морето при Камен бряг заедно със Звезди Керемидчиев и група „Ахат“. Ще подгряват млади български рок групи. Концертът ще започне на 1 юли от 1.00 часа.", "date": "2019.06.30", "title": "Добрич: Каварна ще посрещне първия юлски изгрев с концерт на Камен бряг"}
{"url": "http://www.focus-news.net/news/2019/06/30/2675389/zhitelite-na-pet-naseleni-mesta-izlizat-na-protest-koyto-shte-blokira-glaven-pat-e-79-pri-gara-vladaya.html", "text": "Жителите на пет населени места излизат на протест, който ще блокира главен път Е-79 при гара Владая. Протестът ще започне в 17.00 часа и в него ще се включат жителите на с. Владая, с. Драгичево, с. Мърчаево, с. Рударци, с. Кладница,  съобщават организаторите . Отпада организираният транспорт от Благоевград, който бе и за протестиращите от Дупница, както и този за Кюстендил и Радомир, a блокадата на пътя няма да е постоянна както бе заявено предварително, а ще се проведе символична такава на няколко пъти за по 3-4 минути, за да могат да бъдат пропускани автомобилите. \r\nПричината протестът да се проведе в „по-мек“ вариант, е постигнатата договорка между протестиращите и АПИ относно реверсивното движение. Поетите ангажименти от пътната агенция са следните – реверсивното движение остава само в най-натоварените дни – понеделник, вторник, петък и неделя. Но най-важният ангажимент, който се очаква да бъде изпълнен от АПИ е изграждане на автоматизирана електронна система за реверсивна организация на движението чрез светофари да края на октомври 2019 г., както и решаването на проблемите по некачественото изпълнение на ремонта на пътя край Владая  и довършване на отводителните системи на трасето. \r\n„Причината въпреки договорките с АПИ все пак да се състои, е че досега много пъти сме били лъгани и са ни давани крайни дати и срокове, които не са били спазени. С тази протестна демонстрация искаме да препотвърдим решимостта си, че ако и този път бъдем излъгани ще преминем към по-мащабни протестни действия, а също така и другият проблем, който е с изхода на жителите на с. Драгичево посока София също не беше решен“, заявяват организаторите.  \r\nПротестът е с две категорични искания: \r\n1. Изграждане на постоянна система за реверсивна организация на движението, което вече е обещано от страна на АПИ и изпълняването на ангажимента в срок. \r\n2. Намиране на вариант за решаване на проблемът с изходът на жителите на с. Драгичево в посока гр. София.", "date": "2019.06.30", "title": "Жителите на пет населени места излизат на протест, който ще блокира главен път Е-79 при гара Владая"}
{"url": "http://www.focus-news.net/news/2019/06/30/2675399/silistra-praznik-na-kaysiyata-organizirat-v-tutrakan.html", "text": "Празник на кайсията организират в Тутракан, съобщиха от  Община Тутракан . Събитието ще се проведе от 18.00 часа в крайдунавския парк. Ще се проведе традиционното изложение конкурс на сортове кайсии, както и конкурси за най-добър кайсиев плод, най- вкусен кайсиев сладкиш, най- добра кайсиева ракия, най- вкусно сладко от кайсии. Ще бъдат организирани атрактивни игри и много забавления за малки и големи. В концертната програма са включени изпълнения на самодейни състави.", "date": "2019.06.30", "title": "Силистра: Празник на кайсията организират в Тутракан"}
{"url": "http://www.focus-news.net/news/2019/06/30/2675400/sport-peru-e-na-polufinal-na-kopa-amerika-sled-duzpi-sreshtu-urugvay.html", "text": "Отборът на Перу поднесе най-голямата изненада на Копа Америка, след като отстрани един от фаворитите за спечелване на трофея Уругвай в 1/4-финалите. Двубоят на \"Арена Фонте Нова\" завърши 0:0 в редовното време, а при изпълненията на дузпи Луис Суарес сбърка за Уругвай още в началото. До края никой от изпълнителите не сгреши и така с 5:4 напред продължава Перу и ще играе срещу шампиона Чили в спора за място на финала,  а в другия полуфинал се срещат Бразилия и Аржентина.", "date": "2019.06.30", "title": "Спорт: Перу е на полуфинал на Копа Америка след дузпи срещу Уругвай"}
{"url": "http://www.focus-news.net/news/2019/06/30/2675398/tass-tramp-potvardi-che-shte-se-sreshtne-s-kim-chen-un-na-granitsata-mezhdu-dvete-korei.html", "text": "Президентът на САЩ Доналд Тръмп в неделя потвърди, че ще се срещне с лидера на Северна Корея Ким Чен-ун по време на посещението си на демилитаризираната зона (ДМЗ), разделяща Южна Корея и Корейската народно-демократична република (КНДР), предава  ТАСС . \r\n„Ще направя много кратко заявление, тъй като ще се съберем в ДМЗ. Ще се срещна Ким Чен-ун, очаквам го с нетърпение“, заяви американският лидер по време на пресконференцията след края на преговорите в Сеул с президента на Южна Корея Мун Дже-ин. \r\nСпоред Тръмп предстоящата среща с Ким Чен-ун ще покаже перспективите за третата среща на върха на САЩ и КНДР. \"Това е само една стъпка, може би важна стъпка, но може би не. Вероятно това е стъпка в правилната посока. Що се отнася до новата среща, мисля, че трябва да видим какво се случва днес, преди да започнем да мислим за това\", каза той. \r\nПревод и редакция:", "date": "2019.06.30", "title": "ТАСС: Тръмп потвърди, че ще се срещне с Ким Чен-ун на границата между двете Кореи"}
{"url": "http://www.focus-news.net/news/2019/06/30/2675402/lovech-mitropolit-gavril-shte-oglavi-arhiereyska-sveta-liturgiya-v-hram-sv-troitsa.html", "text": "Негово високопреосвещенство Ловчанският митрополит Гаврил ще оглави Архиерейска света Литургия в храм „Св. Троица“, град Ловеч, тази неделя, предаде репортер на  Агенция „Фокус“ . В деня, когато Православната църква чества Събор на 12-те славни и всехвални апостоли, а Българската православна църква прославя Всички родни светии, Негово високопреосвещенство Ловчанският митрополит Гавриил ще оглави Архиерейска света Литургия  в храм „Св. Троица“ в Ловеч. Началото е в 09.00 часа.  \r\nНикола ПЕТКОВ", "date": "2019.06.30", "title": "Ловеч: Mитрополит Гаврил ще оглави Архиерейска света Литургия в храм „Св. Троица“"}
{"url": "http://www.focus-news.net/news/2019/06/30/2675397/burgas-deset-rok-grupi-ochakvat-svoyata-publika-na-dzhulay-morning.html", "text": "Десет рок групи очакват своята публика от 18.00 часа на сцената до Моста в Бургас. Купонът на плажа е гарантиран с присъствието на невероятните музиканти от групата \"Jeremy?\". Освен техните хитови парчета, за веселото и хипарско настроение ще се погрижат актьорът Филип Аврамов и блусарската му група \"Джинджифил\", като тази година към тях ще се присъедини и небезивестният Калин Вельов. Това съобщиха от пресцентъра на  Община Бургас . \r\nКупонджиите на Джулая ще бъдат първите, които ще чуят на живо премиера на част от парчетата в предстоящия трети албум на обичаната бургаска група \"Силует\". Още една банда със силно женско присъствие ще излезе на бургаската сцена на плажа за първи път - това е група \"Sewi\", които противно на очакванията ще потопят присъстващите в света на хеви-рока с оригиналната си музика. \r\nИ това не е всичко - момчетата, които напоследък впечатляват бг меломаните - \"Saint elecrics\" - ще ни представят музиката си в малките часове на 1-ви юли. \"Свежарите\" от група \"Rewind\", освен весело настроение, ще представят на бургаския плаж най-новите си авторски песни. За неповторимото посрещане в сутрешните часове на първото за годината юлско утро ще допринесат и местните групи \"Red light destrict project\" и \"Феникс\". \r\nИ този път Община Бургас се е погрижила да достави на място дърва за огрев за всеки меломан, който желае да направи престоя си на плажа максимално приятен. \r\nЗа безопасността на всички присъстващи на плажа ще има спасители, охрана, медицинско лице и полицейско наблюдение, но въпреки това организаторите апелират да бъдете внимателни както към себе си, така и към околните. \r\nЛетният рок фестивал \"Джулай морнинг\" в морския град се организира за осма поредна година от Община Бургас и фронтмена на рок група \"Силует\" - Марияна Добрева. \r\nПрограмата е публикувана Програмата е публикувана  .", "date": "2019.06.30", "title": "Бургас: Десет рок групи очакват своята публика на Джулай морнинг"}
{"url": "http://www.focus-news.net/news/2019/06/30/2675401/istorikat-borislav-dichev-14-i-pehoten-makedonski-polk-e-sazdaden-za-da-zasili-voennoto-prisastvie-v-yugozapadna-balgariya-i-po-spetsialno-v-rayona-na-dupnishko.html", "text": "14-и пехотен Македонски полк е създаден, за да засили военното присъствие в Югозападна България и по-специално в района на Дупнишко. Това каза в интервю за  Радио „Фокус“ – Пирин  историкът Борислав Дичев по повод бойния празник на полка. Дичев припомни, че за съставянето на полка се взимат две дружи от 13-и пехотен Рилски полк. Борислав Дичев отбеляза, че това всъщност е бившият Струмски полк, който е взел участие в детронацията на княз Александър I Батенберг. „След това полкът е разформирован, бойното му знаме е изгорено. Случват се и други репресии в тези бурни времена. По-късно той е възстановен като 13-и пехотен Рилски полк. Тези две дружини слагат началото на 14-и пехотен Македонски полк с гарнизон в Радомир и щаб в София. Нека да спомена, че основаването на този полк, както и неговото изграждане се дължат на майор, по-късно генерал-лейтенант, Абаджиев, който е известен военен деец. В Радомир той престоява до 1904 година. В края на 1903 година се стига до нов по-висок етап в организацията на военното дело в Югозападна България със създаването на Седма пехотна рилска дивизия. Тогава тя включва в състава си 22-ри Тракийски полк с гарнизон в Самоков, 26-и пехотен Пернишки полк с гарнизон в Радомир, 13-и пехотен Рилски полк с гарнизон в Кюстендил и 14-и пехотен Македонски полк, който от 1904 година е на гарнизон в Дупница“, каза още Дичев. Той допълни, че полкът, при влизането и настаняването си в град Дупница, е посрещнат на същия мост в северозападния край на града, където през 1878 година са посрещнати руските войски от отряда на майор Орлински“, разказа истрикът. „Там, на същото място става тържественото посрещане на воините от 14-и пехотен Македонски полк. Във връзка с историята на полка ми се иска да спомена имената на няколко изследователи, които оставиха за поколенията, за науката много ценни изследвания. На първо място ще спомена видния краевед, изследовател и историк от бившия педагогически институт в Дупница Иван Хаджийски“, коментира Дичев. Историкът отбеляза, че в монографията на Хаджийски – „Здравеопазването в Дупница през XX век“ той е посветил специално място на военната болница, която е създадена по същото време при влизането на полка в Дупница. „Виждате, че всъщност няколко са събитията, които са свързани с това разгръщане на военното строителство и военните сили в Югозападна България. Нека тук спомена още една книга на Боян Ненов, който написа своята кратка история за 14-и пехотен Македонски полк, но тя е огромна по съдържание. Искам също да спомена името на изследователя от Дупница – бившия запасни офицер Тихомир Меджидиев. Има и други изследователи, които „хвърлиха светлина“ върху славната история на този полк, част от славната Седма рилска дивизия“, заяви Дичев. \r\nЛивия НИНОВА", "date": "2019.06.30", "title": "Историкът Борислав Дичев: 14-и пехотен Македонски полк е създаден, за да засили военното присъствие в Югозападна България и по-специално в района на Дупнишко"}
{"url": "http://www.focus-news.net/news/2019/06/30/2675403/stara-zagora-mezhdunarodniyat-festival-na-animatsionnoto-kino-zlaten-kuker-gostuva-v-grada.html", "text": "Международният фестивал на анимационното кино „Златен Кукер“ гостува в Стара Загора. Това съобщиха от пресцентъра на  Общината .   \r\nВ Международния младежки център ще бъдат организирани прожекции на анимационни филми за деца от 5 до 9 години. В анимационна работилница деца и ученици ще се запознаят с основните принципи на анимацията, чрез специална презентация. \r\nЩе има прожекция на избрана селекция от филми за всички възрасти, участвали във фестивала. \r\nМеждународният фестивал „Златен кукер“ започва дейността си през октомври 2010 г. в София. Провежда се всяка пролет през май и е едно от най-атрактивните културни събития у нас. Фестивалът е мост между професионалисти от цял свят и успява да покаже най-доброто от българската и световната анимация, като се стреми и да стимулира творческите изяви на аниматорите от цял свят. \r\nПо време на фестивала и през цялата година, аниматорите и публиката имат възможността да присъстват на професионални майсторски класове водени от световно известни режисьори и аниматори, на изложби, семинари, кръгли маси, презентации и впечатляващи събития, свързани с анимационното изкуство. Всяка година фестивалът се фокусира и върху опазването на околната среда, провежда се и пътуващ фестивал в страната.", "date": "2019.06.30", "title": "Стара Загора: Международният фестивал на анимационното кино „Златен Кукер“ гостува в града"}
{"url": "http://www.focus-news.net/news/2019/06/30/2675404/lokalno-makedoniya-v-albaniya-se-provezhdat-mestni-izbori.html", "text": "В 7:00 часа местно време (8:00 часа българско време) започнаха местните избори в Албания, предава скопското електронно издание  \"Локално\" . Нови кметове ще бъдат избрани в 61 общини. По данни на Организацията за сигурност и сътрудничество в Европа (ОССЕ) в 31 общини кандидатите от управляващата Социалистическа партия нямат опоненти. \r\nОпозицията, водена от Демократическата партия, бойкотира изборите. \r\nПрезидентът на Албания Илир Мета призова гражданите да вземат решенията си по граждански и демократичен начин, да действат спокойно и разумно. Мета счита, че е от съществено значение днес за страната да запази социалния мир и да избегне провокациите и насилието. \r\nДепутатите от опозицията подадоха оставка през февруари и излязоха по улиците за протести. Те обвиняват правителството в корупция и изборни измами в парламентарните избори през 2017 г., свързани с купуването на гласове. Те изискват оставката на премиера Еди Рама и предсрочните избори. Албанският министър-председател не приема исканията им и отхвърля обвиненията. \r\nЗа реда на местните избори в Албания ще бъдат задействани военни командоси. Тереза Герова", "date": "2019.06.30", "title": "\"Локално\" (Македония): В Албания се провеждат местни избори"}
{"url": "http://www.focus-news.net/news/2019/06/30/2675411/sport-balgarskite-voleybolisti-dopusnaha-zaguba-s-03-ot-iran.html", "text": "Националният отбор на България за мъже допусна девета загуба в Лигата на нациите. Възпитаниците на Силвано Пранди паднаха от Иран с 0:3 гейма в двубоя в зала “Колодрума” в Пловдив. \r\nВолейболистите на Иран постигнаха 12-и успех от 14 мача и оглавиха класирането в Лигата на нациите с 36 точки.България е на 12-а позиция с 13 точки от 5 победи и 9 поражения. \r\nДнес България приключва участието си в турнира с мач срещу Сърбия, докато по-рано през деня Иран играе със САЩ", "date": "2019.06.30", "title": "Спорт: Българските волейболисти допуснаха загуба с 0:3 от Иран"}
{"url": "http://www.focus-news.net/news/2019/06/30/2675406/kardzhaliytsi-shte-posreshtnat-dzhulay-morning-v-zaliva-enchets-pod-zvutsite-na-kultovata-pesen-na-yuraya-hiyp-izpalnena-ot-pet-rok-grupi.html", "text": "Кърджалийци ще посрещнат Джулай Морнинг в залива Енчец под звуците на култовата песен на „Юрая Хийп“, изпълнена от пет рок групи. Това съобщи за   Радио „Фокус“  Георги Стоилов, организатор на проявата и китарист в група „Кеф Бенд“ от Кърджали. Вече четвърта година феновете на рока от района и гости от околните хотели ще си дадат среща при водите на река Арда, за да посрещнат заедно 1 юли, началото на лятото. Рок шоуто се провежда пред кораба-ресторант „Емона“, собственост на другия организатор на проявата - Мирослав Шопов. Групите, които ще участват в рок-маратона до сутринта, са кърджалийската Olden Beat, пловдивските The Fourtones, Rock’N’Roll Train, The Doctors и гостите от рок група IМЕX от Измир. Стартът на „Джулай Морнинг-2019“ е в 22.00 часа до кораб „Емона“. \r\nДарина ДЕЕНИЧИНА", "date": "2019.06.30", "title": "Кърджалийци ще посрещнат Джулай Морнинг в залива Енчец под звуците на култовата песен на „Юрая Хийп“, изпълнена от пет рок групи"}
{"url": "http://www.focus-news.net/news/2019/06/30/2675409/burgas-ekspozitsiyata-ribi-i-ribarstvo-po-yuzhnoto-chernomorie-shte-bade-predstavena-v-kulturen-tsentar-morsko-kazino.html", "text": "Експозицията „Риби и рибарство по Южното Черноморие“ ще бъде подредена в Културен център „Морско казино“. Това съобщиха от пресцентъра на  Община Бургас . Непоказвани артефакти от морската история на южното крайбрежие – рибни блюда, скари за печене на риба от 4 в. пр. Хр., сребърни монети, модели на риби от 3 в. пр. Хр., риболовни съоръжения - мрежи, куки, лотове, гребла и др., оловни щокове, компас, морска камбана и модели на кораби, плавали в Черно море ще разказват по интересен начин за рибарството по нашите земи. Вълнуващата изложба ще зарадва бургазлии и гости още през втората половина на юни. \r\nАкцентите в експозицията са реконструирана оловно-дървена двурога котва от 5 - 6 век пр. Хр., единствената позната каменна корабна печка и златни изображения на риби. Включен е и макет на автентична рибарска лодка, както и реалност с VR очила. Информационни табла ще разказват за всички видове риби в нашето море от 10 000 години назад. Тук  ще се запознаете с най-интересните моменти от развитието на риболова  – „Бургаският залив на пътя на рибните пасажи“, „Риболовът в залива през вековете“, „Рибарството от Несебър до Созопол през Възраждането“, „От поминък към промишлен риболов“, „Рибната борса в Бургас“. Посетителите ще имат възможност да се запознаят още с периода „Държавен риболов – началото“,  както и с историята на Черноморския и Океанския риболов.  Всичко това заедно с любопитни документи, морски легенди и снимки ще визуализира цялата история на риболова по всички брегове на Южното Черноморие. \r\nИзложбата „Риби и рибарство по Южното Черноморие“ се организира от Община Бургас, РИМ – Бургас, Исторически музей – гр. Созопол и Музей на котвата – гр. Ахтопол.", "date": "2019.06.30", "title": "Бургас: Експозицията „Риби и рибарство по Южното Черноморие“ ще бъде представена в Културен център „Морско казино“"}
{"url": "http://www.focus-news.net/news/2019/06/30/2675405/v-kyustendil-shte-pochetat-pametta-na-gundi-i-kotkov.html", "text": "В Кюстендил ще почетат паметта на Гизвестните футболисти Георги Аспарухов-Гунди и Никола Котков. Това съобщи за  Радио „Фокус” – Кюстендил  Елка Бързакова, председател на фен-клуб „Гунди” – Кюстендил. На 30 юни 1971 г. двамата играчи на ПФК „Левски” катастрофират в прохода Витиня и умират на място.  \r\nПоклонението ще се състои от 11.00 часа в параклиса „Свети Георги” пред стадион „Осогово”, където ще бъде извършена панихида. Самият параклис е изграден в памет на Гунди и видни треньори, спортисти и спортни деятели от града. \r\nВенцеслав ИЛЧЕВ", "date": "2019.06.30", "title": "В Кюстендил ще почетат паметта на Гунди и Котков"}
{"url": "http://www.focus-news.net/news/2019/06/30/2675407/api-ot-1-do-5-yuli-dvizhenieto-po-patya-asenovgrad-chepelare-shte-se-ogranichava-poetapno-za-otstranyavane-na-kamani-ot-skatovete.html", "text": "От утре – 1 юли, до 5 юли, от 08.00 до 17.00 часа, поетапно ще се ограничава движението на моторните превозни средства по път II-86 Асеновград – Чепеларе поради почистване на паднали камъни зад предпазната мрежа на крайпътните скатове. Това съобщиха от  Агенция „Пътна инфраструктура“ . Автомобилите ще се пропускат в интервали от 30-40 минути, веднага след отстраняване на скалната маса. Необходимо е шофьорите да се движат с повишено внимание и съобразена скорост, като спазват стриктно поставената сигнализация.", "date": "2019.06.30", "title": "АПИ: От 1 до 5 юли движението по пътя Асеновград - Чепеларе ще се ограничава поетапно за отстраняване на камъни от скатовете"}
{"url": "http://www.focus-news.net/news/2019/06/30/2675408/donald-tramp-ochakvam-s-netarpenie-sreshtata-s-kim-chen-un.html", "text": "Държавният глава на САЩ Доналд Тръмп заяви, че очаква с нетърпение срещата си с лидера на Северна Корея Ким Чен-Ун в Демилитаризираната зона, която разделя Корейския полуостров, предава  AFP . \r\n\"Отиваме на границата с ДМЗ и ще се срещна с председателя Ким. С нетърпение очаквам срешата\", каза Тръмп пред репортери в Сеул, като допълни: \"Развихме много добри отношения\". Тереза Герова", "date": "2019.06.30", "title": "Доналд Тръмп: Очаквам с нетърпение срещата с Ким Чен-ун"}
{"url": "http://www.focus-news.net/news/2019/06/30/2675412/pazardzhik-spokoen-e-trafikat-po-glavnite-patishta-v-oblastta.html", "text": "Спокоен е трафикът по главните пътища в област Пазарджик. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя Панагюрски колонии – Златица от 59 до 67 км се извършва в една лента. Поради частично полагане на асфалт, ще бъдат ограничавани за движение поетапно лява или дясна лента. Движението се регулира с пътни знаци. Движението по пътя Панагюрски колонии – Панагюрище в района на 75 км се осъществява с повишено внимание пропадане на част от банкета. Движението в участъка е регулирано с пътни знаци. Движението по пътя Оборище – Панагюрище от 43 до 84 км се извършва в една лента чрез поетапно затваряне на лява и дясна ленти за движение поради частични ремонтни дейности на асфалтовата настилка. Движението по пътя с. Каратепе –  Сърница от 26 до 45 км се осъществява с повишено внимание поради профилиране на банкети и вадене на ивици. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.06.30", "title": "Пазарджик:  Спокоен е трафикът по главните пътища в областта"}
{"url": "http://www.focus-news.net/news/2019/06/30/2675410/atanas-zafirov-bsp-vmesto-da-podade-ostavka-zaradi-skandala-sas-samoletite-karakachanov-vliza-v-obyasneniya.html", "text": "За моя изненада, вместо да подаде оставка след изнесените данни от президента Румен Радев за бойните самолети, които ще закупуваме, военният министър влезе в обяснителен режим и за пореден път не доизказа истината. Фактите са, че за парите, които ще дадем, ще получим самолети, които няма да изпълнят целите, заложени с решението на Народното събрание. Това каза Атанас Зафиров, член на ИБ на БСП, пред БСТВ, съобщиха от пресцентъра на  БСП . По думите му, от изнесените данни от държавния глава, самолетите няма да могат да изпълняват функциите „въздух-земя” заради отсъстващото въоръжение.   \r\nАтанас Зафиров наблегна на реплики от интервю на Красимир Каракачанов, които са убегнали на анализаторите, а именно, че сега даваме 2,2 млрд. за изтребители, но са нужни още толкова за бомбардировачи. „Той потвърди казаното от президента, че с пакета, който получаваме за самолетите F-16, няма да позволим те да са многофункционални с една от най-важните си функции – наземна поддръжка”,  каза Зафиров. Той заяви, че очаква задълбочен дебат по въпроса в Народното събрание и да се даде отговор защо за толкова много пари ще получим продукт за авиошоу. „Този допълнителен един милиард, за който говори президентът, а Каракачанов определи като хипотетичен, е напълно реален и трябва да се даде, за да придобият самолетите своите пълни бойни готовности. Каракачанов и укрива информация, и лъже”, потвърди Зафиров въпрос на водещия. Експертът от БСП обясни още, че със закупуването на многофункционалните бойни самолети е трябвало да отпадне поддръжката във времето на старата ни летателна техника. В този случай, с орязаните функции на бъдещите ни изтребители, страната ни ще трябва да дава милиони за ремонт и поддръжка на наличната авиационна техника, обясни още Атанас Зафиров.", "date": "2019.06.30", "title": "Атанас Зафиров, БСП: Вместо да подаде оставка заради скандала със самолетите, Каракачанов влиза в обяснения"}
{"url": "http://www.focus-news.net/news/2019/06/30/2675413/pss-loshi-sa-usloviyata-za-turizam-vav-visokite-chasti-na-planinite.html", "text": "Лоши са условията за туризъм във високите части на планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Температурите варират от 4 градуса до 14. В голяма част от планините е облачно и има силен вятър. Лифтовите съоръжения работят на Боровец, Пампорово, Банско, Студенец и Витоша.  \r\nНяма регистрирани инциденти с туристи за последното денонощие.   \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.06.30", "title": "ПСС: Лоши са условията за туризъм във високите части на планините"}
{"url": "http://www.focus-news.net/news/2019/06/30/2675418/kyustendil-gimnazisti-uchiha-kak-da-razpoznavat-falshivite-novini.html", "text": "Гимназисти от Кюстендил учиха по какъв начин да разпознават фалшивите новини. Това съобщиха за  Радио „Фокус” – Кюстендил  от ПМГ – Кюстендил. Как да разпознаваме фалшивите новини? Как журналистите избират темите, по които работят? Как се прави репортаж? Какво е да си журналист в България? Тези и още много други въпроси са коментирани от възпитаниците на ПМГ „Проф. Емануил Иванов“ с журналистите Мария Савкова и Мария Чернева. Срещата им е част от инициативата „Журналисти в училище“, която цели да повиши медийната грамотност сред подрастващите. Тема на разговора са бири фалшивите новини, вредата от тях и ненужната наивност на потребителите. Учениците са се запознали с конкретни примери и са получили съвети как да се предпазват от подвеждащите вести.  \r\nВенцеслав ИЛЧЕВ", "date": "2019.06.30", "title": "Кюстендил: Гимназисти учиха как да разпознават фалшивите новини"}
{"url": "http://www.focus-news.net/news/2019/06/30/2675416/plovdivskiyat-mitropolit-nikolay-shte-oglavi-arhiereyskite-bogosluzheniya-za-praznika-na-svetite-bezsrebrenitsi-i-chudotvortsi-kozma-i-damyan-v-kuklenski-manastir-na-1-yuli.html", "text": "На 1 юли Православната църква прославя светите безсребреници и чудотворци Козма и Дамян. По този повод от 18.00 часа Негово Високопреосвещенство Пловдивският митрополит Николай ще оглави Празнична вечерня с петохлебие в манастира „Св. безсребреници и чудотворци Козма и Дамян“ край град Куклен. предаде репортер на  Агенция „Фокус“ . На 1 юли, понеделник, от 09.00 часа, митрополит Николай ще оглави в манастира Архиерейска света Литургия.  \r\nНикола ПЕТКОВ", "date": "2019.06.30", "title": "Пловдивският митрополит Николай ще оглави архиерейските богослужения за празника на светите безсребреници и чудотворци Козма и Дамян в Кукленски манастир на 1 юли"}
{"url": "http://www.focus-news.net/news/2019/06/30/2675419/ria-novosti-amerikanski-razrushitel-vleze-v-cherno-more.html", "text": "Разрушителят на американския флот USS Carney навлезе в акваторията на Черно море. Това се доказва от данните от службата за проследяване на движението на корабите MarineTraffic, предва  РИА Новости . \r\nКорабът ще участва в морските учения Sea Breeze 2019, според уебсайта на Шести флот на САЩ. Те ще започнат юли. В тях ще участват 19 държави, 32 кораба и 24 самолета. \r\nОт началото на годината това е петото \"посещение\" на американския военен кораб в региона. Последното се случи през април, когато разрушителят USS Ross влезе в Черно море, за да участва в маневри с военноморските сили на България и Грузия. Тереза Герова", "date": "2019.06.30", "title": "РИА Новости: Американски разрушител влезе в Черно море"}
{"url": "http://www.focus-news.net/news/2019/06/30/2675415/varna-zhiteli-na-grada-izlizat-na-protest-sled-kato-kola-udari-dete-v-morskata-gradina.html", "text": "Жители на Варна излизат на протест, след като кола удари дете в Морската градина. Събитието е обявено за 18.30 часа  пред сградата на Общината, предаде  бТВ . Граждани от сдружение „Варна диша” и велоклуб „Спартак” във Варна се обявиха срещу колите и паркингите в Морската градина, след като вчера там румънски гражданин при маневриране на паркинг удари дете и то загина на място.  \r\nСпоред представителите на двете граждански организации отговорни за трагедията са правно-нормативният отдел на Община Варна и Варненският административен съд, защото е отменена заповед на кмета за спиране на движението на автомобили в морската градина. „Те премахване на знака B2, който е ясен за всички шофьори, че забранява влизането на МПС в двете посоки”, обясниха още гражданите.  \r\nКолите в парка трябва задължително да бъдат спрени, защото създават риск за децата, а и зелените площи стават все по-малко, категорични са те. \r\nЗам.-кметът на общината Тодор Иванов, обясни, че се борят срещу автомобилите – има поставени знаци, КПП-та и общинска полиция в морската градина. „Хората, които живеят, тук заведоха дела и се съобразихме с решението на съда за достъпа наколи”, обясни още зам.-кметът.", "date": "2019.06.30", "title": "Варна: Жители на града излизат на протест, след като кола удари дете в Морската градина"}
{"url": "http://www.focus-news.net/news/2019/06/30/2675423/sofiyska-voda-vremenno-shte-prekasne-vodosnabdyavaneto-v-chast-ot-selo-kazichene-na-1-yuli.html", "text": "„Софийска вода” временно ще прекъсне водоснабдяването в част от село Казичене на 1 юли. Това съобщиха от пресцентъра на  „Софийска вода“ . На 01 юли 2019 г. (понеделник), във връзка с подмяна на спирателни кранове на ул. „Изгрев“ село Казичене се налага спиране на водоподаването от 10:00  до 20:00 часа на клиентите на „Софийска вода”, живеещи в района на: ул. „Христо Ботев“, ул. „Пейо Яворов“, ул. „Никола Петков“, ул. „Витоша“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Изгрев“ ъгъла с ул. „Хан Аспарух“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. “Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.06.30", "title": "„Софийска вода” временно ще прекъсне водоснабдяването в част от село Казичене на 1 юли"}
{"url": "http://www.focus-news.net/news/2019/06/30/2675420/vitseprezidentat-iliyana-yotova-es-napravi-golyama-greshka-kato-otlozhi-pregovorite-za-chlenstvo-na-severna-makedoniya-i-albaniya-za-oktomvri.html", "text": "ЕС направи голяма грешка като отложи преговорите за членство на Северна Македония и Албания за октомври. Това каза вицепрезидентът Илияна Йотова в предаването „Денят започва с Георги Любенов“ по  БНТ . „Северна Македония и Албания останаха разочаровани, защото техният случай е поводът да поговорим за европейската политика спрямо Западните Балкани. Аз съм убедена в едно – Европа, Европейският съюз не може да претендира да бъде световен лидер, да се намесва убедително в различни конфликти и да ги предотвратява, не може да застане като равноправен партньор на масата на големите, ако не осигури Западните Балкани, ако Западните Балкани един ден не бъдат част от политическото разширение на ЕС, ако последват съдбата на други страни и стоят дълго време в предверието и обезкуражат гражданите на тези страни“, заяви Йотова. Аз смятам, че ЕС допусна голяма грешка, че отложи решаването за октомври“, добави тя.  \r\nСпоред нея пътната инфраструктура на Балканите може да се подобри и това ще се отрази на свързаността и развитието на икономиката.  \r\n„Черна гора е страната от всички Западни Балкани, която е най-напред в преговорния процес, само една глава остава да бъде отворена,“ посочи тя във връзка с посещението ѝ в страната. „Приятно ме изненада и ми хареса дълбоката убедеността на тези хора, че това е техният път. И още по-голямата им убеденост, че най-естественият им и силен съюзник е България“, заяви тя. По думите й Черна гора не приема срещата на върха проведена в София миналата година като част от Българското председателство на Съвета на ЕС, а като техен шанс за Европа.  \r\n„Това, което много ми хареса, във всички официално срещи след тази конференция, от президента, през министър-предателя, външния министър, парламентарната комисия по външна политика започнаха с това „Да, ние ще спазим един ден критериите на Брюксел, но преди всичко ние го правим за нашите граждани – затова те да имат стандарт и да се доближат до европейския. Навсякъде се чуваше името България, България и това за мен беше изключителна гордост“, поясни още вицепрезидентът.", "date": "2019.06.30", "title": "Вицепрезидентът Илияна Йотова: ЕС направи голяма грешка като отложи преговорите за членство на Северна Македония и Албания за октомври"}
{"url": "http://www.focus-news.net/news/2019/06/30/2675417/tass-tramp-pristigna-na-mezhdukoreyskata-granitsa-za-sreshta-s-kim-chen-un.html", "text": "Държавният глава на САЩ Доналд Тръмп пристигна в демилитаризираната зона на границата на двете Кореи, където очаква да проведе кратка среща със севернокорейския лидер Ким Чен-Ун. Това съобщава японската обществена телевизия, предава  TACC . \r\nТръмп е придружен от южнокорейския президент Мун Дже-ин. По-рано президентът на САЩ написа в социалната мрежа \"Туитър\", че по време на посещението си в демилитаризираната зона той би искал да се срещне с лидера на Северна Корея Ким Чен-ун. \r\nТръмп пристигна в граничната гара Панмунжом с хеликоптер, след което се премести в кортеж, с който отиде директно до границата. \r\nТръмп и Ким Чен Ун проведоха първата среща на върха между САЩ и КНДР в Сингапур през 2018 г. Тя завърши с подписването на съвместен документ, с който Пхенян се ангажира с денуклеаризацията на Корейския полуостров в замяна на гаранции от страна на Вашингтон за сигурността на Северна Корея. \r\nВтората среща на върха на КНДР и САЩ се проведе в Ханой на 27-28 февруари тази година. След няколко срещи, Тръмп и Ким Чен-ун не успяха да постигнат споразумение и не подписаха нов съвместен документ. Тереза Герова", "date": "2019.06.30", "title": "ТАСС: Тръмп пристигна на междукорейската граница за среща с Ким Чен-ун"}
{"url": "http://www.focus-news.net/news/2019/06/30/2675424/tass-donald-tramp-ogleda-pozitsiite-na-severna-koreya-v-dmz.html", "text": "Американският президент Доналд Тръмп посети наблюдателен пункт в Демилитаризираната зона (ДМЗ) на границата на двете Кореи и разгледа позициите на КНДР, предава  TACC , като уточнява, че обиколката му е предавана на живо по южнокорейските телевизии. \r\nСпоред графика на Белия дом, Тръмп има 15 минути да посети ДМЗ. Президентът на Република Корея Мун Дже-ин посети границата с него. По-рано президентът на САЩ заяви, че би искал да проведе кратка среща с лидера на Северна Корея Ким Чен-ун в района. Тереза Герова", "date": "2019.06.30", "title": "ТАСС: Доналд Тръмп огледа позициите на Северна Корея в ДМЗ"}
{"url": "http://www.focus-news.net/news/2019/06/30/2675422/faz-zhegite-v-germaniya-prodalzhavat-ochakvat-se-temperaturi-do-blizo-40-gradusa-po-tselziy.html", "text": "В последната неделя на юни в Германия отново ще е много горещо - метеорологична служба прогнозира температури до 39 градуса, съобщава националният ежедневник  Die Frankfurter Allgemeine Zeitung . \r\nВ сутрешните часове на деня бе слънчево почти навсякъде в Германия. В следобедните часове се очаква заоблачаване, а на места - бури, придружени с гръмотевици. Метеоролозите предупреждават за повишена опасност от UV-лъчите. \r\nТемпературите до 39 градуса се очакват в поясна от източната част на страната до районите Рейн-Майн и Горен Рейн.  На северозапад се очакват по-умерени стойности от 25 до 32 градуса. \r\nНай-високата температура от 36.2 градуса в събота бе измерена в Линген в Долна Саксония. На второ и трето място се нареждат двата града на Рейнланд-Пфалц - Трир (35.9 градуса) и Андернах (35.0 градуса). \r\nСпоред експерти топлинните вълни представляват опасност за възрастните хора над 75 години. Проучванията показват, че такива периоди са причинили хиляди смъртни случаи в Германия през последните години. Според прогнозата за времето температурите ще започнат да се нормализират от понеделник, когато ще паднат в диапазона от 24 до 29 градуса. Тереза Герова", "date": "2019.06.30", "title": "FAZ: Жегите в Германия продължават - очакват се температури до близо 40 градуса по Целзий"}
{"url": "http://www.focus-news.net/news/2019/06/30/2675427/api-zashtiten-vid-niska-temenuga-e-premestena-ot-badeshtoto-trase-na-am-evropa.html", "text": "Защитен вид ниска теменуга (Viola pumila) е преместена от бъдещото трасе на АМ „Европа“. Това съобщиха от пресцентъра на  Агенция \"Пътна инфраструктура\" . Предприетите дейности са част от мерките за опазване на околната среда при реализацията на проекта. Решението по ОВОС предвижда изместване на малка популация от ниска теменуга, която расте в идентифицирани местообитания, попадащи в трасето на пътя София - Калотина, в близост до Алдомировското блато. Теменугата е включена в Червената книга на България през 1984 г. с категория „изчезнал вид“, а в изданието от 2011 г. е с категория „застрашен вид“. \r\nПреместването на защитеното растение се извърши от екип от експерти в края на юни, преди да е завършил процесът на пълно разпукване на семенните кутийки, след цъфтежа през април и май. Целта е разпръсването на семената да стане на новото им местообитание, което е идентично на сегашното и е в защитената местност „Алдомировско блато”. С цел минимизиране на рисковите фактори, преместването на растенията бе извършено в късния следобед в събота, когато слънцето не е силно и температурите са по-ниски. \r\nПланът за преместване на защитените растения е съгласуван от РИОСВ София, като компетентен орган по околната среда за изпълнение на поставените условия и мерки в решението по ОВОС за обекта. Преместването е съгласувано и с община Сливница, тъй като теменужките ще бъдат на подходящи за вида общински имоти. \r\nМодернизацията на 17 км от първокласния път I-8 София-Калотина между Драгоман и Сливница започна в средата на май, където ще бъде изградено второ платно, а старото ще бъде реконструирано. Инвестицията е за 117,3 млн. лв. и е от републиканския бюджет. Срокът за завършване на строителните работи е 2021 г. \r\nВ сряда - 25-ти юни, беше спряно движението по 5-километров участък от първокласния път Драгоман - Сливница, като трафикът се пренасочи по стария път Калотина - София.", "date": "2019.06.30", "title": "АПИ: Защитен вид ниска теменуга е преместена от бъдещото трасе на АМ „Европа“"}
{"url": "http://www.focus-news.net/news/2019/06/30/2675425/natsionalniyat-savet-na-bsp-glasuva-promeni-v-izpalnitelnoto-byuro-na-partiyata-i-reshava-koy-da-oglavi-predizborniya-shtab-za-mestniya-vot.html", "text": "Националният съвет на БСП ще проведе закрито заседание. То е насрочено за 12.00 ч. в зала „Александър Лилов“ в централата на партията. Дневният ред включва три точки. Членовете на Пленума ще изберат председател на Националния предизборен щаб на БСП за предстоящите местни избори през октомври. Съвместно с Общопартийната контролна комисия Пленумът ще разгледа решение за актуализиране на структурата, щата и бюджета на Националния съвет на БСП за 2019 година. Пленумът ще разгледа и предложение за промени в състава на Изпълнителното бюро на партията. Това ще е петата промяна в ръководството на партията, след като то бе конструирано на 21 май 2016 г. В новия състав освен председателя Корнелия Нинова и посочения от нея зам.-председател Стефан Данаилов бяха избрани 15 души: Александър Симов, Бриго Аспарухов, Валери Жаблянов, Весела Лечева, Георги Гергов, Деница Златева, Драгомир Стойнев, Илияна Йотова, Калоян Паргов, Кирил Добрев, Костадин Паскалев, Красимир Янков, Крум Зарков, Радослав Гайдарски и Юрий Асланов. Тогава лидерът на БСП Корнелия Нинова заяви, че им дава изпитателен срок. Първата промяна в състава на ръководния орган се наложи на 26 ноември 2016 г. след президентските избори. Освободена от Бюрото бе Илияна Йотова, която бе избрана за вицепрезидент на Република България. Освен нея от състава на ръководния орган бяха освободени Юрий Асланов и Костадин Паскалев, чиито места заеха Вяра Емилова, Стоян Мирчев и Иван Ченчев. На 19 февруари 2017 г. беше направено предложение Борислав Гуцанов и Атанас Зафиров да влязат състава на Бюрото, след тайно гласуване Националният съвет на БСП одобри само кандидатурата на Зафиров. Два месеца по-късно, през април 2017 г. оставка подаде Георги Гергов. Оставката на Гергов от Изпълнителното бюро на левицата дойде, след като стана ясно, че той е посредничил за неформална среща между главния прокурор Сотир Цацаров и бизнесмена Сашо Дончев. Месец по-късно бяха направени нови промени в състава на органа. След като лидерът на партията Корнелия Нинова предложи да не се съвместява поста народен представител и член на ръководството от Изпълнителното бюро на БСП бяха освободени Красимир Янков, Иван Ченчев, Стоян Мирчев, Александър Симов и Весела Лечева. Новоизбраните членове бяха Владимир Москов, Атанаска Тенева и Апостол Димитров.  \r\nДеница КИТАНОВА", "date": "2019.06.30", "title": "Националният съвет на БСП гласува промени в Изпълнителното бюро на партията и решава кой да оглави предизборния щаб за местния вот"}
{"url": "http://www.focus-news.net/news/2019/06/30/2675428/vitseprezidentat-iliyana-yotova-velikobritaniya-nyama-da-napusne-es-prez-oktomvri-otnovo-shte-se-nameri-nachin-za-otlagane.html", "text": "Великобритания няма да напусне ЕС през октомври, отново ще се намери начин за отлагане. Това каза вицепрезидентът Илияна Йотова в предаването „Денят започва с Георги Любенов“ по  БНТ . Йотова посочи, че през месец октомври ще видим на къде ще тръгне процесът Брексит. „Краят на октомври е новата дата за напускане на ЕС. Аз лично правя една прогноза във вашето студио, и твърдя, че това няма да бъде крайната дата и крайното решение, отново ще се намери начин за отлагане“, посочи тя. По думите ѝ това ще се случи дори и Борис Джонсън да бъде избран за лидер на консервативната партия и премиер на Великобритания. \r\nИлияна Йотова коментира и изборите, които текат за водещи позиции в Европейския съюз. „Европейските институции не си научиха урока и голяма част от правителствата, отново слагат каруцата преди коня. Няма как да бъдем убедени в конкретната личност, която ще стане председател на ЕК или Европейския съвет, без да чуем каква е визията на тези хора. За мен няма значение лицето, ако то не ми каже утре как Европа ще си върне позициите на сериозен играч на международната сцена,“ обясни вицепрезидентът. „Аз не бих заложила на човек, който не знае каква ще бъде политиката му спрямо Западните Балкани, дали е оценил усилията на България, които тя прави по това отношение. След нашето председателство нито Румъния, нито Австрия си мръднаха пръста за Западните Балкани“, отбеляза Йотова. „Ние отново оставаме с впечатлението, че тези личности ще са плод на някаква сделка. Ние не знаем каква е тяхната визия“, добави тя. „За първи път от много години насам в навечерието на този Съвет дори няма консенсус по отношение на председателя на Европейският парламент. Това е най-спешната задача, тъй като ЕП ще започне работа другата седмица и трябва да има своя председател. Надявам се тази вечер да чуем и новини, а не само имена от Съвета в Брюксел“, изтъкна още вицепрезидентът.", "date": "2019.06.30", "title": "Вицепрезидентът Илияна Йотова: Великобритания няма да напусне ЕС през октомври, отново ще се намери начин за отлагане"}
{"url": "http://www.focus-news.net/news/2019/06/30/2675430/blagoevgrad-aktyori-nagradiha-uchastnitsite-v-vii-izdanie-na-talantino.html", "text": "Популярните актьори Веселин Калановски, Николай Станоев, доц. Огнян Спиров и директорът на ДТ „Енчо Халачев“ Бранимир Митов, наградиха участниците в VII издание на театралния фестивал „Талантино“. Това съобщиха от пресцентъра на  община Благоевград . За малките и млади актьори бяха подготвени грамоти, купи и статуетки. \r\nИ тази година Благоевград се превърна в сцена, на която се изявиха стотици даровити деца от цяла България. Прегледът на театралните школи се проведе за седма поредна година. В тазгодишното издание на фестивала  бяха изиграни 32 постановки от малки и млади актьори от  Благоевград, София, Перник,Симитли ,Казанлък, Банкя, Правец, Пазарджик, Бургас, Етрополе. \r\nСред заглавията в програмата на седмото издание на „Талантино“ бяха: „Всеки змей това го знае“, “Таборът отива на небето“,  „Бурята“, един прекрасен ден“, „Лелята на Стаси“, Денят на прошката“, „Анини приказки“, „Бурята, „Чекмендже“ „Индже“, „Двобой“, Пуканки“. \r\nТази година бе подготвена и съпътстваща програма - Международна научна конференция „Театрални школи, фестивали и публики, традиции, предизвикателства и нови посоки“.", "date": "2019.06.30", "title": "Благоевград: Актьори наградиха участниците в  VII издание на „Талантино“"}
{"url": "http://www.focus-news.net/news/2019/06/30/2675421/direktorat-na-gd-granichna-politsiya-shte-dade-brifing-na-gkpp-kulata-vav-vrazka-sas-silno-natovareniya-trafik-i-organizatsiyata-na-rabota-na-granichnite-sluzhiteli.html", "text": "От 12.00 часа директорът на ГД „Гранична полиция“ главен комисар Светлан Кичиков ще даде брифинг в старата сграда на ГКПП „Кулата“ във връзка със силно натоварения трафик по ГКПП и организацията на работа на граничните служители. Това съобщиха от пресцентъра на  МВР .", "date": "2019.06.30", "title": "Директорът на ГД „Гранична полиция“ ще даде брифинг на ГКПП „Кулата“ във връзка със силно натоварения трафик и организацията на работа на граничните служители"}
{"url": "http://www.focus-news.net/news/2019/06/30/2675429/adelina-stefanova-hram-vavedenie-bogorodichno-v-blagoevgrad-pavlovden-se-svarzva-sas-starite-narodni-predstavi-za-unishtozhitelnata-sila-na-oganya.html", "text": "Павловден се свързва със старите народни представи за унищожителната сила на огъня. Това каза за  Радио „Фокус“ - Пирин Аделина Стефанова, уредник в храм „Въведение Богородично“ в Благоевград. „Апостол Павел преди да стане ученик на Христос, се наричал Павеел, и почитал езическите закони, което означава, че бил яростен гонител на християните, но веднъж Бог му се явил с предупреждението „Павееле против ръжен не ритай“. „Кой ме вика“, попитал апостолът и тогава Божият глас го назовал Павел и му казал за какво е роден и за какво е призван. Прибрал се Павел в скромния си дом в града, където живеел, и след 3 дни пост и размишления тръгнал сред народа да проповядва новата вяра“, посочи тя. Аделина Стефанова добави, че апостол Павел покръстил хиляди езичници, написал много проповеди и послания, едно от които е много известно „Бидейки свободен от всички, станах роб на всички, за да придобия многото от тях“.  \r\nПо думите ѝ като другите апостоли, той бил преследван и измъчван, а накрая бил осъден и на смърт, но докато апостол Петър бил разпънат на кръст с главата надолу, Павел понеже бил римски гражданин от знатно потекло, бил посечен за уважение. \r\nНатали СТЕФАНОВА", "date": "2019.06.30", "title": "Аделина Стефанова, храм „Въведение Богородично“ в Благоевград: Павловден се свързва със старите народни представи за унищожителната сила на огъня"}
{"url": "http://www.focus-news.net/news/2019/06/30/2675414/a1-on-makedoniya-komandosi-shte-garantirat-sigurnostta-na-posolstvata-v-tirana.html", "text": "Командоси ще гарантират сигурността на чуждестранните посолства в Тирана в деня на местните избори, предава македонската електронна медия  A1 On . \r\nАлбанските командоси ще отговарят за сигурността на 84  съоръжения, като заместват около 300 полицейски служители, които са разпределени за охрана на избирателните комисии и секции в страната. \r\n\"Общо 7 779 полицейски служители са преминали подходящо обучение и ще бъдат ангажирани с осигуряването на сигурността на избирателни секции, центрове за броене на гласовете и общински избирателни комисии. Те ще разполагат с превозни средства, както и с подходящи средства за комуникация. Към тях ще се присъединят и 1450 членове на други полицейски управления, както и гранични служители\", поясни каза Алберт Дервиши, директор на Бюрото за обществена сигурност. \r\nВ същото време около 5000 души, включително членовете на специалното полицейско звено за бърза намеса, ще имат готовност да бъдат ангажирани за действие, в случай на необходимост. \r\nНа основание чл. 42 и чл. 114 от Изборния кодекс, полицейските служители са длъжни да поддържат реда извън и, ако е необходимо, вътре в избирателните секции, центровете за броене, избирателните комисии, както и транспортирането на избирателния материал. Тереза Герова", "date": "2019.06.30", "title": "A1 On (Македония): Командоси ще гарантират сигурността на посолствата в Тирана"}
{"url": "http://www.focus-news.net/news/2019/06/30/2675426/donald-tramp-v-dmz-tova-e-velik-den-za-sveta.html", "text": "\"Това е велик ден за света\". Така държавният глава на САЩ Доналд Тръмп коментира срещата си с лидера на Северна Корея Ким Чен-ун в Демилитаризираната зона (ДМЗ) между двете държави на Корейския полуостров, предава  AFP . \r\n\"За мен е чест да бъда тук\", добави Тръмп, докато двамата разговаряха с южнокорейския президент Мун Дже-ин от южнокорейската страна на границата. \r\nСрещата Тръмп-Ким е трета по реда си. Първата бе проведена в Сингапур, а втората - в Ханой.  Тереза Герова", "date": "2019.06.30", "title": "Доналд Тръмп в ДМЗ: Това е велик ден за света"}
{"url": "http://www.focus-news.net/news/2019/06/30/2675433/kim-chen-un-chudesnite-otnosheniya-s-tramp-ni-davat-vazmozhnost-da-preodoleem-barierite.html", "text": "Лидерът на Северна Корея Ким Чен-ун подчерта, че неговите \"чудесни\" отношения с американския президент Доналд Тръмп ще позволят на двамата дългогодишни врагове да преодолеят препятствията, предава  AFP . \r\n\"Убеден съм, че нашите взаимоотношения ще ни позволят да преодолеем бариерите, които стоят на пътя\", заяви Ким Чен-ун, добавяйки, че двамата лидери са провели разговори в Демилитаризираната зона. Съгласно думите му, близките отношения между двамата са позволили срещата в демилитаризирана зона на Корейския полуостров да бъде организирана \"само за една нощ\".  \r\n\"Това е велик ден за света\". Така държавният глава на САЩ Доналд Тръмп коментира срещата си с лидера на Северна Корея Ким Чен-ун.  \r\n\"За мен е чест да бъда тук\", добави Тръмп, докато двамата разговаряха с южнокорейския президент Мун Дже-ин от южнокорейската страна на границата. \r\nСрещата Тръмп-Ким е трета по реда си. Първата бе проведена в Сингапур, а втората - в Ханой.  Тереза Герова", "date": "2019.06.30", "title": "Ким Чен-ун: Чудесните отношения с Тръмп ни дават възможност да преодолеем бариерите"}
{"url": "http://www.focus-news.net/news/2019/06/30/2675434/istorikat-borislav-dichev-mnogo-vidni-voenni-deytsi-sa-dali-svoya-prinos-v-razvitieto-na-14-i-pehoten-makedonski-polk.html", "text": "В различните периоди много видни военни дейци са дали своя принос в развитието на 14-и пехотен Македонски полк. те са водели полка по бойните полета за обединението на българския народ. Това каза историкът Борислав Дичев в интервю за  Радио „Фокус“ – Пирин   по повод бойният празник на полка. „Нека започнем с генерал-лейтенант Абаджиев, след това е генерал Никола Недев и генерал Велизар Лазаров. В по-ново време трябва да споменем, че от полка излизат видни военачалници дори през втората половина на XX век, достигнали генералски звания и високи длъжности – генерал Кирил Граменов, участвал в Отечествената война; офицер Захари Илиев, който става заместник-началник на генералния щаб на Българската народна армия; офицер Любомир Василев, който по-късно заема длъжността командир на 1-ва армия в София. Ето такива са кадрите, които са израсли в този полк“, каза още Дичев. Той добави, че и сред войниците, чиито имена не знаем има много значими личности, на които дължим много. „Задължително е да споменем имената на командирите на полка, които са го водили през войните - Тодор Комсиев, полк. Динов, Емануил Ангелов и прочие. Това всъщност са имената на главните дейци, свързани с полка“, подчерта Дичев. Той коментира, че полкът има не само бележита история, свързана с военното ни дело, но е участвал и във военното строителство – изграждането на военни структури на българската армия в Югозападна България. „С присъствието на полка се гарантира сигурността на нашата граница с Османската империя. Освен това военните единици играят особено важна роля за военното обучение на младото поколения и за неговото патриотично възпитание. Друга много важна, съществена част от дейността на 14-и пехотен Македонски полк, който е под благотворното влияние на командира на 7-а пехотна Рилска дивизия, който от 1909 година е ген. Георги Тодоров, брат на изтъкнатия български учен – Александър Теодоров Балан“, допълни Дичев. Според него една от големите заслуги на войниците от полка е, че построяват горните и долните казарми, военната болница, военният клуб. „Виждате, че освен военната дейност, в град Дупница се извършва и мащабно военно строителство“, посочи Дичев. \r\nЛивия НИНОВА", "date": "2019.06.30", "title": "Историкът Борислав Дичев: Много видни военни дейци са дали своя принос в развитието на 14-и пехотен Македонски полк"}
{"url": "http://www.focus-news.net/news/2019/06/30/2675432/razgrad-velosipedist-postrada-pri-paten-intsident-v-kubratskoto-selo-sevar.html", "text": "Велосипедист пострада в кубратското село Севар. Това съобщиха от пресцентъра на  ОДМВР - Разград . Около 19.00 часа на 29 юни, докато управлявал колелото си с поставен допълнително двигател на него, 49-годишният мъж от село Сушево изгубил контрол и паднал на пътното платно. Причината за пътно-транспортното произшествие е блокиране на предната капла на велосипеда. Пострадалият е откаран в МБАЛ-Разград със счупени три ребра и ключица. По случая се води досъдебно производство по чл.343, ал.1, Б във връзка с чл.342 от Наказателния кодекс.", "date": "2019.06.30", "title": "Разград: Велосипедист пострада при пътен инцидент в кубратското село Севар"}
{"url": "http://www.focus-news.net/news/2019/06/30/2675436/chez-izvarshva-izvanreden-otchet-na-elektromerite-vav-vrazka-s-novi-tseni-na-elektroenergiyata.html", "text": "Във връзка с определяне от Комисията за енергийно и водно регулиране на нови цени на електроенергията от 1 юли 2019 г., „ЧЕЗ Разпределение България“ АД ще извърши извънредно отчитане на електромерите на клиентите. Това съобщиха от пресцентъра на  ЧЕЗ . Графикът на извънредния отчет е публикуван на сайта на Дружеството   /в секция „Графици“/. Информация може да се получи също в центровете за обслужване на клиенти на ЧЕЗ и на денонощната телефонна линия 0700 10 010. \r\nС цел да се обезпечи бързото и качествено отчитане на електромерите, компанията ангажира допълнително 319 служители. Всички отчетници ще работят с удължено работно време в периода от 01-02.07.2019 г. \r\nПоради физическата невъзможност всички електромери да бъдат отчетени в един и същи ден, месечните сметки на клиентите ще бъдат преизчислени към датата на въвеждане на новите цени. \r\nС цел гарантиране на максимална коректност при фактуриране на консумираната електроенергия, клиентите имат възможност сами да отчетат показанията на електромерите си към 30 юни 2019 г. Самоотчитането е по желание и не отменя извършването на месечен отчет от страна на Дружеството.   \r\nКлиентите, които желаят да се възползват от тази възможност, следва да направят своя отчет на 30 юни 2019 г. и да подадат данните към компанията между 1 и 5 юли  на телефонната линия 0700 10 010 (меню 2), на имейл klienti@cez-rp.bg и през уеб-сайтовете   или  , в секция „Електронни услуги“, меню „Деклариране на показания“ или в центровете за обслужване на клиенти на ЧЕЗ. Те трябва да посочат данните от електромера по всички тарифи, клиентски номер, абонатен номер, трите имена на титуляра и адреса на обекта, за който се декларират показания. Подадените данни от самоотчета през този период се считат за отчетено потребление към 30.06.2019 г., включително.   \r\nФактурите през месец юли ще съдържат информация за консумираната електроенергия  за два отчетни периода – по стари и по нови цени.", "date": "2019.06.30", "title": "ЧЕЗ извършва извънреден отчет на електромерите във връзка с нови цени на електроенергията"}
{"url": "http://www.focus-news.net/news/2019/06/30/2675437/sport-balgarskite-voleybolisti-shte-igrayat-sreshtu-sarbiya-posledniya-si-mach-ot-ligata-na-natsiite.html", "text": "Волейболистите от националния отбор на България излизат днес от 20:40 часа в пловдивската зала \"Колодрума\" за победа за победа за чест в последния си мач от Лигата на нациите - срещу отбора на Сърбия. \r\nСлед загубата от Иран с 0:3 гейма  във втората си среща от турнира, днес българските национали ще се опитат да зарадват публиката с победа, която ще бъде много важна и за самочувствието им преди олимпийската квалификация във Варна, която ще се проведе в периода 9-11 август. Същото важи и за отбора на Сърбия, който няма да продължи напред в турнира.", "date": "2019.06.30", "title": "Спорт: Българските волейболисти ще играят срещу Сърбия последния си мач от Лигата на нациите"}
{"url": "http://www.focus-news.net/news/2019/06/30/2675431/vitseprezidentat-iliyana-yotova-ne-smyatam-che-kupuvaneto-na-iztrebitelite-tryabva-da-bade-davka-v-ustata-na-vseki-politik.html", "text": "Не смятам, че купуването на изтребителите трябва да бъде дъвка в устата на всеки политик. Това каза вицепрезидентът Илияна Йотова в „Денят започва с Георги Любенов“ по  БНТ . Във връзка с напрежението между „Дондуков“ 1 и „Дондуков“ 2 по отношение на изтребителите, Йотова посочи, че няма как да коментира президента, още повече за самолетите. „Не смятам, че купуването на изтребителите трябва да бъде дъвка в устата на всеки един политик“, заяви вицепрезидента и отбеляза, че в случая става дума за много сериозни средства.  Йотова отчете, че когато става въпрос за интереса на страната, особено навън, различия няма. „Иначе няма нищо да има различни мнения, в различните институции и нека най-добрите решения за България да се раждат в тези спорове. Може би такава е моята природа и характер - аз съм привърженик на по-спокойния тон“, посочи още вицепрезидентът. \r\nНа въпрос защо БСП е загубила изборите и какъв е изводът от евровота, Йотова коментира: „Ще прозвучи малко странно, но аз имам малко по-друго мнение по тези въпроси. Хората искат да знаят истината за корупционни процеси, и за апартаменти, и за всичко останало. Искат да я знаят от органите, които трябва да се грижат за това. Да, политическите партии и опозицията трябва да подсказват тези теми, да ги налагат в публичното пространство. Всичко е въпрос как го правиш. За мен левия човек винаги е човек, който излъчва надежда, който уважава човешки ценности, колкото и да девалвира това понятие, който се бори за социална справедливост далеч от езика на разделението и омразата“. \r\nВъв връзка с предстоящия местен вот, Йотова посочи, че не бива да се прави знак за равенство между всички видове избори. „Явявала съм се доста пъти на европейски избори. Местните избори са нещо много специално. Тогава по места надделяват други интереси. Неслучайно българският законодател е дал възможност да се правят местни коалиции. Ще бъде различно“, каза Йотова. По думите ѝ хората искат спокойствие. „Биха заложили на този, който дава перспектива за мястото, в което живеят и най-вече за децата ни. Не е клише, останахме твърде малко и всяко едно семейство иска някой да направи така, че детето му да остане в България“, допълни вицепрезидентът.", "date": "2019.06.30", "title": "Вицепрезидентът Илияна Йотова: Не смятам, че купуването на изтребителите трябва да бъде дъвка в устата на всеки политик"}
{"url": "http://www.focus-news.net/news/2019/06/30/2675435/donald-tramp-kam-severnokoreyskiya-lider-gord-sam-da-prekosya-granitsata-mezhdu-dvete-korei.html", "text": "Държавният глава на САЩ Доналд Тръмп се обърна към севернокорейския лидер Ким Чен-ун, като го увери, че е \"горд\" да прекоси границата между двете Кореи, предава  AFP . \r\n\"Горд съм да пресека тази линия\", заяви Тръмп в рамките на срещата си с Ким Чен-ун, третата по ред между двамата лидери. \r\n\"Това е велик ден за света\". Така държавният глава на САЩ коментира срещата си с лидера на Северна Корея Ким Чен-ун.  \r\n\"За мен е чест да бъда тук\", добави Тръмп, докато двамата разговаряха с южнокорейския президент Мун Дже-ин от южнокорейската страна на границата. \r\nНа свой ред лидерът на Северна Корея Ким Чен-ун подчерта, че неговите \"чудесни\" отношения с американския президент Доналд Тръмп ще позволят на двамата дългогодишни врагове да преодолеят препятствията. \"Убеден съм, че нашите взаимоотношения ще ни позволят да преодолеем бариерите, които стоят на пътя\", заяви Ким Чен-ун, добавяйки, че двамата лидери са провели разговори в Демилитаризираната зона. Съгласно думите му, близките отношения между двамата са позволили срещата в демилитаризирана зона на Корейския полуостров да бъде организирана \"само за една нощ\".  Тереза Герова", "date": "2019.06.30", "title": "Доналд Тръмп към севернокорейския лидер: Горд съм да прекося границата между двете Кореи"}
{"url": "http://www.focus-news.net/news/2019/06/30/2675438/razgrad-40-godishen-mazh-e-zadarzhan-za-sistemen-fizicheski-tormoz-nad-detsata-si.html", "text": "40-годишен мъж е задържан за системен физически тормоз над децата си. Това съобщиха от  ОДМВР - Разград . 15-годишно момче подало сигнал в РУ-Разград, че около 21.00 часа на 28 юни 2019 г. 40-годишният му баща е нанесъл побой. Малолетният съобщил за системен физически тормоз, който родителят упражнявал над него, братята и сестрите му. По случая е образувано досъдебно производство по чл.131, ал.1, т.5 от Наказателния кодекс. Бащата е задържан в Районното управление.", "date": "2019.06.30", "title": "Разград: 40-годишен мъж е задържан за системен физически тормоз над децата си"}
{"url": "http://www.focus-news.net/news/2019/06/30/2675440/mvr-trima-dushi-sa-zaginali-a-36-sa-postradali-pri-katastrofi-v-stranata-prez-izminaloto-denonoshtie.html", "text": "Трима души са загинали, а 36 са пострадали при 27 тежки катастрофи в страната през изминалото денонощие. Това съобщиха от пресцентъра на  МВР . В столицата са станали 3 тежки и 20 леки пътни инцидента, при които има трима ранени. От началото на 2019 г. са станали 2867 катастрофи, при които са загинали 251 души, а 3608 са пострадали. Данните от началото на годината са динамични и при сравнение с реалните данни за загиналите (245) през същия период на 2018 г. се отчитат 6 (шестима) повече загинали участници в движението по пътищата през 2019 г.", "date": "2019.06.30", "title": "МВР: Трима души са загинали, а 36 са пострадали при катастрофи в страната през изминалото денонощие"}
{"url": "http://www.focus-news.net/news/2019/06/30/2675443/vecher-makedoniya-turistka-plati-500-evro-za-prevrazka-na-prast-v-cherna-gora.html", "text": "Людмила Плащинская ще запомни престоя си в Черна гора, след като е била принудена да заплати зашеметяващите 495 евро за преглед и превръзка на наранения й пръст на ръката, съобщава електронното издание на македонския вестник  \"Вечер\" . \r\nСнимка на касовата бележка от частната клиника в черногорския град Котор е публикувана в социалната мрежа \"Фейсбук\". От нея става ясно, че специализираният преглед е на стойност 60 евро, лечението струва 160 евро, а местната анастезия - 80 евро.  \r\nКато се добавят рентгенови снимки, административните такси и данъкът, се достига общата сума от 495 евро. И това не е всичко - туристката твърди, че е похарчила още 80 евро за такси. Тереза Герова", "date": "2019.06.30", "title": "\"Вечер\" (Македония): Туристка плати 500 евро за превръзка на пръст в Черна гора"}
{"url": "http://www.focus-news.net/news/2019/06/30/2675445/pazardzhik-yazovir-golyam-beglik-e-edno-ot-nay-poseshtavanite-mesta-prez-lyatoto-v-oblastta.html", "text": "Язовир „Голям Беглик“ е едно от най-посещаваните места през лятото в Пазарджишко, предаде репортер на  Радио „Фокус“ – Пазарджик . Той се намира в землището на град Батак, а язовирната му стена се простира по протежението на пътя Батак-Доспат. В близост е и резерват „Беглика“. Язовирът е предпочитано място от риболовците в региона, като там се лови най-често шаран, дъгова пъстърва, речен кефал и сребриста каракуда. По крайбрежието на яз. „Голям Беглик“ има маршрут с обща дължина 25 км, който обикаля изцяло язовира, преминавайки през различни защитени местности, места за къмпинг, отдих и риболов. Обиколката дава възможност да бъдат посетени живописните местности „Самодивска поляна“, „Чатъма“ и „Батлъбоаз“. Началото на маршрута е при язовирната стена. Оттам се поема в западна посока, като в началото пътят е асфалтов, а след това се превръща в макадамов. Пътят продължава на запад към река Черно дере, която се пресича по масивен каменен мост. Едно от най-красивите места там е живописната местност „Батлъбоаз“. Тучните поляни с изглед към острова предлагат чудесни условия за пикник. От „Батлъбоаз“ до асфалтовото шосе Доспат – Батак има около 5 километра, след което по асфалта се връщате до началото на маршрута. Язовирът е съставен елемент на каскадата „Батак“, като водата от язовир „Широка поляна“ минава през „Голям Беглик“, след което преминава през ВЕЦ „Батак“,  язовир „Батак“, ВЕЦ „Пещера“ и ВЕЦ „Алеко“. \r\nАлбена ЖИЛЕКОВА", "date": "2019.06.30", "title": "Пазарджик: Язовир „Голям Беглик“ е едно от най-посещаваните места през лятото в областта"}
{"url": "http://www.focus-news.net/news/2019/06/30/2675441/abv-sram-ot-koalitsiya-f-16-rezultatat-sasht-balgariya-e-170.html", "text": "2,2 млрд. За да се продадем за пореден път. Или за първи път, както никога досега. Загърбвайки първата процедура на Народното събрание, която покани участници срещу 1,4 млрд. Днес ние от АБВ казваме, че това е грубо погазване на първото решение на Народното събрание. И ако искаме да бъдем дотам почтени към себе си и Европа, нека да кажем – заповядайте всички на 2,2 млрд. За да си купим най-скъпите прахосмкачки. Това се посочва в позиция на лидера на АБВ Румен Петков, съобщиха от пресцентъра на   ПП АБВ . \"И първо да кажем – ние европейци ли сме или слуги. Аз слуги съм виждал много, ни никога не съм бил сред тях. И ще се борим срещу слугинажа и за гръбнака на Република България. Защото 2 млрд за борба с градушките означава гарантирана продукция на българското селско стопанство. 2 млрд инвестиции в малките и средните общини, за малки и средни предприятия означава съхраняване на живота на тези общини. А 2,2 млрд, дадени на американската икономика, означава още 1 млрд, разсипан в последствие за резервни части, един груб слугинаж, който е насочен против националната сигурност на Р България. Ако арестуват още шест души, които продават паспорти на македонци, купуваме и четири американски подводници. Очевидно е, че Щатите намериха ваксата. \r\nПоздрави на патриотите. \r\nПетков от Плевен\", се посочва още в съобщението.", "date": "2019.06.30", "title": "АБВ: Срам от коалиция F-16,  резултатът САЩ-България е 17:0"}
{"url": "http://www.focus-news.net/news/2019/06/30/2675447/sport-ivet-goranova-specheli-18-iya-medal-za-balgariya-ot-evropeyskite-igri-v-minsk.html", "text": "Ивет Горанова спечели 18-ия медал за България от  Европейските игри в Минск. Състезателката по карате кумите в категория до 55 кг си осигури минимум бронзово отличие. По-късно днес тя излиза на полуфиналите, където ще играе срещу Дженифър Уорлинг от Люксембург.", "date": "2019.06.30", "title": "Спорт: Ивет Горанова спечели 18-ия медал за България от Европейските игри в Минск"}
{"url": "http://www.focus-news.net/news/2019/06/30/2675446/atanas-kostadinov-bsp-politikata-i-energetikata-stanaha-pole-za-mechtite-na-vsyakakvi-hora-koito-vizhdat-pechalba-ot-tyah.html", "text": "\"В последните години политиката и енергетиката започват да си приличат и по това, че стават поле на мечтите на всякакви хора и компании, които виждат печалба от тях\". Това каза народният представител от ПГ на \"БСП за България\" Атанас Костадинов пред БНР, съобщиха от пресцентъра на  партията . Във връзка със закупуването на дяловете на ЧЕЗ от \"Еврохолд\", той коментира, че не можем да правим компромис със сектор, значим за националната сигурност, какъвто е енергетиката и голямо ЕРП като ЧЕЗ- да бъде купувано от фирма с малък опит или без опит. \"Когато енергетиката в България се раздържавява към компаниите, които я приватизираха, имаше много ясни критерии за опита и финансовата им стабилност. Сега тези критерии останаха в небитието и всеки може да си помисли да стане енергетик, закупувайки ЕРП\", коментира още Костадинов. Народният представител добави, че е добре да има български фирми, които да имат смелостта да направят такава голяма крачка. \"Компетентните органи -  КЗК, КФН и КЕВР трябва да проверят дали компанията, която иска да замести ЧЕЗ, е пригодена за работа в енергийния сектор\", каза още той. Атанас Костадинов бе категоричен, че народните представители трябва ясно да определят българския национален приоритет в енергетиката и да го отстояват, независимо от политическите си различия. \r\nАтанас Костадинов коментира и оставката на изпълнителния директор на НЕК Петър Илиев- обясни, че този въпрос не трябва да се политизира, а да се изясни напълно. \"Изсветляването на процесите в българската енергетика върви с много бавни и малки крачки, но не трябва да се отказваме\", каза още Костадинов. Социалистът добави, че енергетиката е сектор, в който има всякакви внушения, неясноти и догадки и те не благоприятстват за развитието му.  \r\nВ коментар на днешното заседание на НС на БСП, Атанас Костадинов каза, че БСП е преминала през трудни и тежки моменти и всеки трябва да направи своите изводи. \"На заседанието на Конгреса и грешките, и правилните моменти бяха много ясно отчетени. Не смятам, че вътре в партията има сътресение по отношение на лидерството на Корнелия Нинова\", заяви Атанас Костадинов.", "date": "2019.06.30", "title": "Атанас Костадинов, БСП: Политиката и енергетиката станаха поле за мечтите на всякакви хора, които виждат печалба от тях"}
{"url": "http://www.focus-news.net/news/2019/06/30/2675439/afp-donald-tramp-shte-pokani-severnokoreyskiya-lider-vav-vashington.html", "text": "Американският президент Доналд Тръмп неделя изрази желание да посрещне севернокорейския лидер Ким Чен-ун във Вашингтон, след като двамата проведоха исторически дискусии в демилитаризираната зона, разделяща Корейския полуостров, предава  AFP . \r\n\"Бих го поканил веднага в Белия дом\", заяви Тръмп, след като двамата се срещнаха за трети път. Тереза Герова", "date": "2019.06.30", "title": "AFP: Доналд Тръмп ще покани севернокорейския лидер във Вашингтон"}
{"url": "http://www.focus-news.net/news/2019/06/30/2675442/tass-zavarshiha-pregovorite-mezhdu-donald-tramp-i-kim-chen-un.html", "text": "Държавният глава на САЩ Доналд Тръмп и севернокорейският лидер Ким Чен-ун завършиха преговорите, проведени в Демилитаризираната зона, разделяща двете държави на Корейския полуостров, предава  TACC . \r\nЮжнокорейските медии предават, че след края на срещата, Ким Чен-ун се е отправил обратно към Северна Корея.  \r\nСрещата в ДМЗ е третата, която Тръмп и Ким провеждат. Първата бе в Сингапур през лятото на 2018 г., а втората в Ханой - през февруари тази година.  Тереза Герова", "date": "2019.06.30", "title": "ТАСС: Завършиха преговорите между Доналд Тръмп и Ким Чен-ун"}
{"url": "http://www.focus-news.net/news/2019/06/30/2675448/gerb-narodniyat-predstavitel-ivan-mihovski-sabra-nad-15-000-lv-ot-rozhdeniya-si-den-za-fondatsiya-iskam-bebe.html", "text": "Над 15 000 лв. събра на рождения си ден народният представител от ГЕРБ Иван Миховски. За личния празник на депутата от Троян пристигнаха хора от цялата страна. В своето слово Миховски за трета поредна година призова гостите си да бъдат щедри и да подкрепят каузата на Фондация „Искам бебе“, която от основаването си до днес е спомогнала хиляди семейства да станат родители и с нейна помощ са проплакали над 2000 деца, съобщиха от пресцентъра на  ПП ГЕРБ .   \r\nНа тържеството, което започна след Молебен за чадородие, отслужен от Велички епископ Сионий, основателят на Фондацията “Искам бебе“ Радина Велчева му благодари за подкрепата и подчерта, че България е единствената държава, в която се отслужва молебен за чадородие. „В началото почти не вярвахме, че ще се случи. Първият път, когато се роди идеята, с Иван Миховски събрахме в един проливен дъжд над 100 семейства, които вече почти всички са родители. Троянската света обител всъщност се превърна в място, на което ежедневно идват хора, които измолват своите рожби и това е благодарение на подкрепата на дядо Сионий, на когото ние благодарим сърдечно“, каза още Велчева и поясни, че по последни данни около 145 000 семейства у нас имат репродуктивни проблеми. На благотворителното събитие говориха хора, които вече са се сдобили с рожба и такива, на които това им предстои. Бе представено и последното бебе, родено в средата на юни, благодарение на осигурени от миналогодишния рожден ден на Иван Миховски средства. Нейните родители благодариха на всички, които с щедростта си подпомагат инвитро процедурите за хора с репродуктивни проблеми. \r\n„11 дечица са се появили на бял свят откакто правим молебен и този мой благотворителен празник. Най-големият подарък, който получавам, е родените бебета от предишния ми рожден ден, това си пожелавам и тази година - да има повече ощастливени семейства и догодина тук да има още нови бебешки колички\", каза Миховски.", "date": "2019.06.30", "title": "ГЕРБ: Народният представител Иван Миховски събра над 15 000 лв. от рождения си ден за Фондация „Искам бебе“"}
{"url": "http://www.focus-news.net/news/2019/06/30/2675450/pencho-petkov-proizvoditel-na-ohlyuvi-pri-kultiviranoto-otglezhdane-na-ohlyuvi-mesoto-e-mnogo-po-krehko-i-kachestveno.html", "text": "При култивираното отглеждане на охлюви месото е много по-крехко и много по-качествено, защото охлювът е на възраст от 4 месеца. А дивият охлюв е на възраст 3-4 години. Това каза в интервю за  Радио „Фокус“ – Варна  собственикът на развъдник за охлюви в село Българево Пенчо Петков. По думите му не може да се говори за конкуренция между производителите на охлюви и хората, които предлагат диви охлюви, тъй като разликата между двама продукта е доста голяма. Той обясни, че охлювите са всеядни животни и са активни основно вечер, като дивите охлюви имат нужда от доста по-голям период от време, за да достигнат годния за консумация размер. „Там вече месото е много по-жилаво, качеството на месото е много по-ниско следователно и цената е много по-ниска. Тоест не се чувства по-никакъв начин един фермер, който отглежда култивирани охлюви, застрашен от другия свободен пазар на дивия охлюв. Тъй като дивия охлюв се използва за масова преработка, консерви, в големите хипермаркети. Там качеството е много по-ниско на самия продукт, следователно и цената е много по-ниска“, отбеляза Пенчо Петков. Той допълни, че култивираните охлюви основно се предлагат в по-висок клас магазини и ресторанти. Според Пенчо Петков много от хората имат негативно мнение за месото от охлюви след като са консумирали такива от нерегламентиран производител. Той даде и няколко съвета за правилното приготвяне на охлюви в домашни условия. „За да се приготви охлювът е необходимо в една гаца и шоково в кипяща вода, без да ги мият, без да ги почистват, просто шоково за 3-4 минути, максимум 5, са ги поставят във вряла вода, за да могат да умъртвят охлюва. След като го умъртвят да почистят месото и да го измият, и след това чак да сложат месото да го сварят. Просто това е много важно, защото по този начин охлювът не отделя слуз. Когато започва да се мие със сол, да се търка и постоянно да се изплаква, солта и оцетът са агресорите“, обясни Пенчо Петков. По думите му прекомерното търкане и опит за почистване на неумъртвен охлюв води до отделянето на слуз, свиване на месото и след неговото сваряване, то е доста по-жилаво и не толкова вкусно. Според него това е елементарна технология, която ако бъзе спазена, ще покаже на хората колко вкусно и здравословно може да бъде месото от охлюви. \r\nБояна АТАНАСОВА", "date": "2019.06.30", "title": "Пенчо Петков, производител на охлюви: При култивираното отглеждане на охлюви месото е много по-крехко и качествено"}
{"url": "http://www.focus-news.net/news/2019/06/30/2675451/pazardzhik-obshtina-velingrad-e-domakin-na-desetiya-mezhdunaroden-festival-daga-nad-kleptuza.html", "text": "Велинград е домакин на Десетия международен фестивал за млади изпълнители „Дъга над Клептуза”, съобщи за  Радио „Фокус“ – Пазарджик  Бояна Кирилова от общинската администрация. Тя уточни, че днес е финалният ден на проявата. „Фестивал, превърнал се в традиция, която всяко лято оставя своя неповторим отпечатък върху културния календар на община Велинград. „Дъга над Клептуза” предоставя сцена на млади таланти от цял свят, които представят своята музикална култура, изкуство и традиции, да спомогне за създаване на приятелски отношения между децата и да стимулира изявите им, както и да допринесе за утвърждаването на Велинград  като място за подходящи прояви на младите таланти. В юбилейното 10-то издание на музикалния празник, участие вземат индивидуални изпълнители, дуети и вокални групи от различни възрастови групи и танцови формации, които  ще представят своя талант, култура  и традиции“, обясни Кирилова. Тя допълни, че основен организатор на фестивала е Община Велинград. \r\nАлбена ЖИЛЕКОВА", "date": "2019.06.30", "title": "Пазарджик: Община Велинград е домакин на Десетия международен фестивал „Дъга над Клептуза”"}
{"url": "http://www.focus-news.net/news/2019/06/30/2675453/adelina-stefanova-hram-vavedenie-bogorodichno-ot-latinski-ezik-paolos-oznachava-malak.html", "text": "От латински език „паолос“ означава „малък“. Това каза за  Радио „Фокус“  Пирин Аделина Стефанова, уредник в храм „Въведение Богородично“ в Благоевград. Тя уточни, че на Павловден приключва първата половина от годината. По думите й именно на този ден Луната се пълни отново и приканва хората да се променят, да живеят пълноценно и да пребъдат. „На този ден няма забрана да се работи, но все пак денят се приема от народа за празник и в църквата се отбелязва името на светеца при всяка служба. Наистина казваме, че Петър и Павел са на една икона и се отбелязват на 29 юни, но за да се отдаде по-голяма почит Павловден се отбелязва на 30 юни“, допълни тя. Стефанова добави, че днес се чества и съборът на дванадесетте апостоли. Тя посочи, че Апостол Павел се включва по-късно – той бил тринадесетият апостол поред и народът тъкмо на него нарекъл този ден, може би защото другите апостоли имат отредени дни през годината, а някои от тях дори по 2 пъти или 3 пъти. \r\nНатали СТЕФАНОВА", "date": "2019.06.30", "title": "Аделина Стефанова, храм „Въведение Богородично“: От латински език „паолос“ означава „малък“"}
{"url": "http://www.focus-news.net/news/2019/06/30/2675454/miroslav-yotov-damtn-pri-zakupuvane-na-slanchevi-ochila-potrebitelite-tryabva-da-sledyat-dali-te-sa-podhodyashti-za-shofirane.html", "text": "При закупуване на слънчеви очила потребителите трябва да следят дали те са подходящи за шофиране. Това каза в интервю за  Радио „Фокус“ – Варна  Мирослав Йотов, директор на Дирекция „Надзор на пазара“ в Държавната агенция за метрологичен и технически надзор (ДАМТН). По думите на Йотов слънчевите очила от категория 4 имат изключително плътен филтър и покритие, който може да попречи на ясната визуализация на пътната обстановка от страна на шофьора и да доведе до пътнотранспортно произшествие. Мирослав Йотов посъветва потребителите да следят за CE маркировката на продукта, която гарантира неговата безопасност за употреба спрямо европейски стандарти. По думите му освен това те трябва да потърсят и надпис, обявяващ класа и категорията на очилата. „На трето място трябва да има инструкция как да се използват, за къде са предназначени да се използват дали не са забранени за шофиране и съответно как трябва да бъдат почиствани, за да се гарантира, че няма да има надраскване и няма да има увреждане на филтъра, който е върху очилата и стъклото. И не на последно място, наименование на производител и вносител, които задължително трябва да бъдат върху придружаващата инструкция, тъй като тя няма как да се поставя върху очилата“, посъветва Мирослав Йотов. Той съобщи, че по отношение на слънчевите очила през 2017 г. са констатирани 33% нередовни продукта в категорията слънчеви очила, като това число през 2018 г. е 17%. Той допълни, че тази година дирекцията отново взема проби от различните продукти и осъществява специални тестове. „През 2017 г., се оказа, че 50% от слънчевите очила, които сме изпитали, не съответстват и не покриват декларирания клас на защита на очилата. Което е свързано и с UV лъчението т.е. трябва да има добър филтър, който да спира ултравиолетовите лъчи“, каза още Мирослав Йотов.  \r\nПри извънредни проверки през 2018 г., са инспектирани 552 различни марки и модели слънчеви очила. Установено е, че 512 модела очила съответстват на изискванията. За 40 модела са констатирани различни несъответствия, като в това число са 17 модела без маркировка за съответствие, 39 модела са без инструкция за употреба на български език. На нарушителите са съставени актове за установяване на административно нарушение. Издадени са заповеди за спиране разпространението на 17-те модела очила без СЕ маркировка. \r\nБояна АТАНАСОВА", "date": "2019.06.30", "title": "Мирослав Йотов, ДАМТН: При закупуване на слънчеви очила потребителите трябва да следят дали те са подходящи за шофиране"}
{"url": "http://www.focus-news.net/news/2019/06/30/2675449/afp-tramp-potvardi-che-e-pokanil-severnokoreyskiya-lider-na-poseshtenie-v-sasht.html", "text": "Държавният глава на САЩ Доналд Тръмп потвърди, че е отправил покана към севернокорейския лидер Ким Чен-ун да посети САЩ, добавяйки, че \"в един момент всичко ще се случи\", предава  AFP . \r\nЗапитан от репортери кога ще се състои визитата, Тръмп отговори: \"Когато пожелае.Мисля, че искаме да преминем към следващата стъпка, да видим какво ще стане\". \r\nСлед срещата с Ким Чен-ун в Демилитаризираната зона (ДМЗ), разделяща двете страни на Корейския полуостров, лидерът на Белия дим Доналд Тръмп  обяви, че екипи от САЩ и Северна Корея ще започнат срещи \"през следващите две или три седмици\" за преговори по ядрената програма на Пхенян. \r\nПреговарящите от двете страни ще \"започнат процес и ще видим какво ще се случи\", каза Тръмп след историческа среща с лидера на Северна Корея Ким Чен Ун, третата помежду им. Тереза Герова", "date": "2019.06.30", "title": "AFP: Тръмп потвърди, че е поканил севернокорейския лидер на посещение в САЩ"}
{"url": "http://www.focus-news.net/news/2019/06/30/2675444/afp-sasht-i-severna-koreya-shte-provedat-pregovori-na-rabotnoto-nivo.html", "text": "След срещата с Ким Чен-ун в Демилитаризираната зона (ДМЗ), разделяща двете страни на Корейския полуостров, лидерът на Белия дом Доналд Тръмп  обяви, че екипи от САЩ и Северна Корея ще започнат срещи \"през следващите две или три седмици\" за преговори по ядрената програма на Пхенян, предава  TACC . \r\nПреговарящите от двете страни ще \"започнат процес и ще видим какво ще се случи\", каза Тръмп след историческа среща с лидера на Северна Корея Ким Чен Ун, третата помежду им. Тереза Герова", "date": "2019.06.30", "title": "AFP: САЩ и Северна Корея ще проведат преговори на работното ниво"}
{"url": "http://www.focus-news.net/news/2019/06/30/2675455/sport-terziyska-zagubi-finala-na-dvoyki-i-polufinala-na-singal.html", "text": "Джулия Терзийска се класира на трето място на сингъл и на второ по двойки на турнира за жени в испанската столица Мадрид. \r\nНа полуфиналите на сингъл Терзийска отстъпи с 6:7, 4:6  пред втората поставена в схемата Йоана Рока от Румъния. Двубоят помежду им продължи 89 минути. \r\nНа финала на турнира по двойки Терзийска и Йоана Рока от САЩ загубиха с 3:6, 7:6, 8:10 от Жустинал Микулските от Литва и Кристина Рока от САЩ.", "date": "2019.06.30", "title": "Спорт: Терзийска загуби финала на двойки и полуфинала на сингъл"}
{"url": "http://www.focus-news.net/news/2019/06/30/2675456/valeri-zhablyanov-bsp-nay-veroyatno-shte-bada-ot-smenenite-ot-sastava-na-izpalnitelnoto-byuro.html", "text": "Най-вероятно ще бъда от сменените от състава на Изпълнителното бюро. Това каза пред журналисти народният представител от ПГ на „БСП за България“ и член на Изпълнителното бюро на партията Валери Жаблянов, предаде репортер на  Агенция „Фокус“ . Попитан как ще се отразят тези промени в ръководството на предстоящите избори Жаблянов отговори: „Както на всички досега“. На въпрос дали БСП ще загуби местния вот Жаблянов посочи, че не може да каже дали това ще се случи. „БСП винаги работи за успех на изборите. БСП е голяма партия с традиции. БСП е партия, която е понесла много през годините и партия, която ще продължи да отстоява най-ценните моменти от нашата политическа история и от българската национална политическа история“, каза Жаблянов. В отговор на въпрос защо Корнелия Нинова вижда враг в него, той изрази надежда тя да вижда в него партиен другар. „Считам, че критичните бележки, които съм имал към работата на Изпълнителното бюро и въобще към провежданата политическа линия са добронамерени“, допълни той.  \r\nДеница КИТАНОВА", "date": "2019.06.30", "title": "Валери Жаблянов, БСП: Най-вероятно ще бъда от сменените от състава на Изпълнителното бюро"}
{"url": "http://www.focus-news.net/news/2019/06/30/2675459/manol-genov-bsp-ima-nuzhda-ot-promeni-i-razshiryavane-na-izpalnitelnoto-byuro-zashtoto-visokite-tseli-koito-si-postavihme-ne-se-izpalniha.html", "text": "Има нужда от промени и разширяване на Изпълнителното бюро, защото високите цели, които си поставихме, не се изпълниха. Това каза народният представител от ПГ на „БСП за България“ и член на Националния съвет на партията Манол Генов пред журналисти преди заседанието на Пленума, предаде репортер на  Агенция „Фокус“ . Генов посочи, че дневният ред включва промени в Изпълнителното бюро и отбеляза, че те ще бъдат решени от Националния съвет. По думите му новите членове на Бюрото се избират с тайно гласуване. „Ще става въпрос и за местни избори. „Понеже предизборният щаб, който организираше европейските избори, подаде оставка, би трябвало да се избере председател на щаба и състав. Другият проблем е, че финансовият комфорт, ако е имало такъв, защото тук не е имало такъв, ще стане малко по-тежък за някои хора и може би ще се наложи да има съкращения в структурите“, коментира Генов.  \r\nДеница КИТАНОВА", "date": "2019.06.30", "title": "Манол Генов, БСП: Има нужда от промени и разширяване на Изпълнителното бюро, защото високите цели, които си поставихме, не се изпълниха"}
{"url": "http://www.focus-news.net/news/2019/06/30/2675462/kaloyan-pargov-bsp-tova-che-ne-uspyahme-za-malko-da-spechelim-evroizborite-ne-oznachava-che-vsichko-e-zagubeno.html", "text": "Това, че БСП не успя за малко да спечели евроизборите, не означава, че всичко е загубено. Това каза председаътелят на Градския съвет на БСП - София  и член на Изпълнителното бюро на партията Калоян Паргов пред журналисти преди Пленума, предаде репортер на  Агенция „Фокус“ . „Право на председателя е да прави промени и смени в Изпълнителното бюро. Аз лично като градски председател съм го правил два пъти в последните 6 години. Нека да видим какво ще бъде виждането на председателя на партията, с какви мотиви, какво иска да засили предвид предстоящата битка за местния вот. Най-важното нещо, което трябва днес да осъзнаем, е, че ни предстои битка и тя е решаваща. Ако европейските избори бяха завръзка, то местните избори ще са развръзка“, каза Паргов във връзка с промените в Изпълнителното бюро на БСП. които са  първа точка от днешния Пленум. Той допълни, че днес няма да се разглежда въпросът за субсидиите от гледна точка на бъдещи планове. „Днес ще разглеждаме в рамките на това намаление, което се случва вследствие на парите, която всяка партия е надвзела и трябва да върне каква субсидия остава и как ще продължим до края на годината. Нужна е актуализация на бюджета и мерки в тази посока, които няма да бъдат толкова приятни, но такъв е животът“, уточни още Паргов. На въпрос дали БСП има сили да спечели местния вот след загубата на евровота, Паргов отговори: „Това, че БСП не успя за малко да спечели евроизборите, не означава, че всичко е загубено. Зависи от мобилизацията и мотивацията, най-вече от единството и консолидацията“.  \r\nДеница КИТАНОВА", "date": "2019.06.30", "title": "Калоян Паргов, БСП: Това, че не успяхме за малко да спечелим евроизборите, не означава, че всичко е загубено"}
{"url": "http://www.focus-news.net/news/2019/06/30/2675457/burgas-bez-zatrudneniya-se-osashtestvyava-preminavaneto-prez-gkpp-malko-tarnovo.html", "text": "Без затруднения се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани големи колони от автомобили на българо-турската граница и преминаването се осъществява безпроблемно. \r\nДеница ДИМИТРОВА", "date": "2019.06.30", "title": "Бургас: Без затруднения се осъществява преминаването през ГКПП „Малко Търново“"}
{"url": "http://www.focus-news.net/news/2019/06/30/2675452/gazeta-expres-edi-rama-uprazhni-pravoto-si-na-glas-v-mestnite-izbori-otkloni-vaprosite-na-zhurnalistite.html", "text": "Лидерът на кабинета в Тирана упражни правото си на глас на местните избори в страната, като на излизане от избирателната секция отклони въпросите на журналистите, съобщава електронното издание на вестник  Gazeta Express  в албанската си редакция.  \r\nМинистър-председателят на Албания подчерта, че днешният ден е изключително важен за страната, след което се наложи да помоли журналистите да му освободят пътя, отказвайки да отговаря на допълнителни въпроси. \r\nВ 7:00 часа местно време (8:00 часа българско време) започнаха местните избори в Албания, които обединената опозиция в страната, водена от Демократическата партия на Лулзим Баша, бойкотира. Нови кметове ще бъдат избрани в 61 общини. По данни на Организацията за сигурност и сътрудничество в Европа (ОССЕ) в 31 общини кандидатите от управляващата Социалистическа партия нямат опоненти. За провеждането на вота в страната са въведени строги мерки за сигурност. Командоси ще гарантират сигурността на чуждестранните посолства в Тирана. \r\nВ навечерието на вота държавният глава на Албания Илир Мета призова гражданите на страната да запазят спокойствие и да не се поддават на провокации „по време на изборите на социалистите\". „Ситуацията е ясна и от гледна точка на Изборния кодекс, така и от тази на Конституцията. Конституционната дата на местните избори е 13 октомври 2019 година. Що се отнася до 30 юни, трябва да уважаваме и да не се сблъскваме с всички тези съграждани, които ще отидат на тези избори на социалистите“, поясни Мета. \r\nСпоред държавния глава на Албания гражданите трябва да останат спокойни и разумни и да не се поддават на никакви провокации, защото по този начин ще легитимират „заложничеството“, в което управляващите държат страната и се опитват да й наложат еднопартиен режим. \r\nМета отложи местните избори с указ от 8 юни, които преди това бяха насрочени за 30 юни. По-късно той подписа нов указ, с който отложи гласуването за 13 октомври. Тереза Герова", "date": "2019.06.30", "title": "Gazeta Expres: Еди Рама упражни правото си на глас в местните избори, отклони въпросите на журналистите"}
{"url": "http://www.focus-news.net/news/2019/06/30/2675463/istorikat-borislav-dichev-po-vreme-na-balkanskata-voyna-14-i-pehoten-makedonski-polk-uchastva-v-osvobozhdenieto-na-gradovete-pehchevo-kochani-i-strumitsa.html", "text": "По време на Балканската война 14-и пехотен Македонски полк участва в освобождението на градовете Пехчево, Кочани и Струмица. Това каза историкът Борислав Дичев в интервю за  Радио „Фокус“ – Пирин  по повод бойния празник на полка. Той обясни, че при избухването на войната полкът е в непосредствена близост до границата с Османската империя. „В състава на 7-а Рилска дивизия първата му задача е да прикрие развръщането на два резервни полка, които водят началото си от 22-ри и 14-и полк. Това са 49-и и 50-и пехотни полкове, които се съсредоточават в района на Кочериново и рилската река при Бараково, откъдето тръгва освобождението на Горна Джумая, днес Благоевград. 14-и пехотен Македонски полк, с разположението си в близките села до границата прикрива разгръщането на тези полкове, а след това се изнася в района на Черната скала със задача в първия ден на войната да бъде завладяно Царево село, което е днешния град Делчево в Р Северна Македония“, каза още Дичев. Той добави, че в последвалото развитие на военните действия, полкът участва в освобождението на градовете Пехчево, Кочани. На 21 октомври, заедно с 14-и пехотен Сръбски полк освобождават Струмица, след което полкът се насочва към Кукуш. С лявото си крило по време на настъплението полкът съдейства за изтласкването на османските войски от Кресненското дефиле. Това е бойният път до първата фаза на Балканската война, обясни историкът. Той посочи, че след това заедно със 7-а Рилска дивизия достига Солун, който няколко часа по-рано е предаден от турския военен комендант на гръцките части срещу солиден подкуп. По думите му големи са разногласията и съпротивата на гърците, когато българските войски предявяват законното си право за военно присъствие в Солун. „Там се получават недоразумения, които са заплашвали да прераснат във въоръжен конфликт. Гръцкият престолонаследник изпраща една оскърбителна телеграма до командира на 7-а Рилска дивизия, в която къде завоалирано, къде директно към нас се прави предложение да насочим войските си там, където е необходимо, тъй като градът вече е предаден на гръцката войска, която дори се е разположила. Генерал Георги Тодоров и всички офицерски чинове са възмутени. На това нахалство отговарят, че ако е необходимо ще влязат в града със сила“, разказа Дичев и добави, че е въпросът се урежда между двете главния командвания и макар неохотно, частите на 14-ти пехотен Македонски полк и на 7-а Рилска дивизия са допуснати в Солун. „Неохотно, със скърцане със зъби, гърците едвам понасят българското военно присъствие в Солун. Създават се всякакви пречки на българското население, духовниците и военните при носенето на гарнизонната служба. Тези отношение продължават до началото на Междусъюзническата война. Той отбеляза, че периода до началото на Междусъюзническата война е изпълнен с множество провокации от страна на гърци и сърби. „Те успяват в този период да си отпочинат, да попълнят своите армии, докато българските войници се бият при Одрин, при Чаталджа и Булаир“, каза още Дичев. \r\nЛивия НИНОВА", "date": "2019.06.30", "title": "Историкът Борислав Дичев: По време на Балканската война 14-и пехотен Македонски полк участва в освобождението на градовете Пехчево, Кочани и Струмица"}
{"url": "http://www.focus-news.net/news/2019/06/30/2675464/svetlan-kichikov-gd-granichna-politsiya-horata-ne-vinagi-sa-si-prigotvili-neobhodimite-dokumenti-za-patuvane-tova-e-edinstvenoto-koeto-bavi-preminavaneto-prez-gkpp-kulata.html", "text": "Хората не винаги са си приготвили необходимите документи за пътуване и това бави преминаването през граничните пунктове. Това каза главен комисар Светлан Кичиков, директор на ГД „Гранична полиция“ във връзка със засиления трафик на ГКПП „Кулата“, предаде репортер на  Агенция „Фокус“ . „Бави ни това, че хората не винаги са си приготвили необходимите документи за преминаването през граничния пункт“, посочи той. „Апелирам към тези, които пътуват с деца, а е само единият родител, да си носят копия на въпросните декларации, защото само за изтеклото денонощие 436 лица, пътуващи със своите деца, не са носили такова копие и се е налагало да правим ние копия в „Гранична полиция”, отбеляза главният комисар. По думите му това е единственото, което бави движението. „Ние сме направили всичко възможно, преминали сме към ограничен режим на обработка на граждани на Европейския съюз”, посочи той.  \r\nСпоред него несериозни са коментарите на преминаващите, че нарочно се бави движението, за да не ходят българите на гръцкото море.", "date": "2019.06.30", "title": "Светлан Кичиков, ГД „Гранична полиция”: Хората не винаги са си приготвили необходимите документи за пътуване, това е единственото, което бави преминаването през ГКПП „Кулата“"}
{"url": "http://www.focus-news.net/news/2019/06/30/2675460/svetlan-kichikov-gd-granichna-politsiya-osnovnata-prichina-za-opashkite-na-gkpp-kulata-e-uvelicheniyat-patnikopotok-s-25-poveche-spryamo-2018-g.html", "text": "Основната причина за опашките на ГКПП „Кулата“  е увеличеният пътникопоток -  с 25% повече спрямо 2018 г. Това каза главен комисар Светлан Кичиков, директор на ГД „Гранична полиция“ във връзка със засиления трафик на ГКПП „Кулата“, предаде репортер на  Агенция „Фокус“ . „Основната причина е увеличеният трафик спрямо предходната година, пътникопотокът или по-точно потокът на леките автомобили и автобусите се е увеличил с около 25 %. Трасетата са три, на които работим. Обработката на един автомобил отнема не повече от 30 секунди. Бави ни това, че хората не винаги са си приготвили необходимите документи за преминаването през граничния пункт“, посочи той.   \r\nГлавният комисар уточни, че за последното денонощие през пункта са преминали над 10 хил. автомобила. „Всеки може да сметне с каква скорост са проверени тези автомобили“, добави той.", "date": "2019.06.30", "title": "Светлан Кичиков, ГД „Гранична полиция”: Основната причина за опашките на ГКПП „Кулата“  е увеличеният пътникопоток -  с 25% повече спрямо 2018 г."}
{"url": "http://www.focus-news.net/news/2019/06/30/2675468/pregled-na-mezhdunarodnite-novini-do-13-chasa-agentsiya-fokus.html", "text": "Министърът на отбраната на Република Кипър Савас Ангелидис заяви, че Кипър ще продължи да предоставя пристанища и инфраструктура за кораби на Русия и други държави, независимо от приетите в САЩ поправки към законопроекта за сътрудничество в Източното Средиземноморие, предава  РИА Новости . \r\nСенаторите Боб Менендес, от Демократите и Марко Рубио, от Републиканците, внесоха законопроект за промяна на стратегията на САЩ в Източното Средиземноморие в съответсвие с промените в региона. Законпроектът отмяна забраната за доставки на оръжия на Кипър. Сенатската комисия за международни отношения одобри законопроекта с поправките, призоваващи страните от региона да отказват пристанищно обслужване на кораби на Руската Федерация. \r\n„Нито една страна не може да принуди Никозия да прекрати предоставянето на пристанищни обекти на руски и други кораби“, заявиАнгелидис в интервю пред местното радио CYBC. \r\nВ момента пред Никозия не се задават никакви въпроси, но ако бъде поставена пред дилема, Република Кипър ще взима свои решения, цитира думите на министъра радиото.Той подчерта, че Кипър предоставя услуги на трети държави, главно за предоставяне на хуманитарна помощ. \r\nВ случай на криза Кипър е длъжен да окаже съдействие, каза Ангелидис и обясни, че републиката никога не е сътрудничил с никоя държава в рамките на военна операция. \r\nАнгелидис каза, че Кипър ще продължи усилията си за по-нататъшно задълбочаване на отношенията със САЩ, но ролята на Република Кипър като стълб на стабилността в региона трябва да бъде зачитана. \r\nПрезидентът на Кипър Никос Анастасиадис по-рано изрази съжаление във връзка с приемането на тези изменения. Според Бюрото за преса и информацията, държавният глава е заявил пред репортери, че по принцип той приветства инициативата на Менендес и Рубио, както и законопроекта, който първоначално беше представен в Конгреса. \r\n„Трябва да изразя съжаление за поправките, които бяха внесен и които засягат в значителна степен независимостта и суверенитета на Република Кипър. До днес предоставянето на услуги на която и да е страна винаги е било извършвано за хуманитарни цели и не мисля, че такива условия могат да бъдат установени, особено от страна, с която се стремим – и аз говоря за Америка – към по-нататъшно укрепване на нашите отношения. Оставам с впечатлението, че поправката беше неудачна“, заяви Анастасиадис. \r\nЗаконът за сътрудничество в областта на сигурността и енергетиката в Източното Средиземноморие представя редица инициативи, които променят стратегията на САЩ, за да отразят промените в региона, включително влошаването на отношенията между Турция и САЩ и всички ключови регионални партньори на Вашингтон. Законопроектът предвижда премахването на забраната за продажба на оръжие за Кипър, забранява прехвърлянето на самолети F-35 в Анкара, ако Турция продължи да изпълнява планове за С-400 и налагането на санкции срещу Анкара. \r\nЗаконопроектът предвижда по-нататъшна милитаризация на Гърция и Кипър, по-тясната им привързаност към САЩ в областта на отбраната. \r\nСред заявените цели на американската политика са „поддържане на силно американско военно присъствие и инвестиране в военноморско оборудване, основано  на базата Суда в Гърция и развиване на по-задълбочено сътрудничество в областта на сигурността, включително неотдавнашното разполагане на (безпилотни летателни апарати) MQ-9 в Лариса и Вертолетния тренировъчен център на американската армия в Централна Гърция“. \r\nЗаконопроектът предвижда финансиране за конкретни военни програми за Гърция и Кипър, както и международни програми за военно обучение. \r\nРедица разпоредби са насочени против Русия с цел „снижаването на зловредното й влияние в Източното Средиземноморие“. Конкретно, сенаторите предлагат да се изведе от експлоатация военната техника, закупена от Москва и тя да бъде заменена с оръжие, произведено от страни-членки на НАТО. \r\n***  С изключение на мирния протестен марш от привърженици на опозицията в Тирана, изборният ден в Албания минава спокойно, с ниска избирателна активност, предава македонският информационен портал  \"24 Инфо\". \r\nПърво от държавното ръководство гласува председателят на албанския парламент Грамз Ручи. \"Както видяхте, аз гласувах и избрах. В надпреварата има 30 политически субекта и двама кандидати за кмет на Тирана, но е по-добре да има повече политически субекти и кандидати. Днес не е денят да се анализира този въпрос, а да се призове за спокойствие, умереност и решителност\", подчерта Ручи. \r\nТой призова и управляващите, и опозицията към размисъл и анализ още от първия ден на следващата седмица.  \r\n\"Утре ще е нормален ден. Но това не свършва дотук. Ще продължим усилията на албанската политика от понеделник, когато и двете страни - опозицията и управляващото мнозинство - ще направят анализ на ситуацията\", добави председателят на законодателния орган в Тирана.  \r\n***  Лидерът на кабинета в Тирана упражни правото си на глас на местните избори в страната, като на излизане от избирателната секция отклони въпросите на журналистите, съобщава електронното издание на вестник  Gazeta Express  в албанската си редакция.  \r\nМинистър-председателят на Албания подчерта, че днешният ден е изключително важен за страната, след което се наложи да помоли журналистите да му освободят пътя, отказвайки да отговаря на допълнителни въпроси. \r\nВ 7:00 часа местно време (8:00 часа българско време) започнаха местните избори в Албания, които обединената опозиция в страната, водена от Демократическата партия на Лулзим Баша, бойкотира. Нови кметове ще бъдат избрани в 61 общини. По данни на Организацията за сигурност и сътрудничество в Европа (ОССЕ) в 31 общини кандидатите от управляващата Социалистическа партия нямат опоненти. За провеждането на вота в страната са въведени строги мерки за сигурност. Командоси ще гарантират сигурността на чуждестранните посолства в Тирана. \r\nВ навечерието на вота държавният глава на Албания Илир Мета призова гражданите на страната да запазят спокойствие и да не се поддават на провокации „по време на изборите на социалистите\". „Ситуацията е ясна и от гледна точка на Изборния кодекс, така и от тази на Конституцията. Конституционната дата на местните избори е 13 октомври 2019 година. Що се отнася до 30 юни, трябва да уважаваме и да не се сблъскваме с всички тези съграждани, които ще отидат на тези избори на социалистите“, поясни Мета. \r\nСпоред държавния глава на Албания гражданите трябва да останат спокойни и разумни и да не се поддават на никакви провокации, защото по този начин ще легитимират „заложничеството“, в което управляващите държат страната и се опитват да й наложат еднопартиен режим. \r\nМета отложи местните избори с указ от 8 юни, които преди това бяха насрочени за 30 юни. По-късно той подписа нов указ, с който отложи гласуването за 13 октомври. \r\n***  Държавният глава на САЩ Доналд Тръмп потвърди, че е отправил покана към севернокорейския лидер Ким Чен-ун да посети САЩ, добавяйки, че \"в един момент всичко ще се случи\", предава  AFP . \r\nЗапитан от репортери кога ще се състои визитата, Тръмп отговори: \"Когато пожелае.Мисля, че искаме да преминем към следващата стъпка, да видим какво ще стане\". \r\nСлед срещата с Ким Чен-ун в Демилитаризираната зона (ДМЗ), разделяща двете страни на Корейския полуостров, лидерът на Белия дим Доналд Тръмп  обяви, че екипи от САЩ и Северна Корея ще започнат срещи \"през следващите две или три седмици\" за преговори по ядрената програма на Пхенян. \r\nПреговарящите от двете страни ще \"започнат процес и ще видим какво ще се случи\", каза Тръмп след историческа среща с лидера на Северна Корея Ким Чен Ун, третата помежду им. \r\n***  След срещата с Ким Чен-ун в Демилитаризираната зона (ДМЗ), разделяща двете страни на Корейския полуостров, лидерът на Белия дом Доналд Тръмп  обяви, че екипи от САЩ и Северна Корея ще започнат срещи \"през следващите две или три седмици\" за преговори по ядрената програма на Пхенян, предава  TACC . \r\nПреговарящите от двете страни ще \"започнат процес и ще видим какво ще се случи\", каза Тръмп след историческа среща с лидера на Северна Корея Ким Чен Ун, третата помежду им. \r\n***  Държавният глава на САЩ Доналд Тръмп се обърна към севернокорейския лидер Ким Чен-ун, като го увери, че е \"горд\" да прекоси границата между двете Кореи, предава  AFP . \r\n\"Горд съм да пресека тази линия\", заяви Тръмп в рамките на срещата си с Ким Чен-ун, третата по ред между двамата лидери. \r\n\"Това е велик ден за света\". Така държавният глава на САЩ коментира срещата си с лидера на Северна Корея Ким Чен-ун.  \r\n\"За мен е чест да бъда тук\", добави Тръмп, докато двамата разговаряха с южнокорейския президент Мун Дже-ин от южнокорейската страна на границата. \r\nНа свой ред лидерът на Северна Корея Ким Чен-ун подчерта, че неговите \"чудесни\" отношения с американския президент Доналд Тръмп ще позволят на двамата дългогодишни врагове да преодолеят препятствията. \"Убеден съм, че нашите взаимоотношения ще ни позволят да преодолеем бариерите, които стоят на пътя\", заяви Ким Чен-ун, добавяйки, че двамата лидери са провели разговори в Демилитаризираната зона. Съгласно думите му, близките отношения между двамата са позволили срещата в демилитаризирана зона на Корейския полуостров да бъде организирана \"само за една нощ\".  \r\n***  \"Това е велик ден за света\". Така държавният глава на САЩ Доналд Тръмп коментира срещата си с лидера на Северна Корея Ким Чен-ун в Демилитаризираната зона (ДМЗ) между двете държави на Корейския полуостров, предава  AFP . \r\n\"За мен е чест да бъда тук\", добави Тръмп, докато двамата разговаряха с южнокорейския президент Мун Дже-ин от южнокорейската страна на границата. \r\nСрещата Тръмп-Ким е трета по реда си. Първата бе проведена в Сингапур, а втората - в Ханой.  \r\n***  Командоси ще гарантират сигурността на чуждестранните посолства в Тирана в деня на местните избори, предава македонската електронна медия  A1 On . \r\nАлбанските командоси ще отговарят за сигурността на 84  съоръжения, като заместват около 300 полицейски служители, които са разпределени за охрана на избирателните комисии и секции в страната. \r\n\"Общо 7 779 полицейски служители са преминали подходящо обучение и ще бъдат ангажирани с осигуряването на сигурността на избирателни секции, центрове за броене на гласовете и общински избирателни комисии. Те ще разполагат с превозни средства, както и с подходящи средства за комуникация. Към тях ще се присъединят и 1450 членове на други полицейски управления, както и гранични служители\", поясни каза Алберт Дервиши, директор на Бюрото за обществена сигурност. \r\nВ същото време около 5000 души, включително членовете на специалното полицейско звено за бърза намеса, ще имат готовност да бъдат ангажирани за действие, в случай на необходимост. \r\nНа основание чл. 42 и чл. 114 от Изборния кодекс, полицейските служители са длъжни да поддържат реда извън и, ако е необходимо, вътре в избирателните секции, центровете за броене, избирателните комисии, както и транспортирането на избирателния материал. \r\n***  В 7:00 часа местно време (8:00 часа българско време) започнаха местните избори в Албания, предава скопското електронно издание  \"Локално\" . Нови кметове ще бъдат избрани в 61 общини. По данни на Организацията за сигурност и сътрудничество в Европа (ОССЕ) в 31 общини кандидатите от управляващата Социалистическа партия нямат опоненти. \r\nОпозицията, водена от Демократическата партия, бойкотира изборите. \r\nПрезидентът на Албания Илир Мета призова гражданите да вземат решенията си по граждански и демократичен начин, да действат спокойно и разумно. Мета счита, че е от съществено значение днес за страната да запази социалния мир и да избегне провокациите и насилието. \r\nДепутатите от опозицията подадоха оставка през февруари и излязоха по улиците за протести. Те обвиняват правителството в корупция и изборни измами в парламентарните избори през 2017 г., свързани с купуването на гласове. Те изискват оставката на премиера Еди Рама и предсрочните избори. Албанският министър-председател не приема исканията им и отхвърля обвиненията. \r\nЗа реда на местните избори в Албания ще бъдат задействани военни командоси.", "date": "2019.06.30", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/06/30/2675465/korneliya-ninova-predlozhi-valeri-zhablyanov-da-bade-otstranen-ot-izpalnitelnoto-byuro-na-bsp-i-sastavat-na-rakovodniya-organ-da-se-razshiri.html", "text": "Корнелия Нинова предложи на Пленума на БСП съставът на Изпълнителното бюро на партията да се разшири от 15 на 21 души, предаде репортер на  Агенция „Фокус“ . Лидерът на партията предлага още от ръководния орган да бъде отстранен Валери Жаблянов. Сред мотивите за отстраняването на Жаблянов са нарушен екипен принцип, липса на активност в идейните дискусии, както и неучастието му  в Парламентарната асамблея на Съвета на Европа.  \r\nНа вниманието на Бюрото са предложени кандидатурите на общинския съветник от Столичния общински съвет Милка Христова, депутатите Стоян Мирчев, Георги Свиленски, Весела Лечева и Манол Генов, председателят на Младежкото обединение в БСП Николай Бериевски и Асен Гагаузов.  \r\nИдеята на Нинова е по този начин да се разшири кръгът на лицата, които взимат решения за партията. Нинова е поискала повече депутати в Изпълнителното бюро, за да се подобри връзката на органа с парламентарната група, както и повече представители на местната власт.  \r\nДеница КИТАНОВА", "date": "2019.06.30", "title": "Корнелия Нинова предложи Валери Жаблянов да бъде отстранен от Изпълнителното бюро на БСП и съставът на ръководния орган да се разшири"}
{"url": "http://www.focus-news.net/news/2019/06/30/2675466/ria-novosti-kipar-otkaza-da-zakrie-pristanishtata-si-za-ruski-korabi-zaradi-iskaniyata-na-sasht.html", "text": "Министърът на отбраната на Република Кипър Савас Ангелидис заяви, че Кипър ще продължи да предоставя пристанища и инфраструктура за кораби на Русия и други държави, независимо от приетите в САЩ поправки към законопроекта за сътрудничество в Източното Средиземноморие, предава  РИА Новости . \r\nСенаторите Боб Менендес, от Демократите и Марко Рубио, от Републиканците, внесоха законопроект за промяна на стратегията на САЩ в Източното Средиземноморие в съответсвие с промените в региона. Законпроектът отмяна забраната за доставки на оръжия на Кипър. Сенатската комисия за международни отношения одобри законопроекта с поправките, призоваващи страните от региона да отказват пристанищно обслужване на кораби на Руската Федерация. \r\n„Нито една страна не може да принуди Никозия да прекрати предоставянето на пристанищни обекти на руски и други кораби“, заявиАнгелидис в интервю пред местното радио CYBC. \r\nВ момента пред Никозия не се задават никакви въпроси, но ако бъде поставена пред дилема, Република Кипър ще взима свои решения, цитира думите на министъра радиото.Той подчерта, че Кипър предоставя услуги на трети държави, главно за предоставяне на хуманитарна помощ. \r\nВ случай на криза Кипър е длъжен да окаже съдействие, каза Ангелидис и обясни, че републиката никога не е сътрудничил с никоя държава в рамките на военна операция. \r\nАнгелидис каза, че Кипър ще продължи усилията си за по-нататъшно задълбочаване на отношенията със САЩ, но ролята на Република Кипър като стълб на стабилността в региона трябва да бъде зачитана. \r\nПрезидентът на Кипър Никос Анастасиадис по-рано изрази съжаление във връзка с приемането на тези изменения. Според Бюрото за преса и информацията, държавният глава е заявил пред репортери, че по принцип той приветства инициативата на Менендес и Рубио, както и законопроекта, който първоначално беше представен в Конгреса. \r\n„Трябва да изразя съжаление за поправките, които бяха внесен и които засягат в значителна степен независимостта и суверенитета на Република Кипър. До днес предоставянето на услуги на която и да е страна винаги е било извършвано за хуманитарни цели и не мисля, че такива условия могат да бъдат установени, особено от страна, с която се стремим – и аз говоря за Америка – към по-нататъшно укрепване на нашите отношения. Оставам с впечатлението, че поправката беше неудачна“, заяви Анастасиадис. \r\nЗаконът за сътрудничество в областта на сигурността и енергетиката в Източното Средиземноморие представя редица инициативи, които променят стратегията на САЩ, за да отразят промените в региона, включително влошаването на отношенията между Турция и САЩ и всички ключови регионални партньори на Вашингтон. Законопроектът предвижда премахването на забраната за продажба на оръжие за Кипър, забранява прехвърлянето на самолети F-35 в Анкара, ако Турция продължи да изпълнява планове за С-400 и налагането на санкции срещу Анкара. \r\nЗаконопроектът предвижда по-нататъшна милитаризация на Гърция и Кипър, по-тясната им привързаност към САЩ в областта на отбраната. \r\nСред заявените цели на американската политика са „поддържане на силно американско военно присъствие и инвестиране в военноморско оборудване, основано  на базата Суда в Гърция и развиване на по-задълбочено сътрудничество в областта на сигурността, включително неотдавнашното разполагане на (безпилотни летателни апарати) MQ-9 в Лариса и Вертолетния тренировъчен център на американската армия в Централна Гърция“. \r\nЗаконопроектът предвижда финансиране за конкретни военни програми за Гърция и Кипър, както и международни програми за военно обучение. \r\nРедица разпоредби са насочени против Русия с цел „снижаването на зловредното й влияние в Източното Средиземноморие“. Конкретно, сенаторите предлагат да се изведе от експлоатация военната техника, закупена от Москва и тя да бъде заменена с оръжие, произведено от страни-членки на НАТО. \r\nПревод и редакция:", "date": "2019.06.30", "title": "РИА Новости: Кипър отказа да закрие пристанищата си за руски кораби заради исканията на САЩ"}
{"url": "http://www.focus-news.net/news/2019/06/30/2675469/vanshniyat-ministar-na-gartsiya-intsident-v-egeysko-more-shte-udari-po-turskata-ikonomika.html", "text": "„Никой не иска инцидент в Егейско море. Не само ние, страна, която обича мира и базира интересите си на международното право, но и Турция, която иска да запази контролирано напрежение в Егейско море и да прокарва собствената си политика. Но, в никакъв случай Турция не търси конфликт или инцидент“, заяви министърът на външните работи на Гърция Йоргос Катругалос в интервю пред вестник „То Вима“, където изрази мнение, че няма голяма вероятност да се случи инцидент между двете държави, предава обществената информационна агенция  АНА-МПА . \r\nКатругалос обясни изявленията на турските власти с общата политика на съседната страна и по причини за вътрешна употреба. „На турската ревизионистка политика й трябва да поддържа ниво на ескалиращо напрежение, което се увеличава според вътрешната ситуация, но тя знае, че един конфликт би бил катастрофален“. \r\nГръцкият външен министър изпрати ясно послание към Турция, отбелязвайки, че Анкара е наясно, че никой няма да спечели от конфликт в Егейско море и че мисълта за инцидент ще навреди на нейната икономика, която в момента е на ръба. \r\nТой обаче каза, че Гърция остава решена да предотврати лош сценарий. „Гърците трябва да се чувстват в безопасност“, отбеляза Катругалос. \r\nПревод и редакция:", "date": "2019.06.30", "title": "Външният министър на Гърция: Инцидент в Егейско море ще удари по турската икономика"}
{"url": "http://www.focus-news.net/news/2019/06/30/2675471/rzi-varna-26-sluchaya-na-chrevni-infektsii-sa-registrirani-za-perioda-ot-21-do-27-yuni.html", "text": "26 случая на чревни инфекции са регистрирани за периода от 21 до 27 юни. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. За сравнение случаите през втората седмица на юни са били 30 на брой. През отчетния период са констатирани 23 пациенти с ентероколит спрямо 26 от предходния. От тях 17 са случаите във Варна и 6 са случаите в малките населени места на областта. За сравнение броя на пациентите с тази инфекция за същия период на 2018 г. са били 26 броя. За шестдневния период са регистрирани и 2 колиентерита – същия брой е отчетен и предходната седмица. Констатиран е и един пациент с вирусен хепатит спрямо двама от предходния период. \r\nБояна АТАНАСОВА", "date": "2019.06.30", "title": "РЗИ-Варна: 26 случая на чревни инфекции са регистрирани за периода от 21 до 27 юни"}
{"url": "http://www.focus-news.net/news/2019/06/30/2675467/gd-granichna-politsiya-intenziven-e-trafikat-na-punktovete-kulata-i-makaza-na-balgaro-gratskata-granitsa-patuvashtite-da-izpolzvat-punktovete-ilinden-zlatograd-ivaylovgrad-i-kapitan-petko-voyvoda.html", "text": "Интензивен е трафикът на пунктовете „Кулата“ и „Маказа“ на българо-гръцката граница, пътуващите да използват пунктовете „Илинден“, „Златоград“, „Ивайловград“ и „Капитан Петко Войвода“. Това съобщиха от  ГД „Гранична полиция“ . Информацията е към 12.00 часа.  На българо-сръбската граница  трафикът е интензивен на ГКПП „Калотина“ на вход за леки автомобили. На българо-македонската граница  трафикът е нормален на всички гранични контролно-пропускателни пунктове. На българо-турската граница , на ГКПП „Капитан Андреево“ трафикът е интензивен за товарни автомобили на изход, на ГКПП „Лесово“ трафикът е интензивен за товарни автомобили на вход. На българо-румънската граница  на ГКПП „Дунав мост-Видин“ трафикът е интензивен на изход за товарни автомобили. На ГКПП „Дунав мост Русе“, ГКПП „Кардам“ и ГКПП „Дуранкулак“ трафикът е интензивен на вход за леки автомобили.", "date": "2019.06.30", "title": "ГД „Гранична полиция“: Интензивен е трафикът на пунктовете „Кулата“ и „Маказа“ на българо-гръцката граница, пътуващите да използват пунктовете „Илинден“, „Златоград“, „Ивайловград“ и „Капитан Петко Войвода“"}
{"url": "http://www.focus-news.net/news/2019/06/30/2675470/ivaylo-ivanov-glaven-sekretar-na-mvr-kategorichno-ne-moga-da-podkrepya-tvardeniyata-che-narochno-se-bavi-dvizhenieto-prez-gkpp-kulata-za-da-ne-pochivat-balgarite-v-gartsiya.html", "text": "Категорично не мога да подкрепя твърденията, че нарочно се бави движението през ГКПП „Кулата“, за да не почиват българите в Гърция. Това каза главният секретар на МВР главен комисар Ивайло Иванов във връзка със затрудненото движение през ГКПП „Кулата“ от последните дни в предаването „Неделя 150“  БНР . Попитан дали не се бави нарочно движението, за да бъдат отказани българите да почиват на гръцкото море и да бъдат върнати на родното, за да се спаси туристическият бранш, той отговори: „В никакъв случай, категорично не мога да го потвърдя това“.  \r\nСпоред него причините за забавянето са комплексни. „Действително последните дни имаше голямо натоварване в посока Гърция. Искам да уточня, че това беше само на ГКПП „Кулата“, съседните пунктове за Гърция бяха абсолютно празни“, поясни той. Според него през пункта преминава голям брой от автомобили, които се обработват за изключително кратко време. „Днес по наше решение на място е изправен и директорът на Главна дирекция „Гранична полиция“ Светлан Кичиков. Неговите наблюдение са, че автомобилите се обработват за изключително кратко време. Има неща, които допринасят за евентуалното забавяне. Това са, че гражданите не са достатъчно подготвени с необходимия набор документи, които трябва да притежават. Моята молба е когато се носи декларация за непридружено дете, трябва да се носи и копие от нея. Във вчерашния ден колегите са направили над 500 копия на такива декларации“, отбеляза Ивайло Иванов. Той припомни, че на сайта на „Гранична полиция“ има много ясни и точни разписания какви документи трябва да се носят от гражданите, за да бъде максимално улеснена проверката.", "date": "2019.06.30", "title": "Ивайло Иванов, главен секретар на МВР: Категорично не мога да подкрепя твърденията, че нарочно се бави движението през ГКПП „Кулата“, за да не почиват българите в Гърция"}
{"url": "http://www.focus-news.net/news/2019/06/30/2675458/24-info-makedoniya-izborniyat-den-v-albaniya-preminava-spokoyno-opozitsiyata-organizira-protestno-shestvie.html", "text": "С изключение на мирния протестен марш от привърженици на опозицията в Тирана, изборният ден в Албания минава спокойно, с ниска избирателна активност, предава македонският информационен портал  \"24 Инфо\". \r\nПърво от държавното ръководство гласува председателят на албанския парламент Грамз Ручи. \"Както видяхте, аз гласувах и избрах. В надпреварата има 30 политически субекта и двама кандидати за кмет на Тирана, но е по-добре да има повече политически субекти и кандидати. Днес не е денят да се анализира този въпрос, а да се призове за спокойствие, умереност и решителност\", подчерта Ручи. \r\nТой призова и управляващите, и опозицията към размисъл и анализ още от първия ден на следващата седмица.  \r\n\"Утре ще е нормален ден. Но това не свършва дотук. Ще продължим усилията на албанската политика от понеделник, когато и двете страни - опозицията и управляващото мнозинство - ще направят анализ на ситуацията\", добави председателят на законодателния орган в Тирана.  Тереза Герова", "date": "2019.06.30", "title": "\"24 Инфо\" (Македония): Изборният ден в Албания преминава спокойно, опозицията организира протестно шествие"}
{"url": "http://www.focus-news.net/news/2019/06/30/2675473/ana-mpa-seriozen-risk-ot-pozhari-v-mnogo-chasti-na-gartsiya-v-nedelya.html", "text": "Рискът от пожари ще бъде много висок в Гърция в неделя, съобщиха от генералния секретариат на местната Гражданска защита, цитирани от обществената информационна агенция  АНА-МПА . \r\nОпасността е най-голяма в Атика (включително остров Китера), Стереа Елада (Виолита, Евия и Скирос), регионите на Коринт, Арголида и Лакония на полуостров Пелопонес, регионът на северните егейски острови (Лесбос, Хиос, Самос и Икария), както и южният егейрски регион, включително остров Крит. \r\nПревод и редакция:", "date": "2019.06.30", "title": "АНА-МПА: Сериозен риск от пожари в много части на Гърция в неделя"}
{"url": "http://www.focus-news.net/news/2019/06/30/2675476/germanskoto-kontrarazuznavane-v-germaniya-se-e-zasilila-shpionskata-deynost-na-rusiya-kitay-iran-i-turtsiya.html", "text": "През 2018 година в Германия е продължила да се засилва разузнавателната дейност на някои страни, като най-активно от всички против ФРГ са шпионирали Русия, Китай, Иран и Турция. Това се казва в доклад на Федералното ведомството за защита на конституцията (BfV, контраразузнаването на Германия), предава руската агенция  EA Daily . \r\nВ документа се отбелязва, че много страни използват разузнавателни служби, за да получат инфоционно предимство в политиката, икономиката, техниката и военната сфера и шпионите проявяват „специален интерес към Германия заради челнството й в ЕС и НАТО, както и силната й икономика и научни иновации“, предава Deutsche Welle. \r\nДокладът също така показва, че държавният тероризъм се превръща в сериозна заплаха. В тази връзка експертите на BfV посочиха и други страни, в които са извършени убийствата, които биха могли да бъдат организирани от чужди разузнавателни служби. Обаче по-голямата част от шпионските операции през 2018 г. са били свързани с получаване на тайна информация, отбелязва документът на германската агенция за контраразузнаване. \r\nПревод и редакция:", "date": "2019.06.30", "title": "Германското контраразузнаване: В Германия се е засилила шпионската дейност на Русия, Китай, Иран и Турция"}
{"url": "http://www.focus-news.net/news/2019/06/30/2675475/glavniyat-sekretar-na-mvr-ivaylo-ivanov-za-otstraneniya-nachalnik-na-6-rpu-sofiya-takiva-situatsii-podkopavat-doverieto-kam-nashite-sluzhiteli.html", "text": "Такива ситуации подкопават доверието към нашите служители. Това каза главният секретар на МВР гл. комисар Ивайло Иванов във връзка с отстранения от длъжност началник на 6 РПУ-София заради хулигански прояви в предаването „Неделя 150“ по  БНР . „Категорично това не е добър пример. Когато поех поста главен комисар на МВР, заедно с министъра обявихме, че един от приоритетите ми ще бъде повишаване на доверието на обществото към служителите на МВР. С такива действия по никакъв начин няма как да повишим това доверие“, посочи Иванов. „Колкото и високи резултати да имаме, каквото и да сме постигнали, такива ситуации подкопават доверието към нашите служители. Няма смисъл заради неетичното поведение и пиянски изцепки на наши колеги да страдат останалите служители, които си вършат съвестно работата и изпълняват своите задължения“, коментира главният секретар на МВР. „Ние по никакъв начин не толерираме и се отнасяме с цялата строгост на закона към такива случаи“, добави той и припомни, че служителят е отстранен от работа до приключване на проверката.  \r\nИвайло Иванов коментира и темата за изграждането на Единен център за обработка на нарушенията на пътя. „В момента колегите установяват извършването на някакво нарушение, след това самите служители извършват обработка, източват техническите средства и едва след това се преминава към вземане на отношение по административен ред“, уточни той. „Когато бъде изграден този център всички технически средства, които работят на територията на страната, информацията автоматично ще бъде изпращана в този център, тя ще бъде обработвана и ще бъдат издавани наказателни постановления“, поясни Иванов.  \r\nПопитан дали след като се въведе тази система, полицаите отново ще имат възможност да се договарят с нарушителите, той отговори: „Просто няма да има такъв разговор. Всичко ще става напълно автоматизирано“.", "date": "2019.06.30", "title": "Главният секретар на МВР Ивайло Иванов за отстранения началник на 6 РПУ-София: Такива ситуации подкопават доверието към нашите служители"}
{"url": "http://www.focus-news.net/news/2019/06/30/2675474/pazardzhik-tsentralniyat-mineralen-plazh-vav-velingrad-posreshta-letniya-sezon-osvezhen-i-obnoven.html", "text": "Централният минерален плаж „Йосиф Шнитер” във Велинград посреща летния сезон освежен и обновен, след като беше цялостно реновиран. Това съобщи за  Радио „Фокус“ – Пазарджик  Бояна Кирилова, експерт в общинската администрация в курорта. „За да може гражданите и гостите на Велинград да изживеят едно чудесно и незабравимо лято на минералния плаж, от което да имат достатъчно хубави спомени за студените и мрачни дни, бе сменена арката на входа, пребоядисани и освежени са стените и пейките. От дълги години оградата отвън не е поддържана, в момента тя е шпаклована, освежена и боядисана“, уточни Кирилова. Тя допълни, че са поставени информационни табели отнасящи се за Йосиф Шнитер, чието име носи централният плаж. \r\nАлбена ЖИЛЕКОВА", "date": "2019.06.30", "title": "Пазарджик: Централният минерален плаж във Велинград посреща летния сезон освежен и обновен"}
{"url": "http://www.focus-news.net/news/2019/06/30/2675472/ivaylo-ivanov-glaven-sekretar-na-mvr-zakupuvame-15-visokoskorostni-nemarkirani-avtomobili-koito-shte-kontrolirat-dvizhenieto-po-magistralite.html", "text": "Закупуваме 15 високоскоростни немаркирани автомобили, които ще контролират движението по магистралите. Това каза главният секретар на МВР главен комисар Ивайло Иванов в предаването „Неделя 150“  БНР . Според него мерките, които предприема МВР за намаляване на катастрофите в страната, не са лоши. „Ние с тревога следим тази тенденция. На ежедневните оперативки в МВР правим анализ на всяко едно денонощие, на причините, които допринасят за настъпването на тези тежки пътно транспортни произшествия“, добави той. По думите му мерките са засилени и се повишава контролната дейност. „В сравнение със същия период за миналата година до дата края на миналата седмица имаме над 200 000 констатирани нарушение повече. Ако вървим с тази тенденция това означава, че за 2019 г. нарушенията ще бъдат много повече. Но, все пак нееднократно съм призовавал участниците в пътното движение да бъдат по-толерантни и по-съобразителни на пътя“, добави Иванов. По думите му регистрираните нарушения винаги се санкционират. Имаме в пъти повишение на събираемостта“, добави Иванов. „Аз доста често пътувам по страната. Прави ми впечатление, че има дисциплина, но за съжаление тя все още не е достатъчна, защото където има полицейски служители, там нещата са под контрол. След като минат полицейските постове всички започват да си карат, така както си знаят. Именно заради това ние наблягаме на закупуване на технически средства – камери и отсечки, където ще се измерва средната скорост. Закупуваме 15 броя високо скоростни немаркирани автомобили, които ще се движат най-вече по магистралите, където ще може да бъде контролирано движението“, уточни главният секретар на МВР.", "date": "2019.06.30", "title": "Ивайло Иванов, главен секретар на МВР: Закупуваме 15 високоскоростни немаркирани автомобили, които ще контролират движението по магистралите"}
{"url": "http://www.focus-news.net/news/2019/06/30/2675461/svoboden-pechat-makedoniya-edi-rama-otnovo-vpechatli-s-viziya-poyavi-se-na-izborite-sas-sako-i-kasi-pantaloni.html", "text": "Министър-председателят на Албания Еди Рама е известен със своя специфичен стил на обличане, на който не изневери и на днешните избори за местна власт в страната, отбелязва македонското електронно издание  \"Слободен печат\" . \r\nРама се появи в избирателната секция с риза и сако, които бе комбинирал с три четвърти панталони и чорапи почти до коляното. Аутфитът бе завършен с черни официални обувки, допълва изданието.  Тереза Герова", "date": "2019.06.30", "title": "\"Свободен печат\" (Македония): Еди Рама отново впечатли с визия - появи се на изборите със сако и къси панталони"}
{"url": "http://www.focus-news.net/news/2019/06/30/2675477/sofiya-kolona-ot-avtomobili-se-e-obrazuvala-na-izhoda-na-stolitsata-po-am-trakiya-pri-selo-ravno-pole.html", "text": "Колона от автомобили се е образувала на изхода на столицата по АМ „Тракия“ при село Равно поле, съобщи слушател на  Радио „Фокус“ .", "date": "2019.06.30", "title": "София: Колона от автомобили се е образувала на изхода на столицата по АМ „Тракия“ при село Равно поле"}
{"url": "http://www.focus-news.net/news/2019/06/30/2675478/sport-stoynostta-na-man-yunayted-e-padnala-s-nad-miliard.html", "text": "Стойността на английския футболен гранд Манчестър Юнайтед на Нюйоркската бондова борса е паднала с над 1,2 милиарда лири след колебливия последен сезон на отбора, пише \"Мирър\". През авугст миналата година акциите на клуба от \"Олд Трафорд\" се търгуваха за 21.82 лири, а на последната сесия ценните книжа струваха по едва 14.24 лири. Това означава, че стойността на Манчестър Юнайтед е паднала от 3,51 милиарда лири на около 2,25 милиарда лири. Отборът не успя да спечели трофей през 2018/2019, като завърши на шесто място във Висшата лига на 32 точки зад шампиона Манчестър Сити, а с това няма да играе в за Шампионската лига догодина.", "date": "2019.06.30", "title": "Спорт: Стойността на Ман Юнайтед е паднала с над милиард"}
{"url": "http://www.focus-news.net/news/2019/06/30/2675482/sport-tsska-zagubi-ot-shahtyor-donetsk-s-01.html", "text": "ЦСКА загуби от Шахтьор Донецк с 0:1 в предпоследната си контрола от подготовката в Австрия. Единственото попадение в срещата отбеляза Сикан в 10-тата минута. Преди това „армейците“ победиха с 3:0 чешкия Прибрам и загубиха с 0:1 от шампиона на Унгария Ференцварош. Последната проверка на „червените“ на австрийска земя ще бъде срещу местния хегемон Ред Бул Залцбург на 3 юли.", "date": "2019.06.30", "title": "Спорт: ЦСКА загуби от Шахтьор Донецк с 0:1"}
{"url": "http://www.focus-news.net/news/2019/06/30/2675479/po-pokana-na-zam-predsedatelya-na-ruskiya-parlament-petr-tolstoy-plamena-zayachka-i-lyubomira-gancheva-shte-vzemat-uchastie-v-mezhdunaroden-forum-razvitie-na-parlamentarizma.html", "text": "Лидерът на АБВ-Младежи Пламена Заячка и зам.-председателят на партията Любомира Ганчева получиха официална покана за участие във Втория международен форум „Развитие на парламентаризма“, който ще се проведе в Москва в периода 30 юни - 3 юли. Това съобщиха от пресцентъра на ПП АБВ. Те ще вземат участие в панелите, свързани с развитие на парламентаризма, младежта, международната сигурност и борбата с бедността. \r\nНа форума ще участват 800 чуждестранни представители от 131 страни. Сред участниците са представители на почти всички европейски парламенти. Очаква се да участват и експерти, журналисти, водещи учени от Русия и от чужбина. \r\nФорумът ще бъде открит от председателя на Държавната дума Вячеслав Володин. На откриването ще присъстват председателят на Съвета на Федерацията Валентина Матвиенко и министърът на външните работи на Руската федерация Сергей Лавров.", "date": "2019.06.30", "title": "По покана на зам.-председателя на Руския парламент Петр Толстой, Пламена Заячка и Любомира Ганчева ще вземат участие в международен форум „Развитие на парламентаризма“"}
{"url": "http://www.focus-news.net/news/2019/06/30/2675484/ria-novosti-v-krim-narekoha-vlizaneto-na-amerikanski-esminets-v-cherno-more-naglo-uporstvo.html", "text": "Влизането на ескадрения миноносец от Военноморските сили (ВМС) на САЩ USS Carney в акваторията на Черно море е нагло упорство, целящо създаване на напрежение в международните отношения. Това заяви ръководителят на комисията по междунационални отношения в кримския парламент Юрий Гемпел, цитиран от  РИА Новости . \r\nПо-рано бе съобщено, че американският разрушител е влязъл в акваторията на Черно море. Корабът ще участва във военните учения Sea Breeze 2019. \r\n„Вече не учудва наглото упорство на САЩ да присъстват в Черно море, което цели създаването на напрежение в международните отношения и говори за това, че САЩ нямат намерение да се отказват от агресивните си планове“, заяви пред РИА Новости Гемпел. \r\nПо неговите думи, руската армия и флот през последните години са получили най-съвременни оръжия, които првъзхождат в пъти американските и са в състояние да обезпечат ненарушимостта на границите и мирния живот на гражданите на Русия. \r\n„А Крим е бил и ще бъде непотопяем самолетоносач в Черно море, който осигурява международната стабилност в черноморския регион“, каза Гемпел. \r\nПревод и редакция:", "date": "2019.06.30", "title": "РИА Новости: В Крим нарекоха влизането на американски есминец в Черно море нагло упорство"}
{"url": "http://www.focus-news.net/news/2019/06/30/2675481/sitel-makedoniya-bezdomni-kucheta-nahapaha-dve-detsa-v-skopie.html", "text": "В събота в 15:15 часа местно време гражданка е съобщила в полицейското управление Бит Пазар в Скопие, че нейната дъщеря е била ухапана по лявата ръка от бездомно куче на улица „Емин Дураку“, предава скопският телевизионен канал  „Сител“ . \r\nМедията отбелязва още, че в същия ден 49-годишна жена от македонската столица е съобщила, че нейният малолетен син е бил ухапан също от бездомно куче, но на булевард „Яне Сандански“. \r\nПревод и редакция:", "date": "2019.06.30", "title": "„Сител“ (Македония): Бездомни кучета нахапаха две деца в Скопие"}
{"url": "http://www.focus-news.net/news/2019/06/30/2675483/pazardzhik-intenziven-e-trafikat-po-patya-velingrad-varvara.html", "text": "Интензивен е трафикът по пътя Велинград- Варвара, предаде репортер на  Радио „Фокус“ – Пазарджик . По-интензивен е трафикът от курорта към Пазарджик. На входа на дефилето има ограничение с пътни знаци в едното платно в посока Велинград заради авария на водопровод за минерална вода. В участъците, където има най-много завои, се образуват колони от автомобили, заради по-ниската скорост, с която се преминава оттам. На входа на пътя Варвара- Велинград има поставено светещо табло с предупредителен знак за опасност от падащи камъни. \r\nАлбена ЖИЛЕКОВА", "date": "2019.06.30", "title": "Пазарджик: Интензивен е трафикът по пътя Велинград- Варвара"}
{"url": "http://www.focus-news.net/news/2019/06/30/2675486/nimh-27-gradusa-e-nay-visokata-izmerena-temperatura-kam-1200-chasa-v-sandanski-stara-zagora-vidin-novo-selo-pazardzhik-burgas-i-varna.html", "text": "27 градуса е най- високата измерена температура към 12.00 часа- в Сандански, Стара Загора, Видин, Ново село, Пазарджик, Бургас и Варна. Това каза за  Агенция „Фокус“  дежурният синоптик Анастасия Стойчева от  Националния институт по метеорология и хидрология (НИМХ) . „Събота и неделя не сме очаквали високи температури. Те дори са малко по-ниски от обичайните, заради студения фронт, който премина в петък“, обясни синоптикът. Най-хладно към 12.00 часа е било в София и в Кюстендил- 22 градуса. В Плевен и Велико Търново е било 24 градуса, а в Русе - 26 градуса. „След този преминал студен фронт в петък, сутрешните температури при това ясно и тихо време бяха 11 градуса във Видин Казанлък и София. Средно за страната са били между 13-18 градуса“, уточни Анастасия Стойчева. „По-ниските температури не са опасни, но би трябвало да го отбележим, това е прохладно време, което е приятно за лятото“, посочи тя. По думите й дори по Черноморието сутрешните температури са били малко под 20 градуса.   \r\nДаяна ДЮЛГЕРОВА", "date": "2019.06.30", "title": "НИМХ: 27 градуса е най- високата измерена температура към 12.00 часа- в Сандански, Стара Загора, Видин, Ново село, Пазарджик, Бургас и Варна"}
{"url": "http://www.focus-news.net/news/2019/06/30/2675480/varna-zadarzhan-e-shofyorat-blasnal-dete-v-morskata-gradina.html", "text": "Шофьорът, блъснал дете в Морската градина е задържан. Това съобщи за  Радио „Фокус“ – Варна  говорителят на ОДМВР- Варна Ивана Милева. Шофьорът на колата с румънска регистрация, участвала в инцидента, е задържан за 24 часа. Работата по случая продължава. Изясняват се причините за тежкия инцидент. \"Фокус\" припомня:  Пътното произшествие стана около 17.00 часа вчера на паркинг пред ресторант на входа на Морската градина. Според първоначална информация водачът на превозното средство предприел маневра назад, при която ударил детето. То е починало на място. След тежкия инцидент граждани организират протест в социалните мрежи срещу използването на автомобили в Морската градина. Протестът ще се проведе в 18.30 часа пред Общината. Той е подкрепен от сдружение „Варна диша“ и велоклуб „Спартак“. \r\nБояна АТАНАСОВА", "date": "2019.06.30", "title": "Варна: Задържан е шофьорът, блъснал дете в Морската градина"}
{"url": "http://www.focus-news.net/news/2019/06/30/2675488/pernik-kmetat-vyara-tserovska-privetstva-uchastnitsite-v-regionalniya-folkloren-sabor-vitoshki-napevi-v-selo-kladnitsa.html", "text": "Кметът на Община Перник Вяра Церовска приветства талантливите самодейци, които  огласиха село Кладница на  12-то издание на Регионалния фолклорен събор „Витошки напеви“ - Кладница 2019. Това съобщиха от пресцентъра на  общината . Танцови и музикални състави, както и индивидуални изпълнители, омаяха публиката с впечатляващи танци и песни. Сред участниците имаше и състав от Гърция. „Скъпи, жители, и приятели  на едно от красивите кътчета на нашата родина, разположено в топлия южния склон  на Витоша – село Кладница, щастлива съм, че имам възможността да открия 12-то издание на Регионалния фолклорен събор „Витошки напеви\" . Фактът, че над 600 участници от цялата страна участват в него го превръща в събитие, което има съществена роля  за съхраняването на българския фолклор. Опазването на съкровищницата на българската култура има голямо значение за популяризирането й сред младите хора и за съхраняване на националната ни идентичност\", сподели кметът Вяра Церовска и пожела успех на участниците. „За мен е чест, че за  поредна година имам възможността да ви приветствам в полите на Витоша по случай този прекрасен фолклорен събор, който съхранява българските традиции и ги предава от поколение на поколение. Без вас този събор нямаше да се организира толкова години ”, заяви с гордост Васил Мирчев и благодари на кмета Вяра Церовска за постоянната подкрепа и осигурените средства за ремонта на читалището. Съборът има конкурсен характер. Жури от специалисти в областта на фолклора оценяват изпълненията. Председател на журито е доц. д-р Албена Георгиева - председател Институт за етнология и фолклористика с етнографски музей при Българска академия на науките /ИЕФЕМ при БАН/ и членове Цветанка Атанасова – етнолог от гр. Перник и Милчо Георгиев – етнохоролог от гр. Перник. На празника присъстваха още зам.-кметовете Владислав Караилиев и Севделина Ковачева, секретарят на Общината Радослава Манова, общински съветници и кметове на населени места. Главната цел на проявата е поддържането на танцовото, музикалното, певческото и словесното изкуство за традиционен фолклор в селищата около планината Витоша и по поречието на реките Струма и Места.", "date": "2019.06.30", "title": "Перник: Кметът Вяра Церовска приветства участниците в Регионалния фолклорен събор „Витошки напеви“ в село Кладница"}
{"url": "http://www.focus-news.net/news/2019/06/30/2675487/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ от 17.00 часа. Това съобщиха от екипа на предаването „Беновска пита“ по  „Канал 3” . Предаването под надслов „Политиката, глупако!“ ще започне с коментар на Беновска. Нейни събеседници ще бъдат: \r\nЗа: Кой и на какво основание Иска, но и Може ли да управлява София?  \r\n17.05 - 17.25 Йорданка Фандъков, кмет на София и заместник-председател на ГЕРБ и ИК \r\nЗа: Колко е силен „разбегът“ на ДПС? \r\n17.30 - 17.50 Рамадан Аталай, ДПС \r\nЗа:  Когато Димитров срещна Меркел, Макрон, Медведев и Мей?  \r\n17.55 - 18.15 Пламен Димитров, президент на КНСБ \r\nЗа:  „Еко“ ли е Бългаия?  \r\n18.20 - 18.40  Нено Димов, министър на ОСВ \r\nЗа: „Ние сме на всеки километър“ - може ли БСП да го запее? \r\n18.40 - 18.55 Кристиан Вигенин, БСП \r\nПовторението гледайте по Канал 3 и слушайте по Радио К2 в неделя вечер от 23.15 часа. Пишете на benovskapita@gmail.com", "date": "2019.06.30", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/06/30/2675492/sofiya-pozhar-e-goryal-v-apartament-v-kv-ivan-vazov-nyama-postradali.html", "text": "Пожар е горял в апартамент в столичния квартал „Иван Вазов“. Това съобщиха за  Агенция „Фокус“  от пресцентъра на  МВР . Сигналът за инцидента е получен в 12.50 часа. Пожарът е възникнал в стая в апартамента след като е пламнала битова техника. Няма пострадали.  \r\nИрина ИВАНОВА", "date": "2019.06.30", "title": "София: Пожар е горял в апартамент в кв. „Иван Вазов“, няма пострадали"}
{"url": "http://www.focus-news.net/news/2019/06/30/2675493/sport-grigor-dimitrov-zapochva-na-uimbaldan-v-ponedelnik-sled-13-chasa.html", "text": "Най-добрият български тенисист Григор Димитров стартира участието си на “Уимбълдън” в първия ден на турнира от “Големия шлем” в Лондон - понеделник (1 юли). 28-годишният тенисист ще се изправи в първия кръг срещу французина Корентен Муте в късния следобед в третия мач от програмата на корт №15, срещите на който започват в 13,00 часа българско време. Хасковлията е полуфиналист на \"Уимбълдън\" през 2014, докато 20-годишният Муте ще дебютира на турнира от “Големия шлем” на трева в Лондон.", "date": "2019.06.30", "title": "Спорт: Григор Димитров започва на „Уимбълдън“ в понеделник след 13 часа"}
{"url": "http://www.focus-news.net/news/2019/06/30/2675490/iliana-benovska-ninova-si-ya-nosete-kato-vodenichen-kamak-na-shiyata-drugari-sotsialisti.html", "text": "Лидерката на столетницата БСП Корнелия Нинова има по-нисък рейтинг от партията! Но, днес на пленума на БСП, тя пак си разиграва коня, нейната запазена марка “черната кобила”! И Нинова успешно търкулна главата на бившия зам. на 44 НС Валери Жаблянов и курдиса в ИБ подсъдимия за купуване на гласове Манол Генов. Като се казва- красота! Това е заявява журналистът Илиана Беновска в коментара си към днешното издание на предаването „Беновска пита” по Телевизия „Канал 3” и Радио „К2”, съобщиха от  екипа на предаването . \r\n\"Начело на предизборния щаб, пък, ще развее бяла риза владетелят на структурите на БСП Кирчо Добрев, който пък ще запее любимата си си песен: ”Кога зашумят шумите, буките...”, за да поведе БСП на победна битка на местите избори срещу Бойко Борисов! Но. Както се казва: ”Да, ама надали...”. Та, другари социалисти, Нинова си е на власт в БСП, а вие си я носете като воденичен камък на шията! Че и на Бузлуджа си я качете на ръце! Аз съм Беновска. Ама, днес няма какво да ви питам, другари социалисти! По -добре си се запитайте вие, като си я избрахте сами вие за водач, що ревете?\", пита Беновска.", "date": "2019.06.30", "title": "Илиана Беновска: Нинова си я носете, като воденичен камък на шията, другари социалисти"}
{"url": "http://www.focus-news.net/news/2019/06/30/2675485/afp-donald-tramp-zamina-za-sasht-sled-istoricheskata-si-stapka-v-severna-koreya.html", "text": "Президентът на САЩ Доналд Тръмп излетя от Южна Корея в неделя, след края на азиатската си обиколка в рамките на която участва в срещата на върха на Г-20 в японския град Осака, посети Южна Корея и се видя със севернокорейския лидер Ким Чен-ун в демилитаризираната зона, която разделя полуострова, предава  AFP . \r\nТръмп излетя от Сеул малко след като стана първият американски президент, стъпил на територията на Корейската народно-демократична република. \r\nПревод и редакция:", "date": "2019.06.30", "title": "AFP: Доналд Тръмп замина за САЩ след историческата си стъпка в Северна Корея"}
{"url": "http://www.focus-news.net/news/2019/06/30/2675495/ministar-temenuzhka-petkova-zaminava-na-rabotno-poseshtenie-v-cherna-gora.html", "text": "Министърът на енергетиката Теменужка Петкова ще посети Черна гора на 1 юли, съобщиха от пресцентъра на  министерството . Предвижда се да бъдат обсъдени въпроси от общ интерес за двете страни в областта на енергетиката. България и Черна гора биха могли да реализират дългосрочно сътрудничество в сферата на преноса и търговията на електроенергия. В Подгорица министър Петкова ще се срещне с министъра на икономиката Драгица Секулич, както и със заместник министър-председателя и министър на земеделието и горите на Черна гора Милотин Симович.", "date": "2019.06.30", "title": "Министър Теменужка Петкова заминава на работно посещение в Черна гора"}
{"url": "http://www.focus-news.net/news/2019/06/30/2675489/the-daily-express-boris-dzhonsan-vodi-na-dzheremi-hant-s-22-predi-glasuvaneto-za-nov-lider-na-konservativnata-partiya.html", "text": "Борис Джонсън потвърди статута си на фаворит за наследник на Тереза Мей начело на Консервативната партия на Великобритания, като според последното проучване на общественото мнение той води с 22% пред опонента си Джереми Хънт, пише британското евроскептично издание  The Daily Express . \r\nАнкетата на Observer, проведена на 26 и 27 юни, показа, че 52% от респондентите ще подкрепят бившия кмет на Лондон в предстоящото гласуване, докато за неговия противник са казали,че ще гласуват само 30% от респондентите. Останалите 18% все още не са взели решение. Що се отнася до Брекзит, редовите консерваторите в огромното си мнозинство имат доверие на Джонсън, който обеща да прекрати членството на Великобритания в Съюза до 31 октомври тази година. \r\nНад 71% от торите смятат, че е най-вероятно фаворитът за премиер да изпълни обещанието си и Обединеното кралство да празнува „Хелоуин“ извън ЕС. За разлика от това, само 10% от репондентите са на мнение, че Джереми Хънт може да реализира Брекзит в посочения срок, а останалите 19% не са сигурни. \r\nПроучването убедително заключи, че Джонсън ще бъде в най-добра позиция да се справи и да победи Джереми Корбин, ако се проведат общи избори. \r\nПовече от 61% считат, че бившият външен министър най-вероятно ще победи лидери на лейбъристите. Междувременно, само един от пет (19%) вярват, че Хънт може да победи Корбин на избори, а 20% не дават конкретен отговор. \r\nПревод и редакция:", "date": "2019.06.30", "title": "The Daily Express: Борис Джонсън води на Джереми Хънт с 22% преди гласуването за нов лидер на Консервативната партия"}
{"url": "http://www.focus-news.net/news/2019/06/30/2675494/independent-vliyatelni-leybaristi-vlyazoha-v-tezhak-publichen-sblasak-okolo-brekzit.html", "text": "Разделението в Лейбъристката партия за Брекзит отново експлоадира публично, след кат о влиятелни функционери влязоха в остър спор относно позицията на партията, пише британското ляво-либерално издание  Independent . \r\nДжон Макдонъл, министърът на финансите в сянка, заяви, че Работническата партия трябва „да действа сега“, ако иска да има обществено гласуване за одобряване на сделка с ЕС при всички обстоятелства, но Лен Макклъски, лидерът на профсъюза „Юнайт“, заяви, че партията трябва да се фокусира върху „зачитането на референдума от 2016-та година“ и да реализира Брекзит. \r\nКакто се твърди, Макклъски е отказал да подкрепи промяна в политиката на лейбъристите, когато лидерът на партията Джереми Корбин се е срещнал с водачите на профсъюзи миналата седмица, за да им предложи фракцията да подкрепи референдум за всяка сделка за Брекзит, която бъде приета от парламента. \r\nДокато мнозина депутати от Лейбъристката апртия очакваха, че промяната ще бъде обявена след срещата, генералният секретар на „Юнайт“ се противопостави на идеята и принуди Корбин да обяви, че се нужда от още време за „консултации“. Новото отлагане предизвика ярост сред еврофилите в работническото движение, които са категорични в желанието си да не се съобразят с резултатите от референдума през 2016 година. \r\nМакклъски заяви пред Би Би Си, че няма нужда да се прибързва с промяна на настоящата политика на партията, която е да се договри собствена сделка за Брекзит. \r\nНастоявайки, че г-н Корбин няма да бъде \"тормозен\", за да промени позицията си, той каза: \"Реалността в момента е, че се провеждат много дебати. След европейските избори аз призовах хората да се успокоят. Изглежда има паническо бързане да установим различна позиция от тази, която лейбъристката партия има вече няколко години, която зачита референдума за 2016 г. и се опитва да договори сделка, която ще обедини нацията. \r\n\"За съжаление имаме премиер, който направи  огромни грешки и правителство, което не е в състояние да реализира Брекзит, а ние имаме добре финансирано лоби за оставане в ЕС, което вкара нацията в токсична ситуация“. \r\nТой добави: \"Имаме политика, че нищо не трябва да се сваля от масата, включително работнческата алтернатива. Нашата алтернатива е да получим Брекзит, който зачита резултата от референдума, но всъщност го прави със споразумение, което ще задоволи 48-те процента, които искат оставане в Съюза“. \r\nПредполагайки, че всяко решение за това дали да се иска нов референдум, може да бъде отложено до годишната конференция на лейбъристите през септември, генералният секретар на „Юнайт“ заяви: \"Няма да бързаме да правим нищо. Имаме политическа конференция след 12 седмици“. \r\nНо г-н Макдонел каза, че е разочарован от закъснението в подкрепата на втория референдум. Той призна, че е очаквал промяна в политиката да бъде обявена миналата седмица, но каза, че синдикалните лидери са поискали „повече време“. \r\nМакедонел заяви в неделя пред Sky News: \"Опитвам се да кажа, че трябва да действаме сега и Джереми каза преди месец, че ще върнем този въпрос на хората“. \r\nПревод и редакция:", "date": "2019.06.30", "title": "Independent: Влиятелни лейбъристи влязоха в тежък публичен сблъсък около Брекзит"}
{"url": "http://www.focus-news.net/news/2019/06/30/2675496/india-today-indiya-kupuva-ot-rusiya-protivotankovi-raketi-za-helikopteri.html", "text": "Индия е подписала споразумение с Русия за закупуване на противотанкови управляеми ракети (ПТУР) за хеликоптери Ми-35, които са на въоръжение в индийските военновъздушни сили, пише в неделя списание  India Today , като се позовава на свои източници. \r\nСпоред информацията на изданието, договорът е подписан при условие, че ще бъде изпълнен бързо и въоръжението ще бъде закупено и готово за използване в течение на три месеца. \r\nНовите ракети трябва да повишат бойните възможности на вертолетите Ми-35, съобщават източниците на изданието. \r\nПревод и редакция:", "date": "2019.06.30", "title": "India Today: Индия купува от Русия противотанкови ракети за хеликоптери"}
{"url": "http://www.focus-news.net/news/2019/06/30/2675491/the-guardian-boris-dzhonsan-mozhe-da-ne-stane-premier-dori-da-specheli-izborite-za-predsedatel-na-konservativnata-partiya.html", "text": "Борис Джонсън може да бъде блокиран за министър-председателския пост във Великобритания дори да бъде избран за лидер на Консервативната партия, заявиха двама водещи конституционни експерти пред британското ляво-либерално издание The Guardian. \r\nТъй като депутатите от фракцията заплашват да оттеглят подкрепата си за партията под неговото управление, Джонсън е предупреден, че може да му бъде попречено да се засели на Даунинг стрийт, ако стане ясно, че не може да събере мнозинство в Камарата на общините. \r\nТова е последният признак на парламентарната криза, която може да срещне Джонсън след избирането му. Той рискува да включи кралицата в политиката и може да върне Тереза Май обратно в безизходицата на Брекзит; Като настоящ премиер, тя ще бъде ключова в препоръката до двореца, в която той трябва да бъде призован да формира следващото правителство. \r\nЛегитимността на Джонсън ще бъде оспорена, ако само шепа депутати от торите заявят, че не могат да подкрепят неговата администрация, според професорите Робърт Хазел и Мег Ръсел от конституционното звено на UCL, Лондонския университет. Докато Мей вече се бори с малко работно мнозинство, двама консерватори - Доминик Грийв и Кен Кларк - вече посочиха, че няма да могат да подкрепят администрация, която да напусне ЕС без сделка и което Джонсън е готов да направи. \r\nПрофесорите заключават, че Джонсън „не е задължително” да стане министър-председател, ако победи Джеръми Хънт и стане лидер на Консервативната партия в края на юли. Правилникът на кабинета, който обхваща промените в правителството, не се занимава с необичайните обстоятелства, които бяха създадени в парламента от дилемата с Брекзит. \r\n„Ключовият тест е дали новият лидер на консерваторите е в състояние да получи доверието на Камарата на общините“, пишат те. „Дали новият лидер на Консервативната партия може да получи парламентарното доверие, очевидно е под съмнение, предвид коментарите на консервативните депутати, че не могат да подкрепят новото правителство. Правителството има само мнозинство от трима, включително ДЮП, така че само малък брой бунтовници са достатъчни, за да загуби мнозинството си“. \r\n„Един възможен сценарий е група тори да са толкова притеснени заради спечелилия кандидат, че да обявят оттеглянето на подкрепата си незабавно, щом станат известни резултатите от гласуването за лидерството – т.е., преди да бъде назначен новият премиер. Това ще постави кралицата и тези, които я съветват пред сериозна дилема – защото няма да е ясно дали новият лидер на Консервативната партия ще получи мнозинство“. \r\nИзтъкнат депутат от Консервативната партия посочи, че просто се констатира реалността, когато се казва, че Джонсън трудно ще формира правителство. Той обаче прогнозира, че на Джонсън ще му бъде позволено да го направи в края на юли, но вероятно ще бъде изправен пред вот на недоверие, когато депутатите се върнат от лятната ваканция. „Много е вероятно той да може да създаде администрация и кризата по отношение на неговата легитимност да не дойде до септември“, каза политикът. \r\nПревод и редакция:", "date": "2019.06.30", "title": "The Guardian: Борис Джонсън може да не стане премиер дори да спечели изборите за председател на Консервативната партия"}
{"url": "http://www.focus-news.net/news/2019/06/30/2675498/kommersant-kremal-opredeli-kato-truden-razgovora-mezhdu-putin-i-mey.html", "text": "Разговорът между държавния глава на Руската федерация Владимир Путин и британския премиер Тереза ​​Мей за предполагаемото отравянето на бившия полковник на ГРУ Сергей Скрипал и дъщеря му Юлия е бил труден и информативен,. Това поясни говорителят на Кремъл Дмитрий Песков, като допълни, че тази част от срещата \"се е състояла лице в лице, само в присъствието на преводачи\", пише вестник  \"Коммерсант . \r\n\"По случая Скрипал тя наистина говори остро. Президентът Путин й обясни съвсем разбираемо всичко, което изисква обяснения в този случай”, увери Песков. Същевременно той подчерта, че британската страна не е предоставила доказателства за участието на Русия в инцидента. Освен това, отбеляза той, все още е неизвестно „къде са Скрипал, ако има такива изобщо”. Говорителят на Кремъл Песков не успя да отговори на въпроса дали Тереза ​​Мей е доволна от коментарите на руския президент по въпроса. \r\nСергей и Юлия Скрипал бяха отровени в Солсбъри през март 2018 година. И двамата бяха хоспитализирани, а по-късно - изписани от болница. Британските власти са убедени, че в инцидента е замесено руското разузнаване. Москва отрича обвиненията. \r\nПрез юни 2019 г. руският президент предложи Великобритания да забрави за отравянето на Скрипал. На среща с Владимир Путин в Осака Тереза ​​Мей заяви, че нормализирането на отношенията между двете страни е невъзможно, докато \"Русия не спре безотговорните и дестабилизиращи действия\". Тереза Герова", "date": "2019.06.30", "title": "\"Коммерсант\": Кремъл определи като \"труден\" разговора между Путин и Мей"}
{"url": "http://www.focus-news.net/news/2019/06/30/2675497/nimh-v-chetvartak-i-petak-se-ochakvat-intenzivni-valezhi-s-gramotevitsi-i-usloviya-za-gradushki.html", "text": "В четвъртък и петък очакваме интензивни валежи с гръмотевици и условия за градушки. Това каза за  Агенция „Фокус“  дежурният синоптик Анастасия Стойчева от  Националния институт по метеорология и хидрология (НИМХ) . \"В началото на юли започваме със слънчево и горещо време. В понеделник максималните температури ще бъдат между 31-36 градуса и ще продължат да се повишават“, обясни тя. Във вторник температурите ще бъдат между 34 и 39 градуса. „По Черноморието във вторник ще останат по-ниски до 30 градуса. Горещо ще остане и в сряда с температури в повечето райони между 33- 38 градуса. В Горнотракийската низина би могло да има и 39 градуса“, добави дежурният синоптик.  \r\n„В четвъртък очакваме отначало със северозападен, след това със североизточен вятър да проникне хладен въздух и това да понижи температурите. Във втората половина на седмицата – главно в четвъртък и петък да има краткотрайни валежи, придружени с гръмотевици и временно усилване на вятъра с условия за градушки“, поясни още Стойчева. „Очакваме да има интензивни извалявания, които биха могли да създадат някъде пак проблеми“, добави тя. Очаква се в края на седмицата да бъде малко по-спокойно. Най-вероятно в събота по Черноморието ще превали. В неделя температурите ще бъдат между 30 – 35 градуса.  \r\nДаяна ДЮЛГЕРОВА", "date": "2019.06.30", "title": "НИМХ: В четвъртък и петък се очакват интензивни валежи с гръмотевици и условия за градушки"}
{"url": "http://www.focus-news.net/news/2019/06/30/2675502/burgas-agresiven-mazh-e-napadnal-s-dva-nozha-zhiveeshti-v-kooperatsiya-v-tsarevo.html", "text": "Агресивен мъж е нападнал с два ножа живеещи в кооперация в Царево. Това съобщиха от  ОДМВР- Бургас . Сигналът е подаден около 10.20 часа. Мъжът е бил агресивен и към полицаите, отишли на място. Те са произвели предупредителен изстрел във въздуха със стоп-патрон, а след това са простреляли нападателя в областта на крака отново със стоп-патрон. Нападателят е 70 годишен мъж от Царево, който отдал парцела си за строеж срещу обезщетение, но системно се оплаквал от съседите си, влизайки в словесни конфликти с тях. Пострадалият възрастен мъж е откаран до УМБАЛ – Бургас, прегледан и задържан за настаняване в Центъра за психично здраве „Проф. Темелков” - Бургас, където последно е лекуван в края на миналата година.", "date": "2019.06.30", "title": "Бургас: Агресивен мъж е нападнал с два ножа живеещи в кооперация в Царево"}
{"url": "http://www.focus-news.net/news/2019/06/30/2675504/sofiya-nfsb-i-rodolyubivi-balgari-pochetoha-velikiya-pisatel-i-patriot-akad-nikolay-haytov.html", "text": "Активисти „Национален фронт за спасение на България“ и родолюбиви българи почетоха в Борисовата градина в София паметта на големия писател и патриот акад. Николай Хайтов. Това съобщиха от пресцентъра на  партията . Днес се навършват 17 години от кончината му. Пред паметника на Хайтов бяха и зам.-председателите на НФСБ – народният представител Борис Ячев и директорът на СКАТ Данчо Хаджиев, както и зам.-министърът на здравеопазването Светлана Йорданова. Писателката Елена Алекова припомни важни моменти от живота и творчеството на Николай Хайтов. Сред тях любопитен детайл бе признанието на самия Хайтов, че съжалява за това, че независимо от дългата изследователска дейност, не е написал книга за Васил Левски. „В тази дигитална ера имахме привилегията да се насладим на аналоговия Николай Хайтов – да го чуем, да го видим - такъв, какъвто е“, подчерта пред дошлите пред паметника на писателя Данчо Хаджиев. Синът на Николай Хайтов – Здравец Хайтов разказа, че през 2019 година, когато се навършват 100 години от рождението на големия писател и патриот, има поредица от събития, свързани с живота и работата му.", "date": "2019.06.30", "title": "София: НФСБ и родолюбиви българи почетоха великия писател и патриот акад. Николай Хайтов"}
{"url": "http://www.focus-news.net/news/2019/06/30/2675503/sport-simon-antoni-ivanov-specheli-titlata-po-dvoyki-na-turnira-v-setubal.html", "text": "Симон-Антони Иванов спечели титлата по двойки на турнира за мъже в португалския град Сетубал. На финала Иванов и Хенри Крейг от САЩ победиха с 6:4, 4:6, 10-6 Ерик Чепалди от Италия и Роберт Стромбах от Германия. Това е първа титла за Симон в турнир от ITF за мъже. \r\nИванов се представи мното силно и в турнира на сингъл, където достигна до четвъртфиналите след две победи.", "date": "2019.06.30", "title": "Спорт: Симон-Антони Иванов спечели титлата по двойки на турнира в Сетубал"}
{"url": "http://www.focus-news.net/news/2019/06/30/2675499/v-izpalnitelnoto-byuro-na-bsp-vlizat-manol-genov-milka-hristova-stoyan-mirchev-georgi-svilenski-vesela-lecheva-nikolay-berievski-i-asen-gagauzov.html", "text": "За членове на Изпълнителното бюрo на БСП бяха избрани Манол Генов, Милка Христова, Стоян Мирчев, Георги Свиленски, Весела Лечева, Николай Бериевски и Асен Гагаузов, предаде репортер на  Агенция \"Фокус\" . Гласуването на кандидатурите е станало в зала анблок и с две трети мнозинство. Предложенията бяха направени от лидера на БСП Корнелия Нинова. Идеята на Нинова е по този начин да се разшири кръгът на лицата, които взимат решения за партията. Тя е поискала повече депутати в Изпълнителното бюро, за да се подобри връзката на органа с парламентарната група, както и повече представители на местната власт.  \r\nПо нейно предложение от състава на Изпълнителното бюро бе отстранен Валери Жаблянов. Това бе петата промяна в състава на Изпълнителното бюро на партията. \r\nДеница КИТАНОВА", "date": "2019.06.30", "title": "В Изпълнителното бюро на БСП влизат Манол Генов, Милка Христова, Стоян Мирчев, Георги Свиленски, Весела Лечева, Николай Бериевски и Асен Гагаузов"}
{"url": "http://www.focus-news.net/news/2019/06/30/2675506/vratsa-tezhkotovaren-kamion-se-e-zapalil-na-glaven-pat-e-79-mezhdu-mezdra-i-vratsa-v-posoka-sofiya.html", "text": "Тежкотоварен автомобил с турска регистрация се е запали на главен път Е-79 между Мездра и Враца в посока София, предаде репортер на  Радио „Фокус“ – Видин . Водачът на камиона e успял да излезе от кабината и е започнал да гаси автомобила. В гасенето са се включили и водачи от преминаващите моторни превозни средства. На място е пристигнал и противопожарен автомобил, който е потушил пламъците. За кратко движението в двете посоки на главния път е било преустановено.  \r\nАнна ЛОЗАНОВА", "date": "2019.06.30", "title": "Враца: Тежкотоварен камион се е запалил на главен път Е-79 между Мездра и Враца в посока София"}
{"url": "http://www.focus-news.net/news/2019/06/30/2675500/gd-granichna-politsiya-ostava-intenziven-trafikat-na-punktovete-kulata-i-makaza.html", "text": "Силно интензивен е трафикът на вход и изход на ГКПП \"Кулата\" и \"Маказа\". Това съобщиха от  ГД \"Гранична полиция\" . Препоръчва се преминаване през другите пунктове на гръцката граница. На българо-сръбската граница трафикът е интензивен на ГКПП \"Калотина\" на вход за леки автомобили. На българо-македонската граница трафикът е нормален на всички гранични пунктове. На ГКПП \"Капитан Андреево\" трафикът е интензивен за товарни автомобили на изход, на ГКПП \"Лесово\" за товарни автомобили на вход. На ГКПП \"Дунав мост-Видин\" трафикът е интензивен на изход за товарни автомобили. На ГКПП \"Дунав мост Русе\", \"Кардам\" и \"Дуранкулак\" трафикът е интензивен  на вход за леки автомобили. \r\nОт ГД \"Гранична полиция\" припомнят, че на границата следва да се представят оригинал на декларацията и обикновено (незаверено) копие от нея, което остава на граничния пункт.", "date": "2019.06.30", "title": "ГД \"Гранична полиция\": Остава интензивен трафикът на пунктовете \"Кулата\" и \"Маказа\""}
{"url": "http://www.focus-news.net/news/2019/06/30/2675509/burgas-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на областта, съобщиха за  Радио „Фокус“-Бургас  от Областно пътно управление. Пътищата са сухи и нормално проходими, видимостта е отлична, няма затворени пътни участъци, проходите на територията на областта са отворени за движение. Към този час движението се осъществява безпроблемно по пътищата в областта. По-натоварен е трафикът по пътната отсечка Бургас – кв. „Сарафово“, както и по пътя Бургас – Созопол в района на село Атия. Струпване на автомобили се наблюдава и около някои от възловите кръстовища в центъра на града – в района на кръстовището с кръгово движение „Трапезица“, на кръстовището между улиците „Спортна“ и „Индустриална“, както и по някои участъци от бул. „Транспортна“, бул. „Никола Петков“ и бул. „Димитър Димов“. Натоварен е автомобилният трафик и в района на пътен възел „Юг“ в посока от и към ж. к. „Меден Рудник“. \r\nДеница ДИМИТРОВА", "date": "2019.06.30", "title": "Бургас: Добри са условията за пътуване на територията на областта"}
{"url": "http://www.focus-news.net/news/2019/06/30/2675510/dimitar-stefanov-kmet-na-tutrakan-posetitelite-na-praznika-na-kaysiyata-shte-mogat-da-opitat-musove-sladkishi-konfityuri-kakto-i-kaysieva-rakiya.html", "text": "Посетителите на празника на кайсията ще могат да опитат мусове, сладкиши, конфитюри, както и кайсиева ракия. Това каза в интервю за  Агенция „Фокус“  кметът на община Тутракан Димитър Стефанов. „Днес в 18.00 часа откриваме празника на кайсията. С него целим да презентираме производството на кайсии в нашия регион, да покажем какви сортове се отглеждат тук. Искаме хората, които пристигнат на този празник, да могат да опитат всички ястия, които се готвят от кайсии – това са мусове, сладки, конфитюри, деликатеси и не на последно място кайсиева ракия, която е традиционна за нашия район“, отбеляза той. Според него гостите на Тутракан ще останат доволни и ще видят голямото разнообразие от сортове, които се отглеждат в общината. Димитър Стефанов поясни, че общината е определена за столица на кайсията, защото на нейната територия има най-много кайсиеви масиви от всички райони в България. „30% от производството на кайсия в България се събира от Силистренска област. 50% от това производство е в община Тутракан. Ние искаме да презентираме този плод като полезност и качества. Искаме да покажем сортовете и производителите“, уточни той. В община Тутракан има над 10 вида сортовете кайсии. „Различните видове зреят в различен период от време. Именно на този празник хората ще могат да опитат от всички сортове, които са готови за консумация“, добави кметът на общината.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.06.30", "title": "Димитър Стефанов, кмет на Тутракан: Посетителите на празника на кайсията ще могат да опитат мусове, сладкиши, конфитюри, както и кайсиева ракия"}
{"url": "http://www.focus-news.net/news/2019/06/30/2675508/reuters-tusk-predlozhi-predstavitel-na-fraktsiyata-na-sotsialistite-za-posta-predsedatel-na-evropeyskata-komisiya.html", "text": "Председателят на Европейския съвет Доналд Туск предложи да се даде ключовия пост на председател на Европейската комисия на представител на Прогресивния алианс на социалистите и демократите - фракцията на левия център на Европейския парламент, която е на второ място по брой на мандатите, предава  Reuters . \r\nТуск отправи предложението в рамките на консултации с представители на основните парламентарни фракции в навечерието на срещата на върха на ЕС. Държавните и правителствените ръководители на Европейския съюз ще се срещнат в неделя вечер в Брюксел на извънредна среща на високо равнище за обсъждане на кандидатите за ръководството на петте ключови институции на ЕС в периода 2019-2024 г. \r\nСпоред източниците на агенцията на най-голямата фракция в Европейския парламент (Европейска народна партия, ЕНП) Туск предложи позициите на председателя на Европейския парламент и ръководител на външната служба на ЕС. На либералите, които включват партията на френския президент Еманюел Макрон, Туск е предложил поста председател на Европейския съвет.  \r\nЗа поста председател на ЕЦБ Туск не е говорил. Въпросът вероятно ще бъде оставен за извънредната среща на върха на ЕС. Не са обсъждани и конкретни имена за постовете.  Тереза Герова", "date": "2019.06.30", "title": "Reuters: Туск предложи представител на фракцията на социалистите за поста председател на Европейската комисия"}
{"url": "http://www.focus-news.net/news/2019/06/30/2675507/kiril-dobrev-shte-oglavi-natsionalniya-predizboren-shtab-na-bsp-za-mestnite-izbori.html", "text": "Зам.-председателят на БСП Кирил Добрев ще оглави Националния предизборен щаб на партията за местните избори. Това реши Националният съвет на БСП на свое заседание, предаде репортер на  Агенция \"Фокус\" . Точката за председател на предизборния щаб на партията за предстоящия вот бе трета в дневния ред на Пленума. Добрев бе предложен на вниманието на Националния съвет от лидера на БСП Корнелия Нинова. За кандидатурата му гласуваха 78 членове на Пленума, \"против\" - 5-ма и \"въздържали се\" - 3, с което тя бе одобрена.  \r\nДеница КИТАНОВА", "date": "2019.06.30", "title": "Кирил Добрев ще оглави Националния предизборен щаб на БСП за местните избори"}
{"url": "http://www.focus-news.net/news/2019/06/30/2675513/sport-ivet-goranova-specheli-zlaten-medal-v-minsk.html", "text": "Състезателката по карате Ивет Горанова спечели златен медал в категория до 55 килограма на дисциплината \"кумите\" на Европейските игри в Минск. На финала 19-годишната българка надделя с 4:3 точки срещу Анжелика Терлюга от Украйна.  \r\nТова е трети златен медал за България от Европейските игри в Минск. Всички титли за страната ни дойдоха от бойните спортове. Мария Оряшкова спечели титлата в самбото до 80 кг, а Станимира Петрова стана шампионка в бокса.", "date": "2019.06.30", "title": "Спорт: Ивет Горанова спечели златен медал в Минск"}
{"url": "http://www.focus-news.net/news/2019/06/30/2675514/sofiya-kilometrichna-kolona-ot-avtomobili-se-e-obrazuvala-na-am-hemus-na-tunel-vitinya-v-posoka-stolitsata.html", "text": "Километрична колона от автомобили се е образувала на АМ „Хемус“ на тунел Витиня в посока София, съобщи  слушател на  .", "date": "2019.06.30", "title": "София: Километрична колона от автомобили се е образувала на АМ „Хемус“ на тунел Витиня в посока столицата"}
{"url": "http://www.focus-news.net/news/2019/06/30/2675511/varna-povdignaha-obvinenie-na-32-godishniya-rumanets-blasnal-dete-v-morskata-gradina.html", "text": "Повдигнаха обвинение на 32-годишния румънски гражданин, блъснал дете в Морската градина. Това съобщиха от пресцентъра на  ОДМВР-Варна . Вчера около 17.00 часа, на паркинга на заведение, разположено в Морската градина на Варна, загина 5-годишно дете. То беше блъснато от 32-годишен румънски гражданин, управлявал лек автомобил \"БМВ\". След инцидента, при направените на водача тестове, не е установена употреба на алкохол или наркотични вещества. Румънецът беше задържан за срок до 24 часа.  Окръжната прокуратура във Варна повдига на мъжа обвинение за престъпление по транспорта. С постановление на наблюдаващ случая прокурор румънският гражданин е задържан за срок до 72 часа с цел обезпечаване присъствието му в съда за производство по взимане на мярка за неотклонение.", "date": "2019.06.30", "title": "Варна: Повдигнаха обвинение на 32-годишния румънец, блъснал дете в Морската градина"}
{"url": "http://www.focus-news.net/news/2019/06/30/2675515/natsionalniyat-savet-na-bsp-prie-finansoviya-otchet-za-polugodieto-na-2019.html", "text": "Във връзка с манипулации в медийното пространство за финансови злоупотреби, на членовете на НС на БСП бяха предоставени всички документи за извършените разходи. Проведе се дискусия, след която Националният съвет на БСП прие с мнозинство финансовия отчет за първото шестмесечие на 2019 г. Това съобщиха от пресцентъра на  БСП . Пленумът прие и актуализиран бюджет до края на годината, както и нов щат и структура във връзка с намаляването на субсидията.", "date": "2019.06.30", "title": "Националният съвет на БСП прие финансовия отчет за полугодието на 2019"}
{"url": "http://www.focus-news.net/news/2019/06/30/2675512/sitel-makedoniya-rama-kupuva-glasove-vapreki-che-e-sam-na-izborite-tvardi-opozitsiyata.html", "text": "Опозиционната Демократическа партия (ДП) обвини албанския премиер Еди Рама в купуването на гласове на местните избори, макар в повечето общини единствени кандидати да са тези на управляващата Социалистическа партия, предава скопската телевизия  \"Сител\" . \r\nВицепредседателят на партията Еди Палока показа на пресконференция в централата на партията видеозапис, показващ как се дават пари за купуване на гласове от \"структурирана престъпна групировка на Социалистическата партия  и община Тирана\". \r\nПалока увери, че са идентифицирали едно от лицата - член на избирателната комисия от редиците на Социалистическата партия. Той призова гражданите да се присъединят към онези, които протестират пред няколко избирателни секции, призовавайки съгражданите си да не гласуват. Тереза Герова", "date": "2019.06.30", "title": "\"Сител\" (Македония): Рама купува гласове, въпреки че е сам на изборите, твърди опозицията"}
{"url": "http://www.focus-news.net/news/2019/06/30/2675516/washington-examiner-demokratite-haresvat-sotsializma-poveche-ot-kapitalizma-pokazva-prouchvane.html", "text": "Проучване на института \"Пю\" показва, че американците са все по-разделени в отношението си към социализма. Заключението: демократите го възприемат позитивно, републиканците - не, отбелязва американското издание  Washington Examiner . \r\nПроучванията показват, че 65% от демократите имат позитивно мнение за социализма, в сравнение с 55% с подобен възглед за капитализма. Сред републиканците едва 15% възприемат положително социализма, а капитализма -  78%. \r\nВъпросът бе в центъра на вниманието през януари, когато президентът Тръмп обяви война на социализма в своя реч. \r\nОттогава кандидатите от двете партии се борят за програми, които напомнят за социализма. Демократите например спечелиха адмирации за подкрепата си за безплатното здравеопазване и образование. \r\nРепубликанската опозиция също спечели наздравици, но някои бяха критикувани. Сенаторът от Айова Джони Ърнст, например, прие мнението на опозицията на Тръмп, когато обяви кандидатурата си за преизбиране и веднага беше нападната от левицата. \r\n„Нашите свободи са буквално атакувани, защото радикалната левица няма да спре от нищо, докато социализмът не се разпростре от бряг до бряг. Всички ние знаем, че има по-добър начин. И затова съм толкова горда да обявя, че ще се опитам да се върна в Сената на САЩ\". \r\nЪрнст написа още: „Изглежда, че социалистическата левица не харесва моето начинание. Е, да се говори за частна здравна застраховка, принуждавайки работещите американци да плащат на тези, които не желаят да работят - това е социализмът. Видяхме до какво доведе това във Венецуела и ще направя всичко, което мога, за да го спра\". Тереза Герова", "date": "2019.06.30", "title": "Washington Examiner: Демократите харесват социализма повече от капитализма, показва проучване"}
{"url": "http://www.focus-news.net/news/2019/06/30/2675517/pazardzhik-natovareno-e-dvizhenieto-po-glaven-pat--8-plovdiv-pazardzhik-belovo-kostenets-sofiya.html", "text": "Натоварено е движението по главен път І-8 Пловдив-Пазарджик-Белово-Костенец-София, предаде репортер на  Радио „Фокус“ – Пазарджик . Пътните настилки са сухи. Патрул на КАТ е разположен на Септемврийски ханчета. Повечето автомобили се отклоняват на ханче Септември в посока Велинград. На входа на дефилето Варвара-Велинград голямо светещо табло предупреждава шофьорите за опасност от падащи камъни. \r\nАлбена ЖИЛЕКОВА", "date": "2019.06.30", "title": "Пазарджик: Натоварено е движението по главен път І-8 Пловдив-Пазарджик-Белово-Костенец-София"}
{"url": "http://www.focus-news.net/news/2019/06/30/2675501/faktor-makedoniya-intsident-na-izborite-v-albaniya-mazh-vleze-v-izbiratelna-sektsiya-s-kalashnikov.html", "text": "Изборите за местна власт в Албания, които опозицията бойкотира, не минават без инциденти. Македонското електронно издание  \"Фактор\"  съобщава, че в избирателна секция в Драч мъж е влязъл с автомат \"Калашников\" с цел да спре гласуването. Уточнява се, че мъжът е отправил заплахи към членовете на избирателната комисия, след което е изпотрошил избирателните урни. След това той е арестуван от полицията и откаран в близкия участък.  \r\nПри инцидента няма пострадали. Тереза Герова", "date": "2019.06.30", "title": "\"Фактор\" (Македония): Инцидент на изборите в Албания: Мъж влезе в избирателна секция с \"Калашников\""}
{"url": "http://www.focus-news.net/news/2019/06/30/2675518/afp-protestirashti-v-sudan-prizovavat-za-pohod-kam-prezidentskiya-dvorets.html", "text": "Водеща протестна група Судан призова за марш към президентския дворец, въпреки силното присъствие на органите по сигурността, разпоредено след масов митинг срещу военните на страната, предава  AFP . \r\n\"Призоваваме нашите хора в столицата да отидат към двореца...да търсят справедливост за мъчениците и да настояват за безусловно прехвърляне на властта на цивилните граждани\", се казва в изявление на Суданската професионална  асоциация, публикувано в социалната мрежа \"Туитър\". Тереза Герова", "date": "2019.06.30", "title": "AFP: Протестиращи в Судан призовават за поход към президентския дворец"}
{"url": "http://www.focus-news.net/news/2019/06/30/2675520/aktsenti-v-sutreshniya-blok-dobro-utro-balgariya-na-radio-fokus-za-1-yuli.html", "text": "Има ли ефективни модели и инструменти за повишаване на безопасността на транспортната система у нас? Как новите мерки срещу войната на пътя ще спомогнат за намаляване на черната статистика на страната ни? Гост в сутрешния блок „Добро утро, България“ на Радио „Фокус“ ще бъде Владимир Тодоров, председател на Асоциацията на пострадалите при катастрофи. \r\nПромени по червените етажи на властта. Със 7 нови членове се сдоби Изпълнителното бюро на партията. От състава бе отстранен Валери Жаблянов, а Кирил Добрев бе избран за председател на предизборния щаб. Ходовете на левицата ще обсъдим с Атанас Зафиров, член на Изпълнителното бюро на БСП. \r\nМалко преди 9.00 часа на фокус ще бъде регионалната политика на местно ниво. Ще посетим Община Свищов. Очаквайте кмета Генчо Генчев с коментар по темата – Как местната болница в града за първи път от години е постигнала финансова устойчивост? \r\nЛивия Нинова от Радио „Фокус“-Пирин ще ни разкаже за Сдружение „Хора и традиции“, което започва изпълнението на проект „Обредна култура от региона на Брежани – наследство и съвременност“. \r\nЗапочнете деня информирани! Тези и още теми – в  „Добро утро, България“  от 06.00 до 10.00 часа на 1 юли, с водещ Йоланда Пелова.", "date": "2019.06.30", "title": "Акценти в сутрешния блок „Добро утро, България“ на Радио „Фокус“ за 1 юли"}
{"url": "http://www.focus-news.net/news/2019/06/30/2675519/dimitar-stefanov-kmet-na-tutrakan-nad-15-godini-veche-se-provezhda-praznikat-na-kaysiyata-kam-nego-ima-posetitelski-interes.html", "text": "Над 15 години вече се провежда празникът на кайсията, към него има посетителски интерес. Това каза в интервю за  Агенция „Фокус“  кметът на община Тутракан Димитър Стефанов. Празникът на кайсията ще се проведе в Крайдунавския парк на Тутракан. Отриването е в 18.00 часа. Организирана е увеселителна програма. „След приключване на изложението, преливаме всичко това в един страхотен рок празник – Джулай морнинг, посрещане на първото юлско слънце“, добави кметът Стефанов. „Над 15 години вече се провежда този празник и всяка година той се обогатява, както с нови участници – отглеждащи кайсии, така и с производители на продукти“, посочи кметът.  \r\nПо думите му определено има интерес към този празник. „Хората все още не са запознати с кайсията като плод и нейните качества. Надявам се никак да не са малко посетителите на празника“, коментира той. „Голяма част от гостите на Тутракан в момента са дошли и за Джулай морнинг. Така, че те ще посетят празника на кайсията. След това ще се качат на сцената и ще слушат рок групите, които ще се вървят цяла вечер“, коментира още Димитър Стефанов.  \r\nДаяна ДЮЛГЕРОВА", "date": "2019.06.30", "title": "Димитър Стефанов, кмет на Тутракан: Над 15 години вече се провежда празникът на кайсията, към него има посетителски интерес"}
{"url": "http://www.focus-news.net/news/2019/06/30/2675522/sofiya-patna-politsiya-predpriema-merki-za-regulirane-na-dvizhenieto-po-avtomagistrala-trakiya.html", "text": "Заради интензивния трафик посока Пловдив в участъка 8-12-ти километър, Пътна полиция препоръчва преминаване и по стария път през Нови хан до Вакарел, както и по подбалканския път. Това съобщиха от пресцентъра на  МВР . Причина за затруднението е значителното увеличение на броя на транзитно преминаващите през страната ни автомобили. В посочения участък трафикът е двупосочно в едното платно. Движението е реверсивно – в посока Пловдив автомобилите се движат в една лента, а в посока София – в две, за да се облекчи автомобилният поток в неделя от връщащи се към столицата пътници.  \r\nИнтензивният поток посока Пловдив е от автомобили, навлезли основно от ГКПП „Калотина“,  на път по АМ „Тракия“ към Турция.  \r\nШофьорите могат да ползват стария път за Пловдив в отсечката от Нови хан до Вакарел, където отново да се върнат на магистралата. Алтернативна възможност е и подбалканският път. Патрули на Пътна полиция – ОДМВР-София  регулират и подпомагат движението в  затруднения участък.", "date": "2019.06.30", "title": "София: Пътна полиция предприема мерки за регулиране на движението по автомагистрала „Тракия“"}
{"url": "http://www.focus-news.net/news/2019/06/30/2675525/sport-maks-verstapen-specheli-gran-pri-na-avstriya.html", "text": "Макс Верстапен от отбора на \"Ред Бул\" спечели Гран при на Австрия в деветия кръг от шампионата във Формула 1.Втори финишира пилотът на \"Ферари\" Шарл Льоклер от Монако. Третото място зае състезателят на \"Мерцедес\" Валтери Ботас.", "date": "2019.06.30", "title": "Спорт:  Макс Верстапен спечели Гран при на Австрия"}
{"url": "http://www.focus-news.net/news/2019/06/30/2675505/a1-on-makedoniya-do-1100-chasa-izbiratelnata-aktivnost-na-izborite-v-albaniya-e-bila-12-protsenta.html", "text": "Говорителят на Централната избирателна комисия на Албания Дрилона Ходжай поясни на първата пресконференция за деня, че до 11:00 часа местно време (12:00 часа българско време) избирателната активност в гласуване за местна власт е била 12%, предава скопската електронна медия  A1 On . \r\nТя призова гражданите да упражняват правото си на глас, като допълни, че цифрата вероятно ще се промени до края на изборния ден. \r\nВ единния избирателен списък има 3,464,328 избиратели, но поради масовата миграция реалната цифра е много по-ниска. Гласуването в страната се следи от 150 наблюдатели на ОССЕ, 20 наблюдатели от посолството на САЩ и по един сътрудник на италианското и британското посолства. Тереза Герова", "date": "2019.06.30", "title": "A1 On (Македония): До 11:00 часа избирателната активност на изборите в Албания е била 12 процента"}
{"url": "http://www.focus-news.net/news/2019/06/30/2675521/toronto-star-prezidentat-na-filipinite-varna-na-kanada-69-konteyneri-s-bokluk-vklyuchitelno-mrasni-peleni.html", "text": "Държавният глава на Филипините Родриго Дутерте изпрати на Канада кораб, натоварен с отпадъци от компания на северноамериканската страна, оперираща в страната, съобщава електронното издание  Toronto Star . \r\nТоварният кораб е бил натоварен с 69 контейнера с отпадъци. Пратката е обозначена като рециклиран материал, но в нея има битови отпадъци, включително мръсни пелени, поясняват от редакцията. \r\nБоклуците предизвикаха напрежение между двете страни. През 2014 г. Филипините настояха Канада да си прибере боклука, но това така и не се случи. По-рано тази пролет Дутерте заплаши с война по въпроса, а Филипините изтеглиха посланика и служителите си в консулствата на страната в Канада. Едва тогава правителството в Отава най-накрая се съгласи да плати сметката, за да прибере отпадъците. Уточнява се, че товарният кораб вече е акостирал в пристанището във Ванкувър.  Тереза Герова", "date": "2019.06.30", "title": "Toronto Star: Президентът на Филипините върна на Канада 69 контейнери с боклук, включително мръсни пелени"}
{"url": "http://www.focus-news.net/news/2019/06/30/2675523/sitel-makedoniya-makedonski-avtobus-izgorya-v-cherna-gora-nyama-raneni.html", "text": "В ранните часове на деня автобус с македонски регистрационни номера се е запалил край черногорския курорт Петровац, на път за Дубровник, предава скопската телевизия  \"Сител\" .     \r\nАвтобусът на тетовскта компания \"Хафет Турс\" с 49 пътници, е пътувал по маршрута Скопие-Сплит. Пожарът е избухнал в задната част на превозното средство. Няма пострадали в резултат на инцидента. От компанията увериха, че багажът на клиентите е останал невредим.  \r\nТранспортната компания заяви, че всички пътници са продължили пътуването си, тъй като 20-тина минути след инцидента е изпратено друго превозно средство. Тереза Герова", "date": "2019.06.30", "title": "\"Сител\" (Македония): Македонски автобус изгоря в Черна гора, няма ранени"}
{"url": "http://www.focus-news.net/news/2019/06/30/2675524/natsionalniyat-savet-na-bsp-izbra-predizboren-shtab-za-mestnite-izbori.html", "text": "НС на БСП утвърди нов предизборен щаб за местните избори в състав: Кирил Добрев - председател, Деница Златева, Владимир Москов, Вяра Емилова, Драгомир Стойнев, Ивелин Николов, Бояна Бозаджиева, Атанас Атанасов, Асен Гагаузов, Атанас Зафиров, Атанас Костадинов, Георги Свиленски, Калинка Николова, Георги Чакъров, Пенка Йорданова. Това съобщиха от пресцентъра на  БСП . \r\nСлед решение на Националния съвет на БСП, съставът на ИБ на БСП е разширен. В него влизат: Асен Гагаузов, Весела Лечева, Георги Свиленски, Манол Генов, Милка Христова, Николай Бериевски, Стоян Мирчев. Националният съвет на БСП освободи Валери Жаблянов като член на Изпълнителното бюро на БСП.", "date": "2019.06.30", "title": "Националният съвет на БСП  избра предизборен щаб за местните избори"}
{"url": "http://www.focus-news.net/news/2019/06/30/2675526/predstoyashti-sabitiya-v-stranata-za-1-yuli-agentsiya-fokus.html", "text": "*** \r\nОт 9.30 часа 2 състав на Софийския градски съд ще гледа делото срещу лекарите Явор Лозанов, Елена Василева, Антоний Филипов, Александър Червеняков, Владислав Христов, Христо Цеков, обвинени за смъртта на родилката Деяна Георгиева. \r\n*** \r\nОт 10.00 часа 8 състав на Софийския градски съд ще гледа делото срещу Николай Ненчев. \r\n*** \r\nОт 11.00 часа в Националния исторически музей с възпоменание ще бъде отбелязана  \r\n1 година от кончината на проф. Божидар Димитров. Ще бъде представен един от последните научни проекти на професор Димитров - книгата „Светите братя Кирил и Методий – съпокровители на Европа“. \r\n*** \r\nОт 11.00 часа в зала 1 в сградата на Столична община ще се проведе среща между кмета на София Йорданка Фандъкова, президентът на КНСБ Пламен Димитров и председателят на СТСБ Екатерина Йорданова, на която ще бъде обсъдена тригодишна програма за увеличение на възнагражденията в Столичния градски транспорт. \r\n*** \r\nОт 11.00 часа в зала Еспланада II в хотел Бест Уестърн Плюс Експо ще се проведе пресконференция по проект „Подобряване мониторинга на качеството на питейните води”, финансиран по Оперативна програма „Околна среда” 2014-2020. Участие в пресконференцията ще вземат представители на Министерството на здравеопазването, на Управляващия орган на Оперативна програма „Околна среда“ 2014-2020 г., на Националния център по радиобиология и радиационна защита, на регионалните здравни инспекции и др.  \r\n*** \r\nОт 11.00 часа в Националния пресклуб на БТА ще се проведе пресконференция с аргументи срещу наложеното от президента Румен Радев вето върху Закона за Черноморското крайбрежие. Ще участват представители на Национална асоциация „Българско Черноморие“, Национално сдружение за защита на собствениците на имоти, както и на Сдружение „Зелен алианс“. \r\n*** \r\nОт 11.00 часа в Конферентната зала на Асоциацията на индустриалния капитал в България ще се състои пресконференция, на която ще бъде оповестена стойността на Композитния индекс „Икономика на светло“ за 2018 г. Участие в пресконференцията ще вземат Васил Велев, председател на УС на АИКБ, проф. д-р Стефан Петранов, ръководител на екипа, създал Композитния индекс „Икономика на светло“, д-р Милена Ангелова, главен секретар на АИКБ и ръководител на проект „Ограничаване и превенция на неформалната икономика“ и Добрин Иванов, изпълнителен директор на АИКБ.  \r\n*** \r\nОт 11.30 часа 16 състав на Софийския градски съд ще заседава по искането за изменение на мярка за неотклонение, подадено от Пол Боевски.  \r\n*** \r\nОт 14.00 часа във фоайето на централния вход на СУ „Св. Климент Охридски“ ще бъде открита документална изложба „Безпределният космос на човешкия ум“ за проф. Виден Табаков. \r\n*** \r\nОт 18.00 часа в зала „Средец“ на София Хотел Балкан ще бъдат връчени наградите „Икономика на светло“ за 2018 г. \r\n*** \r\nОт 18.30 часа в АРТ галерия НДК ще бъде открита експозицията „Армения и България – цветове и форми”. \r\n*** \r\nОт 19.30 часа на лятната сцена на НДК ще се проведе концерт, с който Посолството на САЩ ще отпразнува Деня на независимостта- 4 юли.  \r\n*** \r\nОт 09.00 часа на тенис кортовете в парк „Бачиново“ ще бъде открита Европейска отборна лятна купа по тенис за девойки до 14-годишна възраст. \r\n*** \r\nОт 18.30 часа в Културен център „Морско казино“ ще бъде открита изложба с премиера на книга по повод 85 години от рождението на актьора Кирил Господинов. От 21.00 часа на открита сцена „Охлюва“ ще се прожектира филмът „Баш майсторът на море“. \r\n*** \r\nОт 17.00 часа в Градската художествена галерия световни майстори на акварела представят свои творби на Второто Международно триенале „Духът на акварела“. \r\n*** \r\nОт 11.30 часа в Регионалния пресклуб на БТА ще се проведе пресконференция на  \r\nДимитър Велков, председател на Областния съвет на БСП и Михаил Миков, член на НС на БСП за предстоящото преструктуриране на видинската МБАЛ „Света Петка“ и предстоящия протест на медицинските работници. \r\n*** \r\nОт 10.00 часа пред сградата на общината ще се проведе церемония „10 причини да остана в моята Враца“. На събитието ще бъдат представени 10 фото пана, представящи развитието на града в различни сфери, ще бъдат връчени и награди в 8 категории. \r\n*** \r\nОт 09.00 до 13.00 часа в Младежки център – Добрич ще се проведе инициативата Еко лято 2019. \r\n*** \r\nОт 09.00 до 17.30 часа в Народно читалище „Йордан Йовков - 1870  г.“ ще се състои Летен детски център „Млади възрожденци“. \r\n*** \r\nОт 18.00 часа Пловдивският митрополит Николай ще оглави Архиерейска света Литургия в Кукленския манастир „Св. безсребреници и чудотворци Козма и Дамян“ в деня, в който Православната църква прославя светите безсребреници и чудотворци Козма и Дамян. \r\n*** \r\nОт 11.00 часа в зала 10 Окръжният съд ще гледа делото срещу Мартин М. и Калоян А., обвинени за кражба в килия на Пловдивския затвор. \r\n*** \r\nОт 10.00 до 12.30 часа в Детски отдел на библиотека „Родина“ ще се играе куклен театър „Слънчице“  –  етюди и танци.", "date": "2019.06.30", "title": "Предстоящи събития в страната за 1 юли (Агенция „Фокус“)"}
{"url": "http://www.focus-news.net/news/2019/06/30/2675531/rzi-varna-mezhduvedomstvena-komisiya-e-proverila-25-pluvni-baseyna-i-2-plazha.html", "text": "Междуведомствена комисия е проверила 25 плувни басейна и 2 плажа. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. Проверките се осъществяват във връзка с готовността на басейните и плажовете в региона за летния сезон и са осъществени в периода от 21 до 27 юни. Няма констатирани нарушения на здравно-хигиенните изисквания. РЗИ-Варна извършва регулярен мониторинг на морските води в 23 зони за къпане на Варненска област. Резултатите от изследванията отговарят на изискванията на Наредба № 5 за качествата на водите за къпане. През периода са извършени общо 464 инспекции от служители, осъществяващи държавен здравен контрол. Осъществени са 11 проверки в обекти във връзка със забраната за тютюнопушене в затворени помещения и някои обществени места, като не са наложени административни санкции. \r\nБояна АТАНАСОВА", "date": "2019.06.30", "title": "РЗИ-Варна: Междуведомствена комисия е проверила 25 плувни басейна и 2 плажа"}
{"url": "http://www.focus-news.net/news/2019/06/30/2675527/pregled-na-mezhdunarodnite-novini-do-1830-chasa-agentsiya-fokus.html", "text": "Председателят на Европейския съвет Доналд Туск предложи да се даде ключовия пост на председател на Европейската комисия на представител на Прогресивния алианс на социалистите и демократите - фракцията на левия център на Европейския парламент, която е на второ място по брой на мандатите, предава  Reuters . \r\nТуск отправи предложението в рамките на консултации с представители на основните парламентарни фракции в навечерието на срещата на върха на ЕС. Държавните и правителствените ръководители на Европейския съюз ще се срещнат в неделя вечер в Брюксел на извънредна среща на високо равнище за обсъждане на кандидатите за ръководството на петте ключови институции на ЕС в периода 2019-2024 г. \r\nСпоред източниците на агенцията на най-голямата фракция в Европейския парламент (Европейска народна партия, ЕНП) Туск предложи позициите на председателя на Европейския парламент и ръководител на външната служба на ЕС. На либералите, които включват партията на френския президент Еманюел Макрон, Туск е предложил поста председател на Европейския съвет.  \r\nЗа поста председател на ЕЦБ Туск не е говорил. Въпросът вероятно ще бъде оставен за извънредната среща на върха на ЕС. Не са обсъждани и конкретни имена за постовете.  \r\n***  Изборите за местна власт в Албания, които опозицията бойкотира, не минават без инциденти. Македонското електронно издание  \"Фактор\"  съобщава, че в избирателна секция в Драч мъж е влязъл с автомат \"Калашников\" с цел да спре гласуването. Уточнява се, че мъжът е отправил заплахи към членовете на избирателната комисия, след което е изпотрошил избирателните урни. След това той е арестуван от полицията и откаран в близкия участък.  \r\nПри инцидента няма пострадали. \r\n*** Борис Джонсън потвърди статута си на фаворит за наследник на Тереза Мей начело на Консервативната партия на Великобритания, като според последното проучване на общественото мнение той води с 22% пред опонента си Джереми Хънт, пише британското евроскептично издание  The Daily Express . \r\nАнкетата на Observer, проведена на 26 и 27 юни, показа, че 52% от респондентите ще подкрепят бившия кмет на Лондон в предстоящото гласуване, докато за неговия противник са казали,че ще гласуват само 30% от респондентите. Останалите 18% все още не са взели решение. Що се отнася до Брекзит, редовите консерваторите в огромното си мнозинство имат доверие на Джонсън, който обеща да прекрати членството на Великобритания в Съюза до 31 октомври тази година. \r\nНад 71% от торите смятат, че е най-вероятно фаворитът за премиер да изпълни обещанието си и Обединеното кралство да празнува „Хелоуин“ извън ЕС. За разлика от това, само 10% от репондентите са на мнение, че Джереми Хънт може да реализира Брекзит в посочения срок, а останалите 19% не са сигурни. \r\nПроучването убедително заключи, че Джонсън ще бъде в най-добра позиция да се справи и да победи Джереми Корбин, ако се проведат общи избори. \r\nПовече от 61% считат, че бившият външен министър най-вероятно ще победи лидери на лейбъристите. Междувременно, само един от пет (19%) вярват, че Хънт може да победи Корбин на избори, а 20% не дават конкретен отговор. \r\n***  През 2018 година в Германия е продължила да се засилва разузнавателната дейност на някои страни, като най-активно от всички против ФРГ са шпионирали Русия, Китай, Иран и Турция. Това се казва в доклад на Федералното ведомството за защита на конституцията (BfV, контраразузнаването на Германия), предава руската агенция  EA Daily . \r\nВ документа се отбелязва, че много страни използват разузнавателни служби, за да получат инфоционно предимство в политиката, икономиката, техниката и военната сфера и шпионите проявяват „специален интерес към Германия заради челнството й в ЕС и НАТО, както и силната й икономика и научни иновации“, предава Deutsche Welle. \r\nДокладът също така показва, че държавният тероризъм се превръща в сериозна заплаха. В тази връзка експертите на BfV посочиха и други страни, в които са извършени убийствата, които биха могли да бъдат организирани от чужди разузнавателни служби. Обаче по-голямата част от шпионските операции през 2018 г. са били свързани с получаване на тайна информация, отбелязва документът на германската агенция за контраразузнаване. \r\n***  Проучване на института \"Пю\" показва, че американците са все по-разделени в отношението си към социализма. Заключението: демократите го възприемат позитивно, републиканците - не, отбелязва американското издание  Washington Examiner . \r\nПроучванията показват, че 65% от демократите имат позитивно мнение за социализма, в сравнение с 55% с подобен възглед за капитализма. Сред републиканците едва 15% възприемат положително социализма, а капитализма -  78%. \r\nВъпросът бе в центъра на вниманието през януари, когато президентът Тръмп обяви война на социализма в своя реч. \r\nОттогава кандидатите от двете партии се борят за програми, които напомнят за социализма. Демократите например спечелиха адмирации за подкрепата си за безплатното здравеопазване и образование. \r\nРепубликанската опозиция също спечели наздравици, но някои бяха критикувани. Сенаторът от Айова Джони Ърнст, например, прие мнението на опозицията на Тръмп, когато обяви кандидатурата си за преизбиране и веднага беше нападната от левицата. \r\n„Нашите свободи са буквално атакувани, защото радикалната левица няма да спре от нищо, докато социализмът не се разпростре от бряг до бряг. Всички ние знаем, че има по-добър начин. И затова съм толкова горда да обявя, че ще се опитам да се върна в Сената на САЩ\". \r\nЪрнст написа още: „Изглежда, че социалистическата левица не харесва моето начинание. Е, да се говори за частна здравна застраховка, принуждавайки работещите американци да плащат на тези, които не желаят да работят - това е социализмът. Видяхме до какво доведе това във Венецуела и ще направя всичко, което мога, за да го спра\". \r\n***  Индия е подписала споразумение с Русия за закупуване на противотанкови управляеми ракети (ПТУР) за хеликоптери Ми-35, които са на въоръжение в индийските военновъздушни сили, пише в неделя списание  India Today , като се позовава на свои източници. \r\nСпоред информацията на изданието, договорът е подписан при условие, че ще бъде изпълнен бързо и въоръжението ще бъде закупено и готово за използване в течение на три месеца. \r\nНовите ракети трябва да повишат бойните възможности на вертолетите Ми-35, съобщават източниците на изданието. \r\n***  Влизането на ескадрения миноносец от Военноморските сили (ВМС) на САЩ USS Carney в акваторията на Черно море е нагло упорство, целящо създаване на напрежение в международните отношения. Това заяви ръководителят на комисията по междунационални отношения в кримския парламент Юрий Гемпел, цитиран от  РИА Новости . \r\nПо-рано бе съобщено, че американският разрушител е влязъл в акваторията на Черно море. Корабът ще участва във военните учения Sea Breeze 2019. \r\n„Вече не учудва наглото упорство на САЩ да присъстват в Черно море, което цели създаването на напрежение в международните отношения и говори за това, че САЩ нямат намерение да се отказват от агресивните си планове“, заяви пред РИА Новости Гемпел. \r\nПо неговите думи, руската армия и флот през последните години са получили най-съвременни оръжия, които првъзхождат в пъти американските и са в състояние да обезпечат ненарушимостта на границите и мирния живот на гражданите на Русия. \r\n„А Крим е бил и ще бъде непотопяем самолетоносач в Черно море, който осигурява международната стабилност в черноморския регион“, каза Гемпел. \r\n***", "date": "2019.06.30", "title": "Преглед на международните новини до 18:30 часа (Агенция \"Фокус\")"}
{"url": "http://www.focus-news.net/news/2019/06/30/2675528/predstoyashti-mezhdunarodni-sabitiya-za-1-yuli-agentsiya-fokus.html", "text": "Президентски избори във Финландия. \r\n***  Среща на ОПЕК. \r\n***  Германски съд ще се произнесе по делото срещу \"Фолксваген\" и \"Порше\". \r\n***  Посещение на президента на Украйна Владимир Зеленски в Канада. \r\n***  Посещение на италианския президент Серджо Матарела. \r\n***", "date": "2019.06.30", "title": "Предстоящи международни събития за 1 юли (Агенция „Фокус“)"}
{"url": "http://www.focus-news.net/news/2019/06/30/2675532/merkel-za-integratsiyata-na-zapadnite-balkani-patyat-vse-oshte-e-izpalnen-s-kamani.html", "text": "Страните от Западните Балкани са наши европейски съседи и имат европейска перспектива. Това заяви германският канцлер Ангела Меркел по повод предстоящата среща на върха за региона в рамките на Берлинския процес, който ще се проведе в Познан, Полша, предава македонската информационна агенция  \"Макфакс\" . \r\nМеркел подчерта, че за да се реализира европейската перспектива на страните от региона, трябва да се преодолеят множеството напрежения и да се изпълнят условията, които Брюксел постави за членство.  \r\n\"Пътят все още е изпълнен с камъни\", отбеляза германският канцлер/ \r\nКонференцията за Западните Балкани ще се проведе в Познан в петък (5 юли). Меркел ще присъства като представител на страната, която през 2014 г. стартира инициативата Берлински процес с цел подобряване на възможностите за диалог и сътрудничество между страните в региона. \r\nИма положителни примери за диалог в региона, според изявление на германския канцлер, а като пример се привежда Преспанското споразумение между Северна Македония и Гърция.  \r\n\"Политическата смелост на северномакедонския премиер Зоран Заев и гръцкия министър-председател Алексис Ципрас дадоха плодове за преодоляване на спора за името\", припомни канцлерът на ФРГ. \r\nТя добави, че този положителен пример трябва да насърчава други претенденти за членство в ЕС и да послужи като модел за решаване на проблеми в Босна и Херцеговина и между Сърбия и Косово. Тереза Герова", "date": "2019.06.30", "title": "Меркел за интеграцията на Западните Балкани: Пътят все още е изпълнен с камъни"}
{"url": "http://www.focus-news.net/news/2019/06/30/2675549/sport-adrien-rabio-pristigna-v-torino-za-meditsinski-pregledi.html", "text": "Адриен Рабио пристигна в Торино, където в понеделник сутринта ще премине медицински прегледи и ще подпише своя договор с Ювентус. Самият клуб потвърди, че 24-годишният френски халф вече е в Италия, публикувайки първо негова снимка, а след това и кратко видео. Рабио пристига като свободен агент, след като в неделя изтече контрактът му с Пари Сен Жермен. Той ще парафира договор за четири години. Тъй като Юве няма да плаща трансферна сума за световния шампион, той ще получи 10 милиона евро за подписа си. Годишната му заплата пък ще бъде 7 милиона плюс бонуси. В неделя прегледи в Торино премина и Лука Пелегрини, ав понеделник се очаква Ювентус да обяви и най-чакания трансфер - този на Матайс де Лихт от Аякс.", "date": "2019.06.30", "title": "Спорт: Адриен Рабио пристигна в Торино за медицински прегледи"}
{"url": "http://www.focus-news.net/news/2019/06/30/2675548/ekspert-rusiya-beshe-li-v-mayami-badeshtiyat-prezident-na-sashti.html", "text": "В САЩ се проведоха дебати за кандидати от Демократическата партия. Те обнадеждиха Доналд Тръмп и неговите поддръжници. Демократите нямат ярък и безусловен лидер и е възможно да е по-трудно да се определи кандидат от партията, отколкото прогнозираха скептиците, пише руското списание  „Експерт“  в материал, представен без редакторска намеса. \r\nС необичайните дебати, които се проведоха на 26-27 юни в Маями, започна кампанията за избиране на кандидат-президент от Демократическата партия. Тяхната необичайност е в това, че те продължиха не два часа, колкото се полагат, а два дни. Това е обослувено от безпрецедентния брой участници. Цели 24 демократа са се засилили да се съревновават с Тръмп на изборите през ноември 2020 година. \r\nНа Националният комитет дори му се наложи да въведе процедура за отсяване. За да участват в дебатите, кандидатите трябва да имат рейтинг не по-нисък от 1% според данните от три общонационални анкети илида съберат дарения от не по-малко от 65 хиляди избиратели в минимум 20 щата. Предполагаше се, че по този начин би било възможно да се отсеят предварително несериозните кандидати. \r\nНо само четирима не успяха да изпълнят изискванията на Националния комитет. Така участниците бяха 20, като мнозинството са с рейтинг в рамките на статистическата грешка, при което значителна част от тях бяха, според американските понятия, левичари. \r\nОчевидно, за да не се превърне дебата в бенефис на „неизбираеми“ кандидати от социалистическото крило на партията, те бяха разделени специално на две групи от по десет души. Лидерите в проучванията на общественото мнение – бившият вицепрезидент Джо Байдън, кметът на град Саутбенд Пут Бутъридж, както и сенаторите Бърни Сандърс и Камала Харис – трябваше да дебатират във втория ден. А 26 юни бе предназначен за по-слабите кандидати и по-точно поклонницата на Башар Асад конгресмен Тулси Габард, бореца с глобалното затопляне Хулиано Кастро, „черният кон“ на партията – кметът на Ню Йорк Бил де Блазио и бившият конгресмен Бето О‘Рурк. Единственото изключение беше сенаторът Елизабет Уорън, която се отнася към фаворитите в избирателната надпревара. Именно тя и победи, според отзивите на американските журналисти. За победител от втория ден на дебатите CNN обяви Камала Харис. \r\nВпрочем, по-интересни са не победителите, а загубилите. Явно неудачно се развиха дебатите за Бето О‘Рурк. „Новият Джон Кенеди“, който се държи стабилно на шестото място в анкетите, както се оказа, не умее добре да говори във формата на дебатите, където не трябва да се произнасят дълги речи, а мислите да се формулират кратко и ясно. \r\nЛидерът в социологическите проучвания Джо Байдън, независимо от своята репутация на блестящ оратор, предпочете да премине в отбрана. Той избягваше споровете, не лепеше етикети на опонентите си и, въобще, държа се като политик, който си знае цената и ще победи, без да напряга гласовите си струни. С една дума, той не направи впечатление – особено в сравнение с Харис, която го избра за мишена на атаките си. Тя настъпи болния мазол – припомни на Байдън неговата преклонна възраст, призовавайки 76-годишния политик да отстъпи пътя на младите. Естествено, бе произнесена и заветната дума „расизъм“. Тъмнокожата Харис си спомни, че през 70-те, когато е била ученичка, е била жертва на расовата сегрегация, а през това време Байдън е заседавал в сената. \r\nИзглежда, че сега лявото крило на Демократическата партия има нов герой. Предишният, Сандърс, може би отново заради възрастта, или във връзка с отсъствието на нови идеи, не впечатли. Той говореше пламенно, но се запомни само с оскърбления по адрес на Тръмп. „Измамник, патологичен лъжец, расист и мошеник“, както Сандърс нарече американския президент, който, независимо от своята стана вече легендарна несдържаност на езика, дебатира много по-спокойно и аргументирано. \r\nДебатът в Маями е само началото на избора на партиен кандидат. Ще има повече дискусии. Претендентът на Демократическата партия трябва да бъде определен след една година, на конгреса на 13-16 юли. Преди това в щатите трябва да се проведат събрания на партийните активисти – каукъси, където всъщност ще се реши какъв съперник на Тръмп ще изберат партийните членове. \r\nВъпреки това на базата на състоялите се дебати може да се съди кои ще са доминиращите теми. Първо, това са радикално-левите идеи. Кандидатите ще спорят дали трябва да се увеличават данъците на богатите, да се въвежда гарантиран базов доход, да се оказва подкрепа на различни малцинства, да се променя кардинално американската политика в Близкия Изток, да се борят за мир по целия свят. Байдън и другите умерени либерали – привърженици на завръщането към политиката на Барак Обама, ще се отбраняват, а левичарите ще атакуват. \r\nВторо, ще има много критики към Доналд Тръмп. По време на този дебат редица кандидати, същият Сандърс, не спориха толкова много с членовете на партията, колкото осъждаха президента. За Демократическата партия това е много хлъзгав път. Противник, който може само да критикува, без да предлага нищо или да предлага нещо очевидно неприложимо, ще измори избирателя и ще бъде най-добрият подарък за Тръмп. \r\nНо това, което няма да присъства в кампанията на демократите, поне в близко време, е Русия. Тя и така се намеси прекалено много в живота на американците напоследък. \r\nКомисията на Робърт Мюлер не успя да докаже, че Тръмп е в сговор с Москва. Вместо триумф на демократите се получи фиаско. Ето защо, фаворитите в избирателната надпревара предпочетоха да не споменават Русия в хода на дебатите в Маями. Ще говорят много за Москва на избирателите, само ако се появи нов сериозен повод. \r\nПревод и редакция:", "date": "2019.06.30", "title": "„Експерт“ (Русия): Беше ли в Маями бъдещият президент на САЩ?"}
{"url": "http://www.focus-news.net/news/2019/06/30/2675529/tass-makron-predlozhi-barnie-vestager-ili-timermans-za-posta-predsedatel-na-ek.html", "text": "Държавният глава на Франция Еманюел Макрон предложи за поста председател на Европейската комисия,  или главният преговарящ на ЕС за Брекзит - Мишел Барние, или еврокомисаря по конкуренцията Маргретe Вестагер, или първият вицепредседател на ЕК, Франс Тимерманс. Съответните имена той спомена в рамките на извънредната среща на високо равнище в Брюксел, предава  TACC . \r\n\"Мога да посоча няколко имена - Мишел Барние, Маргрете Вестагер, Франс Тимерманс\", заяви Макрон пред репортери. \r\nСпоред него \"назначенията трябва да се основават на ясен дневен ред и общи приоритети на ЕС\". \"Надявам се, че ще можем да излезем от тази среща с отговори и нов екип\", добави лидерът на Париж. \r\nФренският президент е убеден, че европейските лидери ще могат да се споразумеят за името на кандидата за поста на Европейската комисия на извънредната среща на високо равнище. \"Аз съм оптимист. Смятам, че можем да постигнем споразумение. За това се нуждаем от дух на компромис и амбиция за ЕС\", обясни Макрон. \r\nДържавните и правителствените ръководители на 28 страни от ЕС са на извънредна среща в Брюксел, на която ще се опитат да координират кандидатите за петте ключови длъжности в Европейския съюз, които ще водят Общността през 2019-2024. Това е третият опит: за първи път този въпрос бе обсъден на непланирана среща на 28 май, а втората - на Съвета от 20-21 юни, и двата опита обаче бяха безрезултатни.   \r\nТърсят се наследници на председателя на Европейската комисия Жан-Клод Юнкер, председателя на Европейския съвет Доналд Туск, Върховния представител на ЕС по въпросите на външните работи и политиката на сигурност Федерика Могерини, председателяя на Европейската централна банка Марио Драги и председателяя на Европейския парламент Антонио Таяни. Всички те вече съобщиха, че напускат поста си. Правомощията на всички, с изключение на Таяни, изтичат на 31 октомври. Мандатът на председателя на Европейския парламент приключва от първата сесия на новия състав на Европейския парламент (избран на 23-26 май), което ще се проведе в периода 2-4 юли в Страсбург. Тереза Герова", "date": "2019.06.30", "title": "ТАСС: Макрон предложи Барние, Вестагер или Тимерманс за поста председател на ЕК"}
{"url": "http://www.focus-news.net/news/2019/06/30/2675530/gd-granichna-politsiya-silno-intenziven-ostava-trafikat-na-punktovete-kulata-i-makaza.html", "text": "Трафикът е силно интензивен на вход и изход на пунктовете \"Кулата и \"Маказа\". Препоръчва се използването на ненатоварените пунктове \"Илинден\", \"Златоград\", \"Ивайловград\" и \"Капитан Петко Войвода\". Това съобщиха от  ГД \"Гранична полиция\" . \r\nНа българо-сръбската граница трафикът е интензивен на ГКПП \"Калотина\" на вход за леки автомобили. На българо-македонската граница трафикът е нормален на всички гранични контролно-пропускателни пунктове. На ГКПП \"Капитан Андреево\" трафикът е интензивен за товарни автомобили на изход, на ГКПП \"Лесово\" трафикът е интензивен за товарни автомобили на вход. На ГКПП \"Дунав мост-Видин\" трафикът е интензивен на изход за товарни автомобили. На ГКПП \"Дунав мост Русе\", ГКПП \"Кардам\" и ГКПП \"Дуранкулак\" трафикът е интензивен на вход за леки автомобили. \r\nНа границата следва да се представят оригинал на декларацията и обикновено (незаверено) копие от нея, което остава на граничния пункт.", "date": "2019.06.30", "title": "ГД \"Гранична полиция\": Силно интензивен остава трафикът на пунктовете \"Кулата\" и \"Маказа\""}
{"url": "http://www.focus-news.net/news/2019/06/30/2675555/sport-ivanishevich-vliza-v-shtaba-na-dzhokovich.html", "text": "Горан Иванишевич вероятно ще влезе в щаба на Новак Джокович. Изненадващо днес хърватинът бе част от тренировката на световния номер 1 на \"Уимбълдън\". Според информации в сръбските медии партньорството ще е за предстоящия турнир, но може да се превърне и в дългосрочно. Джокович не е потвърдил информацията, но със сигурност ще обясни ситуацията в понеделник след мача си от първия кръг срещу Филип Колшрайбер. Дългогодишният треньор на Новак Мариан Вайда продължава да работи с него, като взе участие в неделната тренировка на световния номер едно.", "date": "2019.06.30", "title": "Спорт: Иванишевич влиза в щаба на Джокович"}
{"url": "http://www.focus-news.net/news/2019/06/30/2675550/stara-zagora-leten-liderski-lager-se-provede-v-mezhdunarodniya-mladezhki-tsentar.html", "text": "Летен лидерски лагер се проведе в Международен младежки център в Стара Загора през уикенда, съобщиха от пресцентъра на  общината . В обучението участваха представители на младежките центрове в Пловдив, Враца, Добрич и Стара Загора. Форумът е по инициатива и под патронажа на кмета на Стара Загора Живко Тодоров. Първия ден от лагера стартира с официално откриване. Специален гост бе Делян Иванов, секретар на Община Стара Загора. Той приветства младежите и им пожела ползотворна и интересна работа. Денят продължи с интерактивни игри за запознаване, тренинги на тема \"Лидерство\" и \"Работа в екип\". Участниците получиха специална вечерна задача - предизвикателство, която трябваше да решат до сутринта. През втория ден на лагера отборите бяха на \"терен\" и имаха за задача да преминат игри, включващи креативност, технически умения, работа в екип и лидерство. Според организаторите целта на игрите е да се види какъв капацитет имат отборите. Дали е възможно да работят заедно, има ли спорове, успяват ли да преодолеят антагонистични отношения и т. н. Това е втори тренировъчен лагер за лидери. За първи път в България Община Стара Загора и Международния младежки център организираха тренировъчен лагер „Лидери на бъдещето“ миналата година. Той се проведе на Старозагорските минерални бани и в него участваха  четири отбора от старозагорските гимназии ГПЧЕ „Ромен Ролан“, ПГАСГ „Лубор Байер“, ППМГ „Гео Милев“ и СУ „Максим Горки“.", "date": "2019.06.30", "title": "Стара Загора: Летен лидерски лагер се проведе в Международния младежки център"}
{"url": "http://www.focus-news.net/news/2019/06/30/2675553/anadolska-agentsiya-turtsiya-reshitelno-prodalzhava-transgranichnata-si-operatsiya-v-irak.html", "text": "Турция решително продължава трансграничната си терористична операция в Ирак, каза министърът на външните работи на страната на иракския поверен в делата в неделя, съгласно съобщение на МВнР в Анкара, предава  „Анадолската агенция“ . Повереният в делата на Ирак Исам Мохамед е бил привикан в дипломатическото ведомство, където е информиран, че Турция решително ще продължи военните действия срещу „Работническата партия на Кюрдистан“ (ПКК) на територията на югоизточната си съседка, съобщи говорителят  Хами Аксой. \r\nВ изявлението се добавя, че твърденията за жертви сред гражданското население са неприемливи. \r\nПревод и редакция:", "date": "2019.06.30", "title": "„Анадолска агенция“: Турция решително продължава трансграничната си операция в Ирак"}
{"url": "http://www.focus-news.net/news/2019/06/30/2675556/tass-peskov-razkaza-za-tvard-razgovor-mezhdu-putin-i-mey-za-aferata-skripal.html", "text": "Разговорът между президента на Русия Владимир Путин и премиера на Великобритания Тереза Мей за инцидента със Скрипалите в Солсбъри е преминал в много твърда форма. Това съобщи в неделя прессекретарят на Кремъл в ефира на руския телевизионен канал „Россия 1“, предава  ТАСС . \r\n„Действително, Мей говори в много твърда тема по „делото Скрипал“. И президентът Путин й обясни много ясно всичко, което изискваше обяснения по „делото Скрипал“, заяви Песков. „Тази част от разговора действително беше твърда, но беше много откровена и се премина във формат очи в очи, само в присъствието на преводачи“. \r\nПрессекретарят на руския президент припомни, че британската страна и досега не е представила никакви доказателства по аферата „Скрипал“ нито на Русия, нито на съюзниците си. Иначе тези доказателства, отбеляза Песков, биха били публикувани „по някакъв начин“. \r\nИ до момента Москва не знае „къде са Скрипалите“, а също така, както отбеляза представителят на Кремъл, „дали тях въобще ги има“ и „случило ли се е нещо с тях и т.н.“ \r\nПо-рано Владимир Путин отбеляза в интервю пред Finandical Times, че историята с отравянето на Сергей Скрипал и дъщеря му Юлия в Солсбъри „не струва и пет копейки“. \r\nПревод и редакция:", "date": "2019.06.30", "title": "ТАСС: Песков разказа за твърд разговор между Путин и Мей за аферата „Скрипал“"}
{"url": "http://www.focus-news.net/news/2019/06/30/2675552/liderat-na-ataka-volen-siderov-za-abortite-tova-e-ubiystvo-visshiyat-klir-na-bpts-da-se-proiznese.html", "text": "Този лекар, който извършва аборт, не е ли убиец? Положил е Хипократова клетва и трябва да обясни на момичето, че ще убие плод, който може да бъде гений. Това каза в предаването „Неделник” по АЛФА ТВ лидерът на \"Атака\" Волен Сидеров във връзка с темата „за” или „против” абортите, която повдигна преди седмица и която предизвика бурни дискусии сред обществото, съобщиха от пресцентъра на  партията . Той заяви, че в дебатите трябва да се включи и даде становището си и висшият клир на Българската православна църква. Сидеров подчерта, че липсата на вероучение в училищата е проблем. Посочи и стряскащата цифра от 26 000 убийства на българчета още в зародиш годишно. Той се възмути, че не се учи закон Божий, не се учат неща, които по времето на нашите бащи и майки и дядовци са се учили още от началното училище. Тогава се е казвало какво е човек и че той е чадо Божие. „15 години водя битка за вероучението. Трябва да се въведе като задължителен предмет. Това трябва да се учи, защото детската възраст е „най-попивателната”, категоричен бе лидерът на \"Атака\".  Сидеров коментира като краен цинизъм и безумие т. нар. право на късен аборт (дори в края на бременността) в някои щати в Америка. „Америка я сочат за цивилизационен модел, но за мен това е полицейска и престъпна държава”, заключи лидерът на \"Атака\".", "date": "2019.06.30", "title": "Лидерът на \"Атака\" Волен Сидеров за абортите: Това е убийство, висшият клир на БПЦ да се произнесе"}
{"url": "http://www.focus-news.net/news/2019/06/30/2675557/istorikat-borislav-dichev-14-ti-pehoten-makedonski-polk-e-chast-ot-epopeyata-pri-kalimantsi-vtorata-balgarska-shipka.html", "text": "14-ти пехотен македонски полк взема дейно участие по време на Междусъюзническата война, избухнала на 16 юни. Това каза в интервю за  Радио „Фокус“ – Пирин  историкът Борислав Дичев по повод бойния празник на полка. По думите му, за съжаление, цар Фердинанд и част от военното ръководство дават така желания повод на гърци и сърби, които с пресни сили се нахвърлят върху България. „Военните действия от наша страна започват в 04.00 часа. Нека не забравяме, че по това време в Солун има около 2 000 от така наречените критски гръцки жандармеристи и 1 гръцка дивизия. На командира на 3-та дружина е поставен ултиматум да се предаде оръжието и цялото имущество, след което те ще бъдат изпратени зад гръцките позиции, което означава тотално погазване честта на българската армия. Е, направена е все пак една уговорка, че сабите на българските офицери ще бъдат запазени, дружината не открива огън срещу гърците, не ги предизвиква и не може да се съгласи на това унижение – да остави своето оръжие“, каза още Дичев. Историкът добави, че чуждестранните консули, въпреки своите обещания да не се стига до кръвопролитие, остават безучастни. „Гърците се нахвърлят се нахвърлят върху нашата дружина с всички възможни средства, от своя страна нашите войници оказват съпротива героично. На 16 и 17 юни нейните казарми са превърнати в развалини. Пострадва и българското население. Разправата е ужасна. Оцелелите са измъкнати от развалините, натоварени на гръцки кораби и закарани на печалния остров, чието име в превод означава „Три рога“. Там много от тях умират от глад, болести и издевателства. Нека добавя също, че в този период на кораб са били натоварени и редица българи от Солун – духовни и културни лица. Сред тях е и обичаният от всички архимандрит Евлоги, които заедно с други хора е хвърлен завързан с въжета във водите на Егейско море“, подчерта Дичев. Той допълни, че така всъщност завършва този срамен епизод, в който гърците се опитват да печелят евтина слава, но въпреки това българският войник запазва своята чест. „За да довърша разказа по отношение участието на полка в Междусъюзническата война, то е редно да кажа, че неговата дейност всъщност съставлява и част от епопеята при Калиманци – втората българска Шипка. Той е разположен в района на Жлетово и с дясното си крило е при частите на ВМОРО, участвайки в отбиването на атаките срещу Седма рилска дивизия. Знаете, че боевете при Калиманци са били ключови за бъдещето на България, защото гърци и сърби са искали да диктуват условията на мира в София. Там дружини от полка отбраняват известната Баня чука. Нека само спомена, че срещу Седма рилска дивизия, а значи и срещу бойните дружини на полка настъпват силите на четири сръбски и една черногорска  дивизия“, коментира Дичев. Историкът обясни, че за чест на българското оръжие на Калиманското плато се разбиват сръбско-черногорските пристъпи. „И още един интересен епизод – българското командване се притеснявало от евентуален пробив на превъзхождащите гръцки и сръбски сили към градовете Кюстендил, Горна Джумая и Дупница и оттам да се общо настъпление чрез съединение с настъпващите от към Кресненската клисура гръцки войски към София. Затова се предлага Седма рилска дивизия и 14-ти пехотен македонски полк да бъдат изведени в района на Диканите, близо до Радомир“, каза Дичев. По думите му след съвещание с командния съставя и разговори с войниците, командването, от името на войниците и и офицерите, отказва да напусне родните си огнища, отказва да допусне погазването на родния край от нашественик и заявява, че ще се бие на старата българска граница до последния човек, до последната капка кръв. \r\nЛивия НИНОВА", "date": "2019.06.30", "title": "Историкът Борислав Дичев: 14-ти пехотен македонски полк е част от епопеята при Калиманци – втората българска Шипка"}
{"url": "http://www.focus-news.net/news/2019/06/30/2675551/fond-za-strategicheska-kultura-rusiya-g-20-v-osaka-sreshta-na-varha-na-dvustrannite-pregovori.html", "text": "Завърши двудневната среща на върха на Г-20 в Осака, която вече успяха да кръстят „форумът на двустранните срещи“. Най-важни от тях бяха тези между руския и американския президент Владимир Путин и Доналд Тръмп, както и тази между лидера на САЩ и китайския държавен глава Си Дзинпин. Общият брой двустранни срещи не може да бъде преброен. Достатъчно е да се каже, че рускиятр президент проведе много обстойни преговори с премиера на Япония Синдзо Абе, първите лица на Германия (Ангела Меркел), Великобритания (Тереза Мей), Франция (Еманюел Макрон), Южна Корея (Мун Дже-ин). И това без да се смятат многобройните разговори „на крак“, които не са планирани в официалния протокол, пише изтъкнатият руски икономист от МГИМО Валерий Катасонов в материал за руското електронно издание  „Фонд за стратегическа култура“ , предаден без редакторска намеса. \r\nНапомням, че Г-20 се роди в средата на 90-те години и се оформи окончателно след финансовата криза през 2008 година като форум за многостранно сътрудничество. Днес срещата на върха напомня площадка, където се решават преимуществено двустранните отношения. В последните години с многостранното сътрудничество има все повече проблеми. Те започнаха още на срещата на върха на Г-20 в Бризбейн (Австралия) през ноември 2014 година на фона на рязко влошилите се отношения между Запада и Русия. А след като Тръмп започна да преформатира отношенията с Китай и Европа, общите договорености между всички страни от Г-20 станаха просто невъзможни. На форума в Хамбург (през юли 2017 г.) и в Буенос Айрес (декември 2018 г.), заключителните комюникета имаха много разтеглив характер без каквито и да е конкретни ангажименти на страните-участници. \r\nТова се прояви в голяма степен на срещата в Осака. Основните въпроси, обсъждани на форума, бяха международната търговия, дигитализацията на обществото, миграцията и екологията. На пленарните заседания на срещата на върха световната търговия беше на първо място. Бяха отбелязани негативни аспекти, свързани с повишения протекционизъм. В същото време участниците предпочитаха да избягват израза „търговска война”. Думите „реформа на СТО“ се превърнаха в един от ключовите термини на заключителните документи на срещата на върха, въпреки че не е много ясно какво стои зад тях. Америка едва се споменава в контекста на темата на СТО, но именно тя е главният нарушител на хартата, като едностранно започна рязко увеличаване на вносните мита върху китайските стоки. А Тръмп вече на няколко пъти по време на пребиваването си в Белия Дом изказваше съмнения в целесъобразността на членството на САЩ в СТО и в целесъобразността на съществуването на самата организация. Възможно е за администрацията на Тръмп „реформа на СТО“ да означава ликвидация на СТО. \r\nДискусията по темата за дигитализацията беше още по-малко специфична. Разговорите за \"фигурата\" се превърнаха в удобен спасител, за да запълнят времето в много срещи и форуми, когато участниците искат да се размине от чувствителни въпроси. Въпреки това, в рамките на темата „цифри“, все пак беше повдигнат един конкретен въпрос. Става въпрос за създаване на по-ефективна данъчна система за големите цифрови корпорации - Facebook, Google, Amazon, Apple. Участниците във форума се съгласиха, че данъчното облагане на цифровите корпорации трябва да се основава на страните, в които те получават основната печалба, а не на мястото, където се намират техните главни офиси. Това предложение беше подготвено на среща на финансовата двадесет, проведена в японския град Фукуока три седмици преди срещата на върха в Осака. \r\nОбсъждането на темата за цифровизацията беше още по-малко конкретно. Разговорите за това станаха удобна залъгалка за запълване на времето на много заседания и форуми, когато участниците искаха да избегнат острите въпроси. Впрочем, в рамките на темата за цифровото общество все пак бе засегнат един конкретен въпрос. Това е темата за създаване на по-ефективна данъчна система за големите цифрови корпорации – Facebook, Google, Amazon, Apple. Участниците във форума се съгласиха, че данъчното облагане на тези компании трябва да се осъществява на базата на това, в кои страни те получават основните си доходи, а не на това, къде се разполагат териториално главните им офиси. Предложението бе изготвено на заседание на финансовото Г-20, провело се в японския град Фукуока три седмици преди срещата в Осака. \r\nФинансовото Г-20 подготви още едно предложение, което беше включено в заключителното комюнике – за необходимостта да се доведат до край реформите на Международния валутен фонд (МВФ). Става въпрос за преразглеждане на квотите на страните-участници във Фонда в съответствие с решенията от 2010 и 2015 година. За да влязат в сила, решенията трябва да бъдат ратифицирани от страните-членки. Единствената страна, която не е ратифицирала преразглеждането на квотите е САЩ. Те не искат да правят това, защото се опасяват да не загубят контрола над МВФ. Мисля си, че и приетата в Осака резолюция няма да принуди Вашингтон да ги ратифицира. \r\nТемата за миграцията и бежанците не беше централна за срещата на върха, но беше отразена в съвместното комюнике. Лидерите на страните от Г-20 подчертаха необходимостта от съвместни действия за разрешаване на проблема с масовата миграция. Конкретика, за съжаление, няма никаква. \r\nОсвен „цифрите“, популярна магическа пръчица за такива политкоректни форуми стана темата за екологията. Темата е печеливша в този смисъл, че повечето екологични проблеми са дългосрочни и свръхдългосрочни. Екологичните проблеми се различават, например, от проблемите около икономическата и финансовата кризи, когато трябва да се действа незабавно. На срещата на върха на Г-20 през 2008 година във Вашингтон и през 2009-та в Лондон на никой не му беше до екология, по света бушуваше финансова криза. И трябва да отдадем нужното признание на тези форуми, чиито решения за преодоляване на кризата бяха пределно конкретни и единодушни. \r\nНо в Осака целият втори ден от срещата беше посветен на екологията. Говориха с жар за такава екологична заплаха като пластмасовите отпадъци. Всички се съгласиха, че до 2050 г. трябва да се намалят емисиите на пластмасови отпадъци до нула. \r\nТемата за климата вече е почти ритуална. През 2015 година в Париж беше постигнато споразумение за борба с климатичните промени. То предвижда рязко съкращаване на емисиите на парникови газове (преди всичко СО2, въглероден диоксид). Още с появата си в Белия Дом заяви, че споразумението за климата е „несправедливо“ и „е много обременяващо“ за Америка. Затова САЩ няма да участват в договора. Сега на срещите на върха на Г-20 в Хамбург, Буенос Айрес, Осака, лидерите на някои страни (предимно европейски) започват да хленчат, че Парижкото споразумение трябва да бъде изпълнено. Тръмп не реагира на това хленчене. Френският президент Еманюел Макрон заяви в Осака, че няма да подпише окончателното комюнике, ако Парижкото споразумение за климата (което влезе в сила през 2016 г.) няма да бъде споменато в него. Споразумението бе споменато, а Макрон подписа комюникето, но Тръмп е непоколебим, като скала. От себе си добавям, че Парижкото споразумение изцяло губи смисъла си без Америка, защото на САЩ се падат от 25 до 30% от емисиите на парникови газове. \r\nЯсно се вижда, че наборът от въпроси, обсъждани в Осака, е много различен от реалните предизвикателства и заплахи, пред които е изправен светът. Това е взривоопасната ситуация в Близкия Изток, засилената надпревара във въоръжаването и нарасналата заплаха от използване на ядрено оръжие, Украйна като огнище на нестабилност в Европа, санкциите на САЩ против други страни, Най-накрая, това е заплахата от втора вълна на световната финансова криза. Да, на двустранните преговори тези въпроси бяха обсъдени, но почти не се говори за тях на пленарните заседания. А това означава, че Г-20 губи ефективността си. Някои ехидно отбелязват, че за възраждането й трябва да се разрази нова световна финансова криза. \r\nПревод и редакция:", "date": "2019.06.30", "title": "„Фонд за стратегическа култура“ (Русия): Г-20 в Осака – среща на върха на двустранните преговори"}
{"url": "http://www.focus-news.net/news/2019/06/30/2675558/tv21-makedoniya-protesti-sreshtu-dsi-v-tetovo.html", "text": "И неделният протест срещу най-голямата албанска партия в Македония – „Демократичния съюз за интеграция“ (ДСИ) в Тетово не успя да се реализира до край. Демонстрантите бяха блокирани от полицията, докато вървяха от ректората на Тетовския университет към централата на ДСИ. Братът на Ел Чека, или Шекерим Ахмеди, който вече дълго време публикува снимки и клипчета за функционери на ДСИ в социалните мрежи, заяви пред протестиращите, че иска отмяна на Закона за подслушаните разговори, съобщава скопският телевизионен канал  „ТВ21“ . \r\n„Днес не се събрахме на слънце за разходка, а против мафиотското лице на албанската политика. Събрахме се тук, за да поискаме от парламента веднага да предприеме действия за отмяна на закона, който санкционира публикуването на записаните разговори на албански политически представители. Ние искаме този закон да бъде обявен за нищожен“, заяви Блерим Ахмеди, братът на „Ел Чека“. \r\nШпетим Положани от Асоциацията на политическите затворници поиска от прокуратурата да разследва публикуваните подслушвани материали, където според него има индикации за престъпления и убийства. \r\n„За да се възползваме от случаите на подслушвани разговори, ще поискаме от прокуратурата официално да открие наказателно производство във връзка със записаните разговори... Съществува силна основа за откриване на дело в прокуратурата, в много случаи, защото има признаци за убийство, да не говорим за изнудване, семейни назначения, неморалност...“, каза Положани. \r\nТова е вторият протест, организиран от брата на Ел Чека срещу ДСИ. Протестът идва след публикуването на записаните материали в социалните мрежи от страна на Шекерим Ахмеди. Демонстрантите обявиха, че ще проведат нов протест, без да уточняват кога. \r\nПревод и редакция:", "date": "2019.06.30", "title": "„ТВ21“ (Македония): Протести срещу ДСИ в Тетово"}
{"url": "http://www.focus-news.net/news/2019/06/30/2675559/kyustendil-nov-obshtinski-savetnik-vliza-v-sastava-na-obshtinskiya-savet-v-bobov-dol.html", "text": "Нов общински съветник влиза в състава на Общинския съвет в Бобов дол. Това съобщиха за  Радио „Фокус” – Кюстендил  от Общинска избирателна комисия – Бобов дол. В комисията е постъпило писмо от председателя на Общински съвет Бобов дол, по компетентност е изпратено заявление от Десислава Александрова, с което общинският съветник е подал оставка поради лични причини. Тя заявява, че желае правомощията й да бъдат прекратени. Поради тази причина Общинската избирателна комисия е обявила за избран нов общински съветник от ПП ГЕРБ съгласно справка на Информационно обслужване за класиране според преференциите- това е Юлиан Божанов. \r\nВенцеслав ИЛЧЕВ", "date": "2019.06.30", "title": "Кюстендил: Нов общински съветник влиза в състава на Общинския съвет в Бобов дол"}
{"url": "http://www.focus-news.net/news/2019/06/30/2675563/sport-kostas-manolas-premina-ot-roma-v-napoli.html", "text": "Трансферът на Костас Манолас от Рома в Наполи е факт, съобщиха медиите в Италия. Клубът от Неапол активира откупната клауза на гръцкия национал, като ще плати 34 млн. евро, а самият защитник ще получи 2 млн. под формата на бонус. Манолас вече е подписал личния си договор и остава единствено да премине медицинските прегледи преди сделката да бъде обявена официално. 28-годишният грък е парафирал за 5 години с неаполитанците и ще получава по 4,5 млн. евро на сезон. В обратната посока заминава Амаду Диавара, който ще струва на Рома 18 млн. евро.", "date": "2019.06.30", "title": "Спорт: Костас Манолас премина от Рома в Наполи"}
{"url": "http://www.focus-news.net/news/2019/06/30/2675562/afp-silite-na-halifa-haftar-sa-unishtozhili-turski-dron-v-libiya.html", "text": "Силите на „Либийската национална армия“ (ЛНА), оглавявана от маршал Халифа Хафтар, съобщиха, че са унищожили турски дрон при удар по летище в Триполи, предава  AFP . \r\n„Нашите изтребители унищожиха турски дрон „Байрактар“, докато излиташе“ от летището Митига, се казва в съобщението на ЛНА. \r\nЛетищните власти спряха полетите „до второ нареждане“, в резултат от въздушния удар. \r\nПревод и редакция:", "date": "2019.06.30", "title": "AFP: Силите на Халифа Хафтар са унищожили турски дрон в Либия"}
{"url": "http://www.focus-news.net/news/2019/06/30/2675564/tass-lna-obyavi-che-e-arestuvala-dvama-turski-grazhdani.html", "text": "Либийската национална армия (ЛНА) на маршал Халифа Хафтар обяви в неделя за арестуването на двама турски граждани, съобщава телевизионният канал Al Arabiya, като се позовава на заявление от ЛНА, предава  ТАСС . \r\nСпоред съобщението на силите на Хафтар, „двама турци са арестувани заради подкрепата на Анкара за незаконни въоръжени формирования“. В него се уточнява, че двамата задържани турци „са оказвали подкрепа на военизирани отряди“. \r\nВ заявлението не се казва кога и къде са арестувани турските граждани. \r\nПо-рано в неделя Министерството на външните работи на Турция съобщи, че ЛНА е задържала шест турски граждани. Дипломатическото ведомство определи тези действия като „акт на бандитизъм и пиратство“. Турция очаква бързо освобождаване на гражданите и подчертава, че в противен случай силите на Хафтар „ще станат легитимна цел“ за удари. \r\nМалко по-късно, ЛНА опроверга информацията за задържането на осемте турци, Както заяви официален представител на организацията, на ЛНА „не е известно да е задържан и един турски гражданин“. По неговите думи „ако ЛНА беше арестувала дори и един турски гражданин, би излязла с официално изявление с разяснение на ситуацията“. \r\nТой подчерта още, че силите на Хафтар са „готови да се противопоставят на всяка заплаха“, като добави, че Анкара „се намесва във вътрешните работи на страните от региона и сама носи заплаха за регионалната сигурност“. \r\nПревод и редакция:", "date": "2019.06.30", "title": "ТАСС: ЛНА обяви, че е арестувала двама турски граждани"}
{"url": "http://www.focus-news.net/news/2019/06/30/2675554/bsp-s-promeni-na-varha-i-s-nov-predizboren-shtab-obzor.html", "text": "Националният съвет на БСП проведе свое заседание. Пленумът избра Национален предизборен щаб на партията за местните избори. Щабът ще се оглавява от заместник-председателя на партията Кирил Добрев. Точката за председател на предизборния щаб на партията за предстоящия вот бе част от дневния ред на Пленума. Добрев бе предложен на вниманието на Националния съвет от лидера на БСП Корнелия Нинова. За кандидатурата му гласуваха 78 членове на Пленума, \"против\" - 5-ма и \"въздържали се\" - 3, с което тя бе одобрена. Освен Добрев в състава на щаба влизат 14 души.  \r\nНационалният съвет на БСП се занимаваше и с промените в състава на Изпълнителното бюро, по чиято точка докладва лидерът на партията Корнелия Нинова. Тя предложи на членовете на Пленума от Бюрото да бъде отстранен Валери Жаблянов. Сред мотивите за отстраняването на Жаблянов са нарушен екипен принцип, липса на активност в идейните дискусии, както и неучастието му в Парламентарната асамблея на Съвета на Европа. По нейно предложение за членове на Изпълнителното бюрo на БСП бяха избрани Манол Генов, Милка Христова, Стоян Мирчев, Георги Свиленски, Весела Лечева, Николай Бериевски и Асен Гагаузов. Гласуването на кандидатурите стана в зала анблок и с две трети мнозинство. Така общият брой на членовете на Изпълнителното бюро нарасна от 15 на 21 души. Идеята на Нинова е по този начин да се разшири кръгът на лицата, които взимат решения за партията. Тя е поискала повече депутати в Изпълнителното бюро, за да се подобри връзката на органа с парламентарната група, както и повече представители на местната власт.  \r\nПреди Пленума промяната в ръководния орган на партията бе коментирана.  Председателят на Градския съвет на БСП – София и член на Изпълнителното бюро на партията Калоян Паргов  посочи, че право на председателя е да прави промени и смени в Изпълнителното бюро. „Аз лично като градски председател съм го правил два пъти в последните 6 години. Нека да видим какво ще бъде виждането на председателя на партията, с какви мотиви, какво иска да засили предвид предстоящата битка за местния вот. Най-важното нещо, което трябва днес да осъзнаем, е, че ни предстои битка и тя е решаваща. Ако европейските избори бяха завръзка, то местните избори ще са развръзка“, посочи Паргов. Според него това, че БСП не е успяла за малко да спечели евроизборите, не означава, че всичко е загубено. Преди заседанието пред журналисти коментар направи и   Манол Генов, народен представител от „БСП за България“ и член на Националния съвет . Той посочи, че има нужда от промени и разширяване на Изпълнителното бюро, защото високите цели, които са си поставили, не са се изпълнили.  \r\nТова бе петата промяна в състава на Изпълнителното бюро на партията след като то бе конструирано на 21 май 2016 г. В новия състав освен председателя Корнелия Нинова и посочения от нея зам.-председател Стефан Данаилов бяха избрани 15 души: Александър Симов, Бриго Аспарухов, Валери Жаблянов, Весела Лечева, Георги Гергов, Деница Златева, Драгомир Стойнев, Илияна Йотова, Калоян Паргов, Кирил Добрев, Костадин Паскалев, Красимир Янков, Крум Зарков, Радослав Гайдарски и Юрий Асланов. Тогава лидерът на БСП Корнелия Нинова заяви, че им дава изпитателен срок. Първата промяна в състава на ръководния орган се наложи на 26 ноември 2016 г. след президентските избори. Освободена от Бюрото бе Илияна Йотова, която бе избрана за вицепрезидент на Република България. Освен нея от състава на ръководния орган бяха освободени Юрий Асланов и Костадин Паскалев, чиито места заеха Вяра Емилова, Стоян Мирчев и Иван Ченчев. На 19 февруари 2017 г. беше направено предложение Борислав Гуцанов и Атанас Зафиров да влязат състава на Бюрото, след тайно гласуване Националният съвет на БСП одобри само кандидатурата на Зафиров. Два месеца по-късно, през април 2017 г. оставка подаде Георги Гергов. Оставката на Гергов от Изпълнителното бюро на левицата дойде, след като стана ясно, че той е посредничил за неформална среща между главния прокурор Сотир Цацаров и бизнесмена Сашо Дончев. Месец по-късно бяха направени нови промени в състава на органа. От Изпълнителното бюро на БСП бяха освободени Красимир Янков, Иван Ченчев, Стоян Мирчев, Александър Симов и Весела Лечева. Новоизбраните членове бяха Владимир Москов, Атанаска Тенева и Апостол Димитров. \r\nДеница КИТАНОВА", "date": "2019.06.30", "title": "БСП с промени на върха и с нов предизборен щаб (ОБЗОР)"}
{"url": "http://www.focus-news.net/news/2019/06/30/2675565/sport-sarbiya-pobedi-balgariya-s-30-v-posledniya-mach-ot-ligata-na-natsiite.html", "text": "Националният отбор на България завърши със загуба участието си в тазгодишната Лига на нациите. Играчите на Силвано Пранди бяха разгромени от Сърбия с 0:3 в последния си мач от турнира в Група 19 от последния 5-и уикенд на груповата фаза, игран в неделя вечер пред над 5000 зрители в зала \"Колодрума\" в Пловдив. Така националите завършиха на 12-о място в крайното общо класиране на Лигата на нациите с 5 победи, 10 загуби и 13 точки. Сърбия, която се представяше с много променен и подмладен състав, пък приключва на 11-а позиция в подреждането с 6 победи, 9 загуби и 17 точки.", "date": "2019.06.30", "title": "Спорт: Сърбия победи България с 3:0 в последния мач от Лигата на нациите"}
{"url": "http://www.focus-news.net/news/2019/06/30/2675560/anadolskata-agentsiya-turtsiya-podkrepya-chlenstvoto-na-makedoniya-v-nato.html", "text": "Председателят на турския парламент Мустафа Сентоп заяви, че Протоколът за членство на СевернаМакедония в НАТО ще бъде ратифициран от законодателното събрание в края на юли, предава  „Анадолската агенция“ . \r\nСентоп съобщи това по време на визитата си в Битоля. В изказването си пред репортерите, той заяви, че всички страни-членки на Алианса трябва да одобрят документа. \r\nСентоп добави, че Турция и Северна Македония са две приятелски и братски държави, а Турция е една от първите, които признават независимостта на Северна Македония. \r\nПревод и редакция:", "date": "2019.06.30", "title": "„Анадолската агенция“: Турция подкрепя членството на Македония в НАТО"}
{"url": "http://www.focus-news.net/news/2019/06/30/2675561/fokus-makedoniya-izbiratelnata-aktivnost-na-izborite-v-albaniya-e-20.html", "text": "Избирателните секции на местните избори в Албания затвориха в 19 часа местно време (20 часа българско). Според първончалната информация, избирателната активност е много ниска – 20% от имащите право на глас, съобщава македонският  „Фокус“ . \r\nИзданието отбелязва, че опозицията бойкотира вота. \r\nПресконференцията на премиера Еди Рама започна в 22 часа българско време. \r\nПревод и редакция:", "date": "2019.06.30", "title": "„Фокус“ (Македония): Избирателната активност на изборите в Албания е 20%"}
