{"url": "http://www.focus-news.net/news/2018/01/22/2480262/sport-yuventus-pobedi-dzhenoa-v-italiya-a-suonzi-iznenada-livarpul-v-angliya.html", "text": "Ювентус победи Дженоа с 1:0 в мач от 21-ия кръг на италианската Серия „А“, игран на Ювентус стейдиъм и продължава да е на второ място във временното класиране с 53 точки, на 1 от водача Наполи. Дженоа са 15-и с 21 точки.\r\nВ последния мач от 24-ия кръг на английската Висша лига, Суонзи победи Ливърпул с 1:0 като домакин, но продължава да е на последното място във временното класиране на първенството с 20 точки, докато гостите от Ливърпул са 4-и с 47 точки.", "date": "2018.01.22", "title": "Спорт: Ювентус победи Дженоа в Италия, а Суонзи изненада Ливърпул в Англия"}
{"url": "http://www.focus-news.net/news/2018/01/22/2480229/badeshteto-na-evropeyskiya-sayuz-obsadiha-na-sreshta-v-sofiya-predsedatelite-na-komisiite-po-evropeyski-vaprosi-na-parlamentite-na-es-obzor.html", "text": "Бъдещето на Европейския съюз обсъдиха на среща в София председателите на Комисиите по европейски въпроси на парламентите на ЕС (КОСАК). Председателят на Народното събрание Цвета Караянчева приветства участниците в срещата и поясни, че КОСАК е изразител на фундаменталните ценности на Европейския съюз – равенството и свободата. „Вече близо 30 години КОСАК се утвърждава като успешен формат за участие на парламентите в процеса на вземане на решения по актуалните въпроси от европейския дневен ред. Той е и своеобразен гарант за участието на гражданите на Съюза в демократичния контрол върху Европейските институции по отношение на спазването на принципите за субсидиарност и пропорционалност“, каза още тя и отбеляза част от приоритетите на Българското председателство, които са обект на обсъждане по време на срещата - икономически растеж и социално сближаване, европейска перспектива и свързаност на Западните Балкани, сигурност и стабилност в силна и единна Европа и цифрова икономика и умения на бъдещето.\r\nПредседателят на парламентарната Комисия по европейски въпроси и контрол на европейските фондове Кристиан Вигенин уточни, че съвместните усилия на комисиите от всички държави ще бъдат доказателство пред гражданите на ЕС, че Съюзът е адаптивен, уверен и отговорен. За да онагледи смисъла, заложен в девиза на Българското председателство – „Съединението прави силата“, той разказа легендата за древния български владетел хан Кубрат и за неговите синове. „Мисля, че тази притча е особено поучителна в контекста на днешния свят, който се нуждае от сила и решимост, за да запази единството си и да отговори по-добре на очакванията на своите граждани в областта на сигурността, икономиката, социалното приобщаване, опазването на околната среда и промените в климата. Защото немислимото вчера се оказа необходимост днес“, коментира Вигенин.\r\nМинистърът на Българското председателство на Съвета на ЕС Лиляна Павлова уточни, че доброто партньорство между страните членки е било водещ принцип при разработване на приоритетите на Българското председателство. „Основно послание на България е „Съединението прави силата“ и се надявам сега то да бъде припознато повече от всякога в Европа“, каза още тя. Павлова очерта най-важните приоритети по време на следващите шест месеца и обясни,  че по част от тях предизвикателствата ще са големи, защото не винаги държавите имат еднакво мнение и единна позиция. „Но по време на Българското председателство по всички теми ще търсим пресечната точка, която да удовлетворява интереса на всички заинтересовани страни. За нас е изключително важно да бъдем добър балансьор“, каза още тя.\r\nПървият заместник-председател на Европейската комисия Франс Тимерманс пожела успех на Българското председателство в този изключително труден период от време. „Изразявам пълното доверие и убеденост на Европейската комисия в способността на Българското председателство да бъде едно от най-успешните председателства в мандата на настоящата комисия. Много от гражданите на ЕС са на мнение, че вече не контролират собствената си съдба. Само ако прегърнем бъдещето като време на потенциално развитие и напредък, само тогава можем да продължим напред. Ако сме толкова влюбени в едно митологично минало, ще пропуснем възможностите да създадем по-добро бъдеще за нашите общества, за нашите деца”, каза още той.\r\nПредседателят на Комисията по регионално развитие в Европейския парламент Искра Михайлова представи пред участниците в срещата позициите и работата на комисията, свързана с бъдещето на Съюза. „Нашата дейност е подчинена на категоричното ни убеждение, че само обединени можем да бъдем по-силни и по-успешни. Задачата ни е да направим Европейския съюз по-близък и разбираем за своите граждани, защото близостта на гражданите с европейските политики и институции е в основата на неговото бъдеще“, коментира тя.\r\nПо време на срещата вицепрезидентът Илияна Йотова откри дискусия на тема „Бъдещето на Европейския съюз – сила в единството“. „Преживяваме един от най-колебливите периоди в развитието на ЕС и неговото функциониране не удовлетворява европейските граждани. Конкретните политики и решения, а не теоретичните конструкции, родени в офиси, ще напишат неговото бъдеще“, отбеляза тя и допълни, че причините за настоящата ситуация са много – от бюрокрацията, която измести визионерството, до закъснелите реакции на кризите, които ни разтърсиха в последните години. „Не можем да увлечем европейските граждани да се включат в дебата за бъдещето на ЕС. Дали равнодушието е вече диагноза – това е най-важният въпрос, на който трябва да си отговорим. Европа се раздели и освен работещи решения, сякаш днес сторим повече огради – огради не само срещу пристигащите, но и едни между други”, коментира вицепрезидентът.\r\nПо темата на третата сесия „Ролята на европейските макрорегионални стратегии за постигане на устойчиво развитие, сигурност и стабилност” се включиха и посланикът за региона на Балтийско море на Министерството на външните работи на Естония и председател на Националната координационна група на Стратегията на ЕС за региона на Балтийско море Раул Малк, заместник-министърът на регионалното развитие и благоустройството на България и Национален координатор за Стратегията на ЕС за Дунавския регион Деница Николова и Адроне Перкаускине, началник на отдел „Регионално сътрудничество и организация за сигурност в Европа в Европейската служба за външна дейност“.", "date": "2018.01.22", "title": "Бъдещето на Европейския съюз обсъдиха на среща в София председателите на Комисиите по европейски въпроси на парламентите на ЕС (ОБЗОР)"}
{"url": "http://www.focus-news.net/news/2018/01/22/2480230/sport-hari-keyn-e-obyaven-za-nay-dobar-igrach-na-angliya-za-2017-godina.html", "text": "Нападателят на Тотнъм Хари Кейн е избран за най-добър играч на Англия за 2017 г. Победителят е избран с гласуване сред феновете на националния отбор на Англия по футбол. \r\nПрез 2017 г. 24-годишният англичанин участва на 46 мача в състава на Тотнъм, отбелязвайки 49 попадения. В състава на националния отбор на Англия той има седем гола в шест мача.   Виктор Турмаков", "date": "2018.01.22", "title": "Спорт: Хари Кейн е обявен за най-добър играч на Англия за 2017 година"}
{"url": "http://www.focus-news.net/news/2018/01/22/2480231/tv-zvezda-rusiya-spored-petro-poroshenko-zakonat-za-reintegratsiya-na-donbas-e-tehnologiya-za-vrashtane-na-teritorii.html", "text": "Президентът на Украйна Петро Порошенко нарече приетия от парламента закон за реинтеграцията на Донбас „технология за връщане на окупираните територии под суверенитета на Украйна“, предава руската  „ТВ Звезда“.\r\nВ документа, който бе приет в четвъртък от украинския парламент, Русия е определена за „страна-агресор“, а неконтролираните от Украйна територии на Донбас са наречени „временно окупирани“. \r\nПорошенко обеща, че ще подпише законопроекта веднага, след като пристигне на бюрото му от Върховната рада.\r\nРуският външен министър Сергей Лавров заяви във връзка с това, че документът е в разрез с Минските споразумения.  Виктор Турмаков", "date": "2018.01.22", "title": "„ТВ Звезда“ (Русия): Според Петро Порошенко законът за реинтеграция на Донбас е „технология за връщане на територии“"}
{"url": "http://www.focus-news.net/news/2018/01/22/2480232/snngr-gartsiya-vanshniyat-ministar-nikos-kotsias-mitingat-v-solun-nyama-da-povliyae-na-pregovorite-sas-skopie.html", "text": "\"Митингът в Солун няма да повлияе на преговорите със Скопие\". Това е заявил гръцкия външен министър Никос Коциас след заседанието на Съвета на министрите на външните работи в Брюксел, предава СNN.gr.\r\nГръцката информационна агенция АНА-МПА цитира министър Коциас, който е определил: \"участието в митинга като израз на демократичното функциониране на правителството на страната и на страховете на гърците, които понякога погрешно идентифицират преговорите за името със съдбата на гръцката Македония\".\r\nСпоред гръцкия външен министър решаването на въпроса с името засяга стабилността и перспективите на Балканите, както и стремежа на Гърция да играе водеща роля в региона.", "date": "2018.01.22", "title": "СNN.gr (Гърция): Външният министър Никос Коциас: Митингът в Солун няма да повлияе на преговорите със Скопие"}
{"url": "http://www.focus-news.net/news/2018/01/22/2480233/ministar-nikolina-angelkova-balgariya-zaema-izklyuchitelno-vazhno-myasto-ne-samo-v-es-no-i-na-svetovnata-karta-kato-turisticheska-destinatsiya.html", "text": "България заема изключително важно място не само в Европейския съюз, но и на световната карта като туристическа дестинация и като фактор в туризма. Това каза в интервю за вечерния блок „Това е България“ на Радио „Фокус“ министърът на туризма Николина Ангелкова във връзка с участието на страната ни в най-голямото туристическо изложение в Мадрид - FITUR. Тя допълни, че страната ни става все по-популярна за туристическия пазар в Испания, поради което всяка година увеличава квадратурата на щанда си. Според министър Ангелкова само за 2017 г. повече от 75 хиляди испанци са посетили България, но освен за този пазар туристическото изложение FITUR представя страната ни и на другите пазари, рекламирани на втория по големина в Европа туристически форум. \r\n„FITUR все повече се налага като едно от най-големите туристически изложения, което събира на едно място министри на туризма от цял свят, представители на бизнеса и неправителствения сектор, както и браншови организации, които работят в тази сфера. Фактът, че всяка година имаме устойчив ръст на чуждестранните туристи – 7% за миналата година и 17% за 2016 година, показва, че резултатите ни са устойчиви и че стъпките, които предприемаме, макар и малки, са в правилната посока. Имаме значително по-висок ръст и в приходите от туризъм. Продължаваме да бъдем една от най-разпознаваемите дестинации на различните чуждестранни пазари“, уточни Николина Ангелкова. Тя подчерта, че са необходими много усилия в посока популяризирането на България в по-перспективните пазари като Китай, Япония, Южна Корея, Близкия Изток и САЩ. Според министъра на туризма България заема ключово място в сектора, но за да постигне начертаните цели предстои още много работа.", "date": "2018.01.22", "title": "Министър Николина Ангелкова: България заема изключително важно място не само в ЕС, но и на световната карта като туристическа дестинация"}
{"url": "http://www.focus-news.net/news/2018/01/22/2480234/vidin-vazstanoveno-e-dvizhenieto-po-glaven-pat-e-79-pri-selo-skomlya.html", "text": "Възстановено е движението по път I-1 (E-79) Димово - Ружинци при село Скомля. Това съобщиха от пресцентъра на Агенция \"Пътна инфраструктура\".", "date": "2018.01.22", "title": "Видин: Възстановено е движението по главен път Е-79 при село Скомля"}
{"url": "http://www.focus-news.net/news/2018/01/22/2480235/vestiru-spored-balgarskiya-ministar-predsedatel-pravilata-na-es-za-priem-na-bezhantsi-razdelyat-evropa.html", "text": "Според министър-председателя на България Бойко Борисов, чиято страна е поела ротационното председателство в Съвета на ЕС,  правилата на ЕС за предоставяне на убежище, според които молбите трябва да се обработват в страните на пристигане, разделят Европа, предава  Вести.ру.\r\nНационалистически настроените и евроскептични правителства в Полша и Унгария отказват да приемат и един търсещ убежище по схемата за прием на определено количество бежанци, макар и подобно действие да може да свали тежестта от основните места за пристигането им Гърция и Италия. Словакия и Чешката република също неохотно приемат мигранти от други страни в ЕС, позовавайки се на притеснения за сигурността. \r\n„Дъблинските регулации не работят по начина, по който искаме“, заяви Борисов, посочвайки един от основните закони на ЕС за предоставяне на убежище. „Това не просто разделя, а направо разцепват Европа“, допълни той по време на съвместна пресконференция заедно с неговия чешки колега Андрей Бабиш в София.\r\n„Смятам, че с доверието помежду ни, ние ще открием компромис“, заяви българският министър-председател, допълвайки, че границите трябва да бъдат затворени, а хората, които влизат, да го правят на официалните гранични пунктове.  Според него зони за сигурност трябва да бъдат изградени в страни извън ЕС като Турция и Либия и там мигрантите да бъдат настанявани. \r\nНа свой ред Бабиш подчерта, че Чешката република, споделяйки сходни възгледи за квотите с другите страни от Вишеградската четворка, няма да промени позициите си. „Известно е, че ние искаме да се борим с тези квоти. Те са неефективни и е необходим компромис“, подчерта той.   Виктор Турмаков", "date": "2018.01.22", "title": "Вести.ру: Според  българския министър-председател правилата на ЕС за прием на бежанци разделят Европа"}
{"url": "http://www.focus-news.net/news/2018/01/22/2480236/evrodeputatat-momchil-nekov-initsiira-izgotvyaneto-na-silna-balgarska-pozitsiya-sreshtu-dvoyniya-standart-na-hranite-v-es-obzor.html", "text": "Евродепутатът от Групата на Прогресивния алианс на социалистите и демократите в Европейския парламент Момчил Неков инициира изготвянето на силна българска позиция срещу двойния стандарт на храните в ЕС. За целта той организира работна среща, свързана с разработването на парламентарно становище за „Двойния стандарт при храните в Европейския съюз“. Той отчете, че в социалните мрежи от години има коментари по темата за двойното качество при храните. Според него това нещо трябва да престане. Евродепутатът поясни, че изготвеното становище по темата включва няколко искания: в най-кратък срок да бъдат финализирани анализите от отпуснатите финансови ресурси от 2 млн. евро за изготвянето на методология и анализи на различите продукти в държавите членки на ЕС, както и еднозначно прекратяване на практиката за двойното качество на стандартите при хранителните продукти и даване на възможност на бизнеса да споменава местни рецепти, ако има такива. Според него разликата в качеството на храните е разлика в отношението към потребителите. \r\nНа работната среща присъстваха още омбудсманът на Република България Мая Манолова и председателят на Комисията за защита на потребителите Димитър Маргаритов. Омбудсманът посочи, че темата срещу двойните стандарти на храните е нейна кауза и определи тези стандарти като хранителна измама. Мая Манолова настоя за създаването на европейска директива, която да забрани производството и предлагането на храни с двойни стандарти. Тя предложи и създаването на единен европейски орган, който да контролира наличието на двойни стандарти при храните. Според нея националните органи не са в състояние да се справят с огромните мултинационални компании.\r\nДимитър Маргаритов допълни, че е необходима база данни, която да помогне установяването на сърцевината на проблема с двойните стандарти при храните. \r\nДеница КИТАНОВА", "date": "2018.01.22", "title": "Евродепутатът Момчил Неков инициира изготвянето на силна българска позиция срещу двойния стандарт на храните в ЕС (ОБЗОР)"}
{"url": "http://www.focus-news.net/news/2018/01/22/2480237/silistra-1-392-zhiteli-na-oblastta-sa-smenili-lichniya-si-lekar-prez-dekemvri-2017-g.html", "text": "1 392 души от областта са сменили личния си лекар през месец декември 2017 година. Това съобщиха за Радио „Фокус“ – Шумен от Районната здравна каса в Силистра. За 314 непълнолетни изборът е направен от техен родител или настойник. 711 души от община Силистра са сменили общопрактикуващия си лекар, 287 от община Дулово и 136 от община Главиница. В община Тутракан своя личен лекар са сменили 118 здравноосигурени лица, а в общините Ситово и Кайнарджа, където тенденциозно малък брой лица правят промяна на регистрацията си, те са съответно 59 за община Ситово и 52 за община Кайнарджа.  Едва 29 лица, живеещи в община Алфатар, са предпочели да изберат нов личен лекар. През месец  юни 2017 година общо 1 590 души от Силистренска област са се възползвали от правото да сменят общопрактикуващия си лекар, а през месец декември 2016 година – 2 003.\r\nИвелина ИВАНОВА", "date": "2018.01.22", "title": "Силистра: 1 392 жители на областта са сменили личния си лекар през декември 2017 г."}
{"url": "http://www.focus-news.net/news/2018/01/22/2480238/blagoy-harizanov-kmet-na-selo-radilovo-tsarkvata-sveti-teodor-tiron-se-nuzhdae-ot-speshen-remont.html", "text": "Църквата „Свети Теодор Тирон“ в село Радилово  ще отбележи а 200-годишен юбилей на 17 февруари. Това съобщи за Радио „Фокус“ – Пазарджик Благой Харизанов, кмет на селото.  В чест на празника ще бъде отслужена тържествена литургия и раздаден курбан за здраве. „Църквата  в селото има най-сериозна нужда от ремонт. Тя е в окаяно състояние. Подът е изгнил и не може да се преминава по него. Имаме изготвен проект за нейното ремонтиране, като проекторазходите възлизат на стойност от около 53 хиляди лева. Изпратили сме молба за съдействие към Комисията по вероизповеданията, към Министерски съвет и други отговорни институции“, уточни Харизанов. Храмът „Свети Теодор Тирон” в село Радилово се сочи като една от най-стари действащи вкопани църкви в Пазарджишкия край. Тя е със статут на паметник на културата от местно значение. На южната врата на църквата, под стенописа на свети Теодор Тирон има написано послание, където е отбелязано, че църквата е построена и осветена през 1818 година. По време на Априлското въстание е опожарена и възстановен през 1883 година.\r\nАлбена ЖИЛЕКОВА", "date": "2018.01.22", "title": "Благой Харизанов, кмет на село Радилово: Църквата „Свети Теодор Тирон“ се нуждае от спешен ремонт"}
{"url": "http://www.focus-news.net/news/2018/01/22/2480239/predstoyashti-mezhdunarodni-sabitiya-za-23-yanuari-agentsiya-fokus.html", "text": "Държавният секретар на САЩ Рекс Тилърсън е на официално посещение в Париж - втората спирка от неговата европейска обиколка.\r\n*** Президентът на Франция Еманюел Макрон ще проведе среща с арменския си колега Серж Саркисян. \r\n***- Руският президент Владимир Путин ще приеме своя аржентински колега Маурисио Макри в Кремъл.\r\n*** Ще се проведе годишната среща на Изпълнителния съвет на Световната здравна организация.\r\n*** Втори ден от посещението на вицепрезидента на САЩ Майк Пенс в Израел.\r\n***", "date": "2018.01.22", "title": "Предстоящи международни събития за 23 януари (Агенция „Фокус“)"}
{"url": "http://www.focus-news.net/news/2018/01/22/2480240/zadarzhaha-dvama-za-vzriva-na-bankomat-v-sapareva-banya-izvarshen-prez-noemvri-2017-g-obzor.html", "text": "Служители на ОДМВР-Перник задържаха двама заподозрени  за взрива на банкомат в Сапарева баня, извършен през ноември 2017 г. - 40-годишният Красимир Йорданов-Джонката и 35-годишнията Кирил Микев-Свещичката (35г.). Двамата, заедно с 41-годишният Тодор Богданов, бяха обявени за издирване миналата година за обир на 9000 лв. от банкомат в центъра на Сапарева баня. По случая бяха предприети активни издирвателни действия на територията на областите Кюстендил и Перник, като в работата бяха включени следови кучета и хеликоптер. Вследствие на проведената акция беше задържан 34-годишният Господин Динев, а другите трима  бяха обявени общодържавно издирване. Йорданов и Микев са задържани в нощта срещу понеделник от служители на Второ и Първо РУ-Перник. Към 12.30 часа автопатрул на „Пътна полиция“ спрял за проверка лек автомобил Фолксваген „Голф“. Колата се движела от пернишкия кв. „Църква“ посока с. Студена и след като полицаите подали сигнал на шофьора, колата спряла на около 150 метра от униформените. Двама мъже изскочили от автомобила и побягнали - прескачали огради, бягали през дворове. Преследването продължило около час, когато единият бил задържан на улицата, а другият – заграден докато опитвал да се покрие във водите на р. Струма. \r\nРайонна прокуратура – Дупница повдигна  обвинение на  Микев и Йорданов за участие в обира на банкомата в Сапарева баня. За това престъпление законът предвижда наказание „лишаване от свобода“ от три до петнадесет години. Предстои задържането им с постановление на прокурор в РП-Дупница за срок до 72 часа. \r\nНа 10 ноември Районната прокуратура в Дупница повдигна обвинение на Динев за съучастие във взривяването и обира на банкомата. Според обвинението Динев е помагал на групата да взриви банкомата и да открадне парите, а впоследствие и да се измъкне от местопрестъплението. На 22 ноември Окръженият съд в Кюстендил реши да остави в ареста задържания Динев. \r\nРазследването по случая продължава. Все още се издирва 41-годишният Тодор Богданов.", "date": "2018.01.22", "title": "Задържаха двама за взрива на банкомат в Сапарева баня, извършен през ноември 2017 г. (ОБЗОР)"}
{"url": "http://www.focus-news.net/news/2018/01/22/2480241/ria-svezhie-veter-v-balgariya-prodadoha-zaporozhets-ot-70-te-godini-za-42-hil-dolara.html", "text": "Всички любители на автомобилите по света знаят, че колкото по-добре се запази един стар автомобил, толкова повече пари могат да се получат за него. В България бе продаден „Запорожец“ ЗАЗ-965А за 42 хил. долара, което е наистина голяма сума за подобен клас автомобили, предава руската медия  РИА Свежие Ветер.\r\nОбичайно такива ретроавтомобили купуват истински любители на стари коли. За  подобни пари може да се купи чисто нов „Фолксваген Туарег“. \r\nПредставеният на  сайта  carandclassic.co.uk „Запорожец“ може да се похвали с отлично състояние с хромирани тасове, салон от светла кожа. Освен това ретро-возилото има и съвременна озвучителна система с мощност от 600 вата.  Виктор Турмаков", "date": "2018.01.22", "title": "РИА Свежие Ветер: В България продадоха „Запорожец“ от 70-те години за 42 хил. долара"}
{"url": "http://www.focus-news.net/news/2018/01/22/2480242/yambol-obshto-697-detsa-sa-rodeni-v-grada-prez-2017-godina.html", "text": "През изминалата 2017 г. с постоянен адрес в Ямбол са родени общо 697 деца, сочат данните на Дирекция „Регистрация и гражданско състояние“ в Община Ямбол. Показателите са в потвърждение на положителната тенденция към повишаване на раждаемостта в последните няколко години.\r\nПо отношение на именуването на децата, преобладаващата част от родителите залагат на традиционни български имена. По-голямо разнообразие на нестандартни имена има при момчетата, като например: Майкъл, Мишел, Севастиян, Виниамин, Мариус, Никълъс, Хюго, Лео и др. Сред нестандартните женски имена през 2017 г. са – Карла, Трейси, Пънар, Дисанси, Мериджейн и др.\r\nОбщо 351 са издадените актове за сключен граждански брак през 2017 г. Прекратените бракове са 150. Най-кратко продължилият брак е 6 месеца. Любопитно е, че най-възрастният съпруг е на 70  години, като той е рекордьор и по отношение на най-голямата възрастова разлика със своята половинка – дамата е 42-годишна. От общия брой на браковете през 2017 г., 60 са смесени.\r\nПресъставените от чужбина актове са 52, като държавите, в които са били сключени браковете са: Канада, Исландия, Великобритания, Германия, Испания, Италия, Норвегия, САЩ, Гърция, Нигерия  и Гамбия.", "date": "2018.01.22", "title": "Ямбол: Общо 697 деца са родени в града през 2017 година"}
{"url": "http://www.focus-news.net/news/2018/01/22/2480243/oshte-tri-obshtini-obyaviha-gripna-epidemiya-obzor.html", "text": "От вторник ще бъде обявена грипна епидемия на територията на общините Димитровград, Трявна и Дряново. Дните от 23 до 26 януари 2018 г. са обявени и за неучебни в общините Трявна и Дряново. В Димитровград грипната епидемия е в сила до 28 януари 2018 г. \r\nДо второ нареждане в общините, с обявена грипна епидемия, се преустановяват детските и женските консултации, свижданията в лечебните заведения за болнична помощ и провеждането на профилактични имунизации. \r\nГрипна епидемия от днес е в сила в община в Благоевград. До вторник включително ще продължи грипната епидемия в област Пазарджик.  \r\nРусенска област е в предепидемичен период. От 23 януари 2018 г. се отменя грипната епидемия на територията на Пернишка област. \r\nКартината е динамична, като Регионалните здравни инспекции следят епидемичните показатели и предприемат незабавни мерки.", "date": "2018.01.22", "title": "Още три общини обявиха грипна епидемия (ОБЗОР)"}
{"url": "http://www.focus-news.net/news/2018/01/22/2479800/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Дори, докато Демократите продължават да поставят препятствия и да си играят на политика, аз никога не съм спирал да се боря за хората и нямам намерение да променям този курс. На 20 януари 2017 година обещах, че този ден ще бъде запомнен като ново начало за американците – денят, в който обикновените хора започнаха да управляват страната отново, пише в статия на президента на САЩ Доналд Тръмп по случай годишнината от началото на президентския му мандат, предадена от американското консервативно издание Washington Examiner.\r\nПрез последните 365 дни, това обещание беше моята пътеводна светлина.\r\nНие поставихме Америка на първо място, осъществяваме реални промени и създаваме възможности за всички наши граждани. От бряг до бряг вече има нов дух. Нашата страна си връща силата по-бързо, отколкото някой можеше да предположи. Американската мечта е възможна отново.\r\nСпоред последните данни, икономиката на САЩ е нараснала с 3% за четвъртото тримесечие на годишна база, точно, колкото и в предишните две тримесечия. Икономиката създаде повече от два милиона работни места, а нивото на безработица падна до най-ниските си нива от 17 години – 4,1%. Ние постигнахме най-ниското ниво на безработица за афроамериканците регистрирано някога, а нивата на безработица при испаноамериканците също достигна рекордно ниски нива. „Крайслер“ обяви плановете си да се върне обратно в САЩ от Мексико. А фондовата борса продължава да поставя рекорд след рекорд.\r\nТочно преди Коледа, ние приехме огромни данъчни облекчения и данъчна реформа, предназначена за американския народ. За първи път от 30 години, ние направихме промени в Данъчния кодекс, за да го опростим и да го направим по-справедлив. Намалихме данъците и за частните лица и за бизнеса и удвоихме данъчните облекчения за деца. Тези промени не само ще позволят на американците да задържат повече от спечелените с тежък труд пари, но и ще позволят на американския работник и компании да са конкурентноспособни отново. \r\nПрез последната година, американците започнаха да получават по-големи заплати и пенсии, американските компании във всички сектори разшириха дейността си и създадоха повече работни места. Създадох много по-добра среда за правене на бизнес, намалявайки бюрокрацията и регулациите. Много казваха, че това не може да бъде направено. Не само, че постигнахме целите си, но и отидохме далеч отвъд тях, елиминрайки 22 регулации за всяка нова, която въведохме.\r\nКато ваш президент, аз освободих огромните ни енергийни запаси, прекратявайки войната срещу въглищата и одобрявайки проекти, като тръбопроводите Keystone XL и Dakota Access pipelines. След 40 години борба с тези, които искаха да задържат американския енергиен потенциал закопан в земята, ние отчуждихме малка част от Арктическия национален резерват за безопасно и отговорно проучване и развитие.\r\nАмериканците живеят в общности, които са по-сигурни, по-силни, по-здрави. Изкореняваме насилието и възстановяваме върховенството на закона. Федералното правителство няма да отвърне поглед от лекарствената епидемия (opoid epidemic), която стана причина за толкова много погребения в толкова много семейства. Наредих на кабинета си да направи реакцията на спешните случаи един от най-важните и спешните си приоритети и отделих повече от един милиард долара за 2017 година за справяне с пристрастяването към лекарствата и други проблеми свързани с наркоманиите.\r\nРеална промяна се случи и на международната арена.\r\nМоментално, след като поех управлението, наредих да се изгради наново нашата военна сила, съставих нова стратегия за национална сигурност, преразгледах ядрената ни стратегия и разположих свръх-модерни системи за защита балистични ракети. Аз лично се срещнах със 150 световни лидери у дома и в чужбина, а нашите велики военни приложиха нови стратегии, чрез които освободиха Мосул и Ракка, освобождавайки близо 100% от територията, която „Ислямска държава“ завзе в Сирия и Ирак и премахвайки ограниченията за американските сили в Афганистан, които ни пречеха да разгромим терористите, а освен това създадох условия за политическо разрешение на тази криза.\r\nВ признание за невероятните заслуги на нашите военни за защитата на нашата родина, един дълг, който никога не можем да изплатим, аз лично съм се заел с това, правителството да изпълни задълженията към нашите ветерани. \r\nНай-накрая, аз запълних свободните места във федералните съдилища със съдии, които ще интерпретират закона, както е написан – включително изключителния председател на Върховния съд – Нил Горсух.\r\nСлед една година, съм горд да докладвам пред американския народ, че ние действително правим Америка велика отново – за всички американци!\r\nДоналд Тръмп – президент на Съединените американски щати. \r\n*** Като част от продължаващата политическа криза в Германия, канцлерът Ангела Меркел се придвижи само от няколко сантиметра от заветната цел – формирането на коалиционно правителство с Германската социалдемократическа партия, коментира на първите си страници вестник The New York Times. Изданието пояснява, че по време на конгреса на водената от Мартин Шулц формация, присъстващите делегати са гласували с 362 на 279 гласа „ЗА“ започване на официални преговори за формиране на правителство със Съюза (ХДС/ХСС). \r\nНо има още едно, последно главоболие за канцлера, отбелязва изданието – членовете на ГСДП ще трябва да одобрят финалния вариант за коалиционното споразумение.\r\nАвторитетният американски вестник припомня, че имаше немалък дебат относно това дали е правилно социалдемократите да участват в ново правителство заедно със Съюза(ХДС/ХСС), като той бе предизвикан от слабите резултати на ГСДП по време на парламентарните избори през септември, дошли мандат на съвместно управление. \r\nПрез 2005 г., когато ГСДП за първи път влиза в коалиция с Меркел, партията имаше подкрепа от 34%, която се стопи до 20% през септември 2017 г., което е най-слабият резултат на формация от 1933 г. насам. \r\nНай-голяма опозиция за влизането в нови преговори за правителство оказаха от младежкото крило на партията, отбелязва още изданието. \r\n*** Министерствата на външните работи и на отбраната на Китай реагираха остро на последната военноморска операция на САЩ, в хода на която ракетния крайцер USS Hopper навлезе на разстояние 12 морски мили от остров Хуангиан в Южнокитайско море. Наскоро Вашингтон даде сигнали за втвърдената си позиция спрямо Китай в няколко различни случая. Тя посочи Китай като „съперник“ в новата си Стратегия за национална сигурност, докато същевременно Пентагона придаде по-голяма важност на съревнованието с Китай и Русия спрямо борбата с тероризма в последната Стратегия за национална отбрана, публикувана в петък, пише китайското правителствено издание за международна политика Global Times.\r\nСАЩ наистина засилва мероприятията си за сдържане на Китай, в опит да обърне тенденцията за изравняване на стратегическия баланс на силите със засилващата се икономически страна. В годишен доклад от кабинета на търговския представител на САЩ Робърт Лайтизър се казва, че САЩ са направили грешка като са подкрепили членството на Китай в Световната търговска организация през 2001 година.  Вашингтон иска да накаже Китай за търговията, но действията в тази посока са препятствани от определени трудности. Китай има повече лостове за отговор в ръцете, отколкото САЩ.\r\nНапрежението между Китай и САЩ най-вероятно ще ескалира. Но ако Вашингтон иска да подкопае отношенията си с Пекин, трябва да се съобразява с огромните загуби, които ще понесе и да предприеме ход с висок залог, за да обърне дипломацията си спрямо Китай от контролируем процес в хазарт.\r\nНито Китай, нито САЩ ще спечелят, ако влязат в Студена война. Но това съдържа повече рискове за САЩ. Тези, във Вашингтон, които искат сдържане на Китай, в повечето случаи не се съобразяват с реалността и сериозно подценяват възможността за евентуални последици в самата страна. САЩ не са подготвени за рисковете и страданието, нужни, за да „направят Америка отново велика“.\r\nПовишената враждебност към Китай, говори за това, че САЩ са разтревожени и хаотични. Вашингтон трудно може да използва нови лостове за влияние срещу Китай, а на Пекин не му трябва да влиза в политика „око за око, зъб за зъб“ срещу САЩ, който гледа на „Поднебесната империя“ като съперник, нито да прави безпринципни отстъпки по специфични въпроси. Можем да се справим с импулсивните действия на САЩ, използвайки древните философски принципи Тай Чи – преодолявайки твърдостта с мек подход.\r\n*** Около 25 хиляди бойци от „Свободната сирийска армия“(ССА) взимат участие в турската военна операция „Маслинена клонка“ в сирийския район Африн, чиято цел е освобождаването на арабските градове и села, завладени от издънката на Работническата партия на Кюрдистан (ПКК) – сирийските кюрдски „Отряди за народна самоотбрана“(ОНС), заяви командир от ССА в неделя, пише турското издание Daily Sabah.\r\nМайор Ясер Абдул Рахим, командващ на „Файлак ал Шам“, една от основните групи в ССА, е заявил пред Reuters, че бойците от групировката целят да изгонят ОНС от района на град Африн.\r\n„Нямаме интерес да окупираме града, а само към военните цели вътре в града и в селата около него. Целта е да обсадим града и да унищожим терористите. Няма да водим боеве в жилищните райони, тъй като нямаме проблем с местното население“, подчерта Рахим.\r\n„Задачата на ССА е първо да освободи 16 арабски градове и села, окупирани от чуждестранните милиции (ОНС), с помощта на руските ВВС“, добави още той.\r\nАрабските елементи в района обвиняват терористите от ОНС, че насилствено изселват арабите от техните местообиталища и ги заменят с кюрди, което, според тях, е преднамерена политика на етническо прочистване.\r\nТурски сухоземни части настъпват в северната сирийска провинция Африн в хода на операция „Маслинена клонка“ в неделя, след като преди това Турция осъществи артилерийски и въздушни удари по цели на сирийските кюрди в района, в опит да ги изтласка от южната си граница.\r\n***", "date": "2018.01.22", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2018/01/22/2479801/predstoyashti-sabitiya-v-stranata-za-22-yanuari-agentsiya-fokus.html", "text": "*** \r\nОт 14.00 часа на Дондуков“ 2 президентът Румен Радев ще се срещне с премиера на Чешката република Андрей Бабиш, който ще бъде на посещение в България. \r\n***\r\nМинистър-председателите на България и Чехия Бойко Борисов и Андрей Бабиш ще проведат работна среща в Министерския съвет. \r\n***\r\nОт 8.30 часа в зала „3“ на НДК ще се проведе форум на комисиите по европейски въпроси на парламентите на ЕС, където ще бъдат обсъдени приоритетите Българското председателство. Председателят на Народното събрание Цвета Караянчева и  председателят на Комисията по европейски въпроси и контрол на европейските фондове Кристиан Вигенин ще приветстват участниците в срещата. Говорител по първата сесия на форума – „Приоритети на Българското председателство на Съвета на ЕС” ще бъде министърът за Българското председателство на Съвета на ЕС Лиляна Павлова. В 10.00 часа в зала „3“ на НДК вицепрезидентът Илияна Йотова ще открие дискусия на тема „Бъдещето на Европейския съюз – сила в единството“. В 13.45 часа след приключване на срещата председателят на Комисията по европейски въпроси и контрол на европейските фондове Кристиан Вигенин ще даде пресконференция за представителите на медиите в зала „6“ на НДК. \r\n***\r\nОт 10.30 часа в залата на ет. 7 в Министерство на образованието и науката ще се проведе пресконференция по актуални теми. В нея ще вземат участие министър Красимир Вълчев и екипът му.\r\n***\r\nОт 11.00 часа в зала „Изток“ на Народното събрание ще се проведе изслушване на министъра на финансите Владислав Горанов и на директора на Агенция „Митници” Георги Костов относно информация от ДАНС и прокуратурата за Българската акцизна централизирана информационна система (БАЦИС).\r\n***\r\nОт 11.30 часа в Гранд хотел София в зала „Триадица” министърът на туризма Николина Ангелкова ще представи проект за визия и поставяне на преместваеми обекти в к.к. „Слънчев бряг“.  \r\n*** \r\nОт 9.30 часа в Дома на Европа, ул. „Георги С. Раковски“ № 124 ще се проведе работна среща за изготвянето на парламентарно становище относно „Двойния стандарт при храните в Европейския съюз“.  \r\n***\r\nОт 9.30 часа в ХV състав на Специализирания наказателен съд ще се гледа делото срещу Алексей П., Антон П., Кирил Т., Марчело Д. и Янко П. за организиране и ръководене на организирана престъпна група. \r\n***\r\nОт 9.30 часа в XVI състав на Специализирания наказателен съд ще се гледа делото срещу Милко М., Росен Д., Златомир И., Кирил И. и Иван К. за организиране и ръководене на организирана престъпна група. \r\n***\r\nОт 10.00 часа в XVIII състав на Специализирания наказателен съд ще се гледа делото срещу Бисер Х. и Ивайло И. за организиране и ръководене на организирана престъпна група. \r\n***\r\nОт 10.00 часа в V състав на Специализирания наказателен съд ще се гледа делото срещу Христо Х., Красимир Х., Анатолий П., Георги Г., Митко М., Димитър В., Йордан Д. и Петър П. за организиране и ръководене на организирана престъпна група. \r\n***\r\nОт 10.30 часа в Х състав на Специализирания наказателен съд ще се гледа делото срещу Росен Ч. и Полина И. за организиране и ръководене на организирана престъпна група. \r\n***\r\nОт 11.00 часа в Пресклуба на БТА ще се проведе пресконференция на Асоциацията на организациите на българските работодатели (АОБР), на която ще бъдат представени приоритетите на АОБР за 2018 г. В пресконференцията ще участват: Васил Велев - председател на АИКБ, Божидар Данев - изпълнителен председател на БСК, Цветан Симеонов - председател на БТПП и Кирил Домусчиев - председател на КРИБ. \r\n***\r\nОт 11.00 часа в залата на втория етаж на КНСБ (Конгресен център „Глобус“) ще се проведе пресконференция на президента на КНСБ Пламен Димитров и Омбудсмана на Р България Мая Манолова за неизплащането на работни заплати в контекста на последните законодателни промени, приети от Парламента и решението на Конституционния съд по темата. \r\n***\r\nОт 13.00 часа в ХII състав на Специализирания наказателен съд ще се гледа делото срещу Калин В. за изнудване. \r\n***\r\nОт 13.00 часа до 17.00 часа в Аулата на СУ „Св. Климент Охридски“ ще се проведе Второ биенале на гражданското участие. \r\n***\r\nОт 13.30 часа в ХІ състав на Специализирания наказателен съд ще се гледа делото срещу Андрей З., Костадин Г. и Николай Н. за организиране и ръководене на организирана престъпна група. \r\n***\r\nОт 13.30 часа в I състав на Специализирания наказателен съд ще се гледа мярката за неотклонение на Сахадат С. \r\n***\r\nОт 14.00 часа в VI състав на Специализирания наказателен съд ще се гледа делото срещу Тодор С., Владимир Р., Илия Е., Ангел А., Величко Х. и Албена Е. за образуване и ръководене на организирана престъпна група. \r\n***\r\nОт 17.00 часа в Централното фоайе на Националната библиотека „Св. Св. Кирил и Методий“ ще бъде открита изложбата \"Европа в старите карти\". \r\n*** \r\nОт 9.30 часа в зала 2 на Районен съд-Асеновград ще се гледа делото срещу Атанас А. за това, че в качеството му на длъжностно лице – частен съдебен изпълнител е присвоил чужди пари на обща стойност 709 633,85 лева.\r\n***\r\nОт 10.30 часа в централата на ГЕРБ на ул. „Конт Андрованти\" 5 депутатът от ГЕРБ Галя Василева с приемна за граждани. \r\n***\r\nОт 13.30 до 16.00 часа в централата на „Движение България на гражданите“-Бургас (улица „Фердинандова“ 2 Б) председателят на Постоянната комисия по туризъм към ОбС – Бургас Живко Табаков ще има приемен ден за граждани.\r\n***\r\nОт 10.00 часа в офиса на ГЕРБ на бул. \"България\" 13  Народният представител от ГЕРБ - Бургас и областен координатор на партията Димитър Бойчев ще проведе приемен ден в Карнобат.\r\n***\r\nОт 10.00 часа в зала „Пленарна“ ще се проведе заседание на Общинския съвет, на което да се обсъди предложението за местен референдум за Морската градина.\r\n***\r\nОт 11.00 часа в централата на ГС на БСП на ул. „Македония” 33 - Александър Паунов, народен представител от ПГ „БСП за България“,  член на комисиите по енергетика и по транспорт, информационни технологии и съобщения  ще приема граждани.\r\n*** \r\nОт 11.00 часа в пресклуба на БТА ще се състои пресконференция на народните представители от БСП -Весела Лечева, Валентин Ламбев и Явор Божанков, във връзка с актуални политически теми.\r\n***\r\nОт 15.30 часа народният представител от ГЕРБ Красен Кръстев ще проведе приемна за граждани в кметство Търнава.\r\n***\r\nОт 14.20 ч. и от 15.10 ч. в ОУ „Христо Ботев“ ще се състоят образователни концерти на Български камерен оркестър – Добрич с диригент Алексей Измирлиев.\r\n***\r\nВ Регионална библиотека „Дора Габе“, Арт галерия ще има Изложба на библиотечни документи „140 години от освобождението на Добрич от турско владичество.\r\n***\r\nВ Народно читалище „Йордан Йовков – 1870 г.“ - Библиотека – Читалня ще се проведе презентацията „Будният български дух“. \r\n***\r\nОт 15.30 часа в офиса на ГЕРБ в Долна баня на ул. “Търговска“ № 114 депутатът от ГЕРБ - София област Васил Цветков организира приемна за граждани. \r\n***\r\nОт 12.30 - 13.00 часа, ще се проведе среща между омбудсмана Мая Манолова и работещи в шивашкото производство в Дупница. \r\n***\r\nОт 14.00 часа в офиса на партията в Костенец, намиращ се на ул. \"Белмекен\" № 4, ет.1 депутатът от ГЕРБ - София област Васил Цветков организира приемна за граждани. \r\n***\r\nОт 11.00 часа в офиса на ГЕРБ (бул. \"България\" №25) народните представители от ГЕРБ в област Кюстендил ще дадат кратък брифинг.\r\n***\r\nОт 11.00 до 12.30 ч. в офиса на ГЕРБ на бул. \"България\" №22 в Кюстендил народният представител Кирил Калфин организира приемен ден за граждани.\r\n***\r\nОт 9.00 часа пред сградата на Окръжен съд Пазарджик ще се проведе брифинг, на който ще бъде дадена информация за подписката на Инициативен комитет \"Да спасим Община Септември\" до Главния прокурор с искане за отстраняване на кмета на Община Септември от поста му.\r\n***\r\nОт 9.30 часа в Окръжен съд-Пазарджик ще се гледа делото срещу кмета на Община Септември Марин Рачев за укриване на данъци в особено големи размери. \r\n***\r\nОт 11.00 часа в Ритуалната зала в сградата на Община Панагюрище ръководството на общината ще ориса първото бебе за 2018.\r\n***\r\nОбщинските съветници от ГЕРБ в град Пловдив ще проведат приемни с граждани. Даниела Дженева, от 17 до 18:00 часа в офиса на ГЕРБ в район „Южен”, ул. ”Академик Петър Динеков” № 1А; Спартак Николов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5; Вихър Захов, от 17:00 до 18:30 часа в офиса на ГЕРБ в район „Източен” на ул. ”Коста Паница“ № 5; Вера Тоскова, от 16 до 18:00 часа в офиса на ГЕРБ в район „Тракия” в жк. ”Тракия”, бл. 91; Александър Радев, от 17:30 до 19:00 часа в офиса на ГЕРБ в район „Централен” на ул. ”Прага” № 2; Атанас Узунов, от 17:30 до 19:00 часа в офиса на ГЕРБ в район „Южен” на ул. ”Академик Петър Динеков” №1А; Ели Гатева, от 16 до 18:00 часа в офиса на ГЕРБ в район „Тракия” в жк. ”Тракия”, бл. 91.\r\n***\r\nНародните представители от ГЕРБ-Пловдив ще проведат приемни с граждани. Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на ГЕРБ на бул. „Марица” 91. Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в офиса на ГЕРБ на улица „Прага” 2. Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21. Спас Гърневски - заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. \"Коста Паница\" № 5.\r\n***\r\nОт 09.00 часа в зала 2 на Пловдивския окръжен съд ще се гледа делото срещу Цветан А., обвинен в убийството на своя баща. \r\n***\r\nОт 09.30 часа в зала 1 на Пловдивския апелативен съд ще се гледа делото, образувано по жалба срещу присъда на Окръжен съд – Пловдив. Страхил С. е признат за виновен в изнасилване, грабежи и кражби. \r\n***\r\nОт 10.30 часа в зала 2 на Пловдивския окръжен съд ще се гледа делото срещу частният съдебен изпълнител Атанас И., обвинен в използването на служебното си положение за осигуряване на лична облага – пари. \r\n***\r\nОт 10.30 часа в зала 11 на Пловдивския районен съд ще се гледа делото срещу Атанас К., обвинен в присвояване на вещи на стойност близо 50 000 лв. чрез използване на служебното си положение. \r\n***\r\nВ 10.30 часа в пространството между булевард \"Източен\" и улица \"Славейна\" кметът на Пловдив инж. Иван Тотев и кметът на район \"Източен\" Николай Чунчуков ще направят първа копка на нов голям обществен паркинг.***\r\n***\r\nОт 17.00 часа в офиса на ГЕРБ в гр. Самоков, намиращ се на пл. „Захари Зограф“ № 1, ет.2 депутатът от ГЕРБ - София област Васил Цветков организира приемна за граждани.  От 18.00 часа във фоайето пред офиса на партията Васил Цветков ще присъства и на благотворителна изложба в град Самоков, която се организира от местната дамска структура на ГЕРБ. \r\n***\r\nОт 11.00 часа в Заседателната зала на Община Свиленград ще бъде връчен призът „Най-зелена община“ за 2017 г. \r\n***\r\nОт 9.30 до 16.30 часа общинските съветници от ГЕРБ – Сливен  Димитър Батаков и Кети Стамова организират приемни за гражданите.\r\n***\r\nВ 10.30 ч. в малката зала на МБАЛ „Д-р Иван Селимински“-Сливен ще бъдат наградени победителите във фотоконкурса на „Бебетата на МБАЛ Д-р Иван Селимински“-Сливен за 2017 г. \r\n*** \r\nОт 11.00 ч. в Зала 115 на Областна администрация – Смолян ще се проведе пресконференция, на която ще бъде предоставена информация във връзка с промени в социалното законодателство и оказана подкрепа на лица и семейства от дирекциите „Социално подпомагане“ в област Смолян през 2017 г. \r\n***\r\nВ офиса на ГЕРБ на бул. „Митрополит Методий Кусев” № 5 народните представители от ГЕРБ Радостин Танев и Маноил Манев организират приемни за граждани. От 09.00 до 11.00 часа приемна организира Радостин Танев, а от 10.00 до 12.00 часа граждани ще приема Маноил Манев.\r\n*** \r\nОт  10.30 часа в зала 203 в сградата на общината ще се състои заседание на ПК „Култура, културно-историческо наследство, туризъм, интеграционна политика и вероизповедания”.\r\n*** \r\nОт 14.00 часа в зала 203 в сградата на общината ще се състои заседание на ПК „Правна и опазване на обществения ред. \r\n***\r\nОт 15.30 часа в зала 203 в сградата на общината ще се състои заседание на ПК „Бюджет и финанси“.", "date": "2018.01.22", "title": "Предстоящи събития в страната за 22 януари (Агенция „Фокус“)"}
{"url": "http://www.focus-news.net/news/2018/01/22/2479802/afp-mahmud-abbas-smyata-da-poiska-ot-es-da-priznae-palestinska-darzhava.html", "text": "Президентът на Палестинската автономия Махмуд Аббас смята да поиска от външните министри на страните членки на Европейския съюз да признаят независима палестинска държава, предава AFP, като се позовава данни от официални лица \r\nВ интервю за агенцията, външният министър на Палестинската автономия Риад ал-Малки е разкрил, че Аббас ще призове Европейският съюз да направи тази стъпка „като отговор“ на решението на американския президент Доналд Тръмп да признае Ерусалим за израелска столица. \r\nАббас ще пристигне в Брюксел по-късно в понеделник, където ще се срещне с външните министри на държавите членки на Съюза. : Цанко Цолов", "date": "2018.01.22", "title": "AFP: Махмуд Аббас смята да поиска от ЕС да признае палестинска държава"}
{"url": "http://www.focus-news.net/news/2018/01/22/2479803/kommersant-rusiya-pentagonat-se-izlekuva-ot-atrofiyata.html", "text": "„Пентагонът се излекува от атрофията – новата стратегия върна силите на стария враг“, е заглавие на една от главните статии на страниците на руския вестник “Коммерсант“. \r\nИзданието припомня, че в средата на месец декември 2017 г., Вашингтон обяви нова стратегия за национална сигурност на страната, която Русия и Китай бяха определени като „ревизионистки държави“, опитващи се да „разклатят позициите на НАТО“. Според документа, Москва търси начини да „подкопае демократичните процеси в Грузия, Крим и Украйна“. Срещу Китай също са отправени обвинения, които се изразяват в „грабителска“ икономическа политика и „милитаризация“ на ситуацията в Южнокитайско море. Според Пентагона, Русия и Китай са главните съперници, тъй като искат да построят свят съгласно своите „авторитарни модели“. \r\nВ публикувана наскоро съкратена версия на Стратегията (оригиналът остава засекретен), се казва, че „в сферата на националната сигурност на САЩ, главната заплаха не е тероризмът, а междудържавното стратегическо съперничество“. \r\nАмериканският военен министър Джеймс Матис е цитирал още от документа, съгласно който, с външните заплахи САЩ ще се справя със стратегията „съревнование, сдържане, победа“. За да стане възможно това трябва да се прекрати, както го описва Матис, „стратегическата атрофия“ и работи за поддържането на постоянна бойна готовност. Освен това, по думите на Матис, е нужно „привличането на нови съюзници“. \r\nВестникът продължава да цитира още от думите на министъра по въпроса, според които САЩ имат намерението като част от новата стратегия, да модернизират ядрения си арсенал и развият възможностите си в областта на киберсигурността, тъй като, както отбелязва изданието, Матис е сравнил сегашната ситуацията в сферата на киберпространството с американския Див запад. \r\nКакто изглежда, заложените в новия документ промени ще повлияят върху бюджета, въпреки че по думите на председателя на Комисията за въоръжените сили към Камарата на представителите на САЩ Майк Торнбъри, много конгресмени „държат за заложник“ армията  с политическа цел. \r\nНо по един или друг начин, се казва в края на статията, американските военните ще получат своето финансиране, предназначено за прилагане на новата стратегия. Според Джоузеф Дънфорд, председателят на Съвета на началник-щабовете, Матис е човек, който „никога не дава инструкции ако смята изпълнението им за невъзможно“. : Цанко Цолов", "date": "2018.01.22", "title": "„Коммерсант“ (Русия): Пентагонът се излекува от атрофията"}
{"url": "http://www.focus-news.net/news/2018/01/22/2479804/tass-okolo-65-hilyadi-dushi-ostanaha-bez-elektrichestvo-zaradi-silen-vyatar-v-kanada.html", "text": "Около 65 хиляди души останаха без електричество заради силен вятър в западната част на Канада, предава ТАСС. Сред засегнатите населени места е и Ванкувър. Към момента властите работят по отстраняването на аварията, но все още не е ясно кога ще бъде възстановено електрозахранването. \r\nСпоред Националната метеорологическа служба, в района на Ванкувър скоростта на вятъра е достигнала 80 километра в час. : Цанко Цолов", "date": "2018.01.22", "title": "ТАСС: Около 65 хиляди души останаха без електричество заради силен вятър в Канада"}
{"url": "http://www.focus-news.net/news/2018/01/22/2479805/blagoevgrad-direktorat-na-dramatichen-teatar-nikola-vaptsarov-aleksandar-galperin-shte-dade-preskonferentsiya-na-22-yanuari.html", "text": "Директорът на Драматичен театър „Никола Вапцаров”-Благоевград Александър Галперин ще даде пресконференция. Това съобщиха от пресцентъра на културната институция. На 22 януари (понеделник), от 10.00 часа, в сградата на Драматичен театър „Никола Вапцаров”-Благоевград (Етаж 5, Администрация, кабинет на директора) ще се проведе ежегодна пресконференция. На нея ще бъдат обсъдени: предстоящите премиерни постановки през месец февруари и март; целите, които ръководството си е поставило до края на театралния сезон; резултатите от преминалата Коледна кампания 2017 – „Коледни чудеса за родители и деца”; новите лица в трупата и резултати от преминалите кастинги.", "date": "2018.01.22", "title": "Благоевград: Директорът на Драматичен театър „Никола Вапцаров“ Александър Галперин ще даде пресконференция на 22 януари"}
{"url": "http://www.focus-news.net/news/2018/01/22/2479806/rossiyskaya-gazetarusiya-turtsiya-otgovori-s-klonka.html", "text": "Турция отговори с „клонка“ пише на страниците си вестник Российская газета, като статията носи подзаглавие „турските власти дадоха отговор на американската провокация в Сирия“. \r\nСпоред изданието, решението на Турция да нарече започналата в събота военна операция в Африн с името „Маслинова клонка“ има за цел да подчертае геополитическите причини за действията. В античността маслиновият клон е символизирал мир и ако Турция елиминира кюрдските формирования оглавявани от „Народните отряди за защита“, Анкара ще си осигури спокойствие в пограничните райони със Сирия. \r\nТурският външен министър Мевлют Чавушоглу заяви, че Анкара е информирала Башар Асад за намеренията си, докато от Дамаск осъдиха остро действията на Турция, тъй като „Африн е неизменна част от територията на Сирия“. \r\nАсад се намира в деликатна ситуацията, отбелязва вестникът. От една страна, Чавушоглу най-вероятно казва истината, тъй като двете страни се намират в обтегнати отношения и Анкара ще иска да избегне дипломатическото неудобство, опитвайки се да се презастрахова по всякакъв начин на международна сцена. От друга, Турция действа на сирийска територия и то срещу кюрдите, които, макар подкрепяни от САЩ, участваха активно и ефективно в борбата срещу „Ислямска държава“. \r\nСАЩ обаче изглежда получиха неимоверен удар, коментира руското издание. Вашингтон смяташе да създаде сили за гранична отбрана, съставени предимно от кюрди и наброяваща 30 хил души. Това, според изданието, е част от задкулисните ходове на Вашингтон с цел установяване на баланс на силата в Сирия, устройващ Вашингон. Турската държава от своя страна осъди остро този ход, като според Анкара, САЩ са доставили на кюрдите близо пет хиляди камиона с военна помощ и огромен брой оръжия. Турция смята, че доставката на оръжия за кюрдските формации от страна на САЩ, е геополитическа провокация, отбелязва руското издание. Освен това в очите на турския президент Реджеп Тайип Ердоган всички кюрдски организации са еднакви, без значение дали са забранени или разрешени. „САЩ се опитват да създадат терористична групировка край нашите граници“, заяви Ердоган и обеща, че „ние ще смачкаме тази армия още в зародиш“. Съдейки по реакцията на турския президент, за него най-възмутително е отказа да Вашингтон да се съобрази с турските интереси в региона, завършва изданието. : Цанко Цолов", "date": "2018.01.22", "title": "„Российская газета“(Русия): Турция отговори с „клонка“"}
{"url": "http://www.focus-news.net/news/2018/01/22/2479807/afp-chast-ot-siriyskata-opozitsiya-shte-izprati-delegatsiya-v-moskva-v-ponedelnik.html", "text": "По-късно в понеделник, 22 януари, част от сирийската опозиция ще изпрати своя делегация в Москва, съобщава AFP, като целта на представителите на противниците на режима на Башар Асад, ще бъде провеждане на разговори засягащи „истинската позиция“ на Русия относно политическата криза в Сирия. \r\nВизитата се провежда малко преди на 30 януари да бъде открита срещата между Русия, Иран и Турция в Сочи, чиято цел е обсъждане на ситуацията в Сирия и търсене на политическо решение на кризата между управляващи и опозиция. \r\nИнформацията е дадена от обединената група Сирийска комисия за преговори (СКП), които всъщност ще изпратят делегацията. Визитата ще бъде извършена след покана на Москва. \r\nПо-рано СКП обяви, че смята да присъства на провежданите под егидата на ООН преговори за бъдещето на Сирия във Виена(насрочени за 25 и 26 януари), но все още не е обявила дали има намерение да участва и в паралелната среща по въпроса в Сочи, след като множество бунтовнически и опозиционни групировки отказаха. : Цанко Цолов", "date": "2018.01.22", "title": "AFP: Част от сирийската опозиция ще изпрати делегация в Москва в понеделник"}
{"url": "http://www.focus-news.net/news/2018/01/22/2479808/novaya-gazetarusiya-angela-merkel-i-emanyuel-makron-gotvyat-savmestno-upravlenie-na-evropa.html", "text": "Една от статиите на страниците на руския вестник “Новая газета“ е озаглавена „Ангела Меркел и Еманюел Макрон готвят съвместно управление на Европа“. В кратко резюме изданието разглежда провелия се в неделя конгрес на Германската социалдемократическа партия, на който бе дадена зелена светлина за започване на преговори за нова Голяма коалиция със Съюза (ХДС/ХСС). По време на речта си, Мартин Шулц говореше, че „новите времена имат нужда от нови политики“. Това се случи едва вчера, а днес, 22 януари, в Берлин вече цари дух на ново време, нови предизвикателства и нови отговорности, отбелязва изданието. Причината за това е 55-тата годишнина от подписването на Елисейския договор за приятелство между Федерална република германия и Франция, върху който стоят имената на Конрад Аденауер и Шарл дьо Гол. \r\nСъбитието ще бъде отбелязано в Бундестага чрез посещение на председателя на френския парламент. Ще бъде забелязано и присъствието на Меркел на събитието, но тя няма да държи реч, разкрива руското издание. В петък Меркел и френският президент Еманюел Макрон обсъдиха възможността за ревизия на договора и обявиха своите възгледи за бъдещето на Европа по време на обща пресконференция в Париж. \r\nИзданието представя накратко информацията от пресконференцията - двете страни имат желание да променят споразумението за да бъде то в тон с предизвикателствата на 21 век. Крайната цел е активизирането на двустранното сътрудничество, както и на взаимодействието с Европейския съюз. Стратегическите за ЕС въпроси също ще бъдат засегнати в ревизията. Всъщност, за Меркел акцентът върху Европа явно е от изключително значение и той няма да се промени независимо от вътрешнополитически трудности. \r\nТака например в дните преди ключовия конгрес на ГСДП, освен с Макрон, канцлерът се срещна и с български премиер Бойко Борисов, по време на посещение в София в събота. Вестникът припомня, че България е председател на Съвета на ЕС за първите шест месеца от 2018 г. И в София и в Париж Меркел изрази надеждата си, че конгресът на водената от Мартин Шулц политическа формация ще се съгласи да бъдат започнати преговори за коалиция, тъй като без стабилен Берлин, реформи в Европейския съю не са възможни, отбелязва в заключение изданието. : Цанко Цолов", "date": "2018.01.22", "title": "„Новая газета“(Русия): Ангела Меркел и Еманюел Макрон готвят съвместно управление на Европа"}
{"url": "http://www.focus-news.net/news/2018/01/22/2479809/afp-velikobritaniya-izostava-ot-rusiya-vav-voennata-sfera-spored-britanskiya-nachalnik-na-generalniya-shtab.html", "text": "Според британския началник на Генералния щаб генерал Ник Картър, Великобритания би имала проблеми, ако ѝ се наложи да срещне Русия на бойното поле, съобщава AFP. Картър ще държи реч в Обединения кралски институт (RUSI) в Лондон в понеделник, но част от неговото обръщение бе публикувано от министерството на отбраната. Съгласно разпространената информация, Картър ще подчертае, че ако Великобритания иска да продължи да бъде сред водещите държави във военно отношение, то правителството трябва да увеличи намаления наскоро бюджет на въоръжените сили.\r\nОсвен това генералът смята да заяви, че „заплахите, срещу които сме изправени не са на хиляди мили от нас, а тук, пред вратата на Европа“.: Цанко Цолов", "date": "2018.01.22", "title": "AFP: Великобритания изостава от Русия във военната сфера, според британския началник на Генералния щаб"}
{"url": "http://www.focus-news.net/news/2018/01/22/2479810/pazardzhik-artterapiya-pomaga-na-potrebitelite-na-tsentar-chovekolyubie-v-grada-da-se-preboryat-s-psihichnite-si-problemi.html", "text": "Една от модерните алтернативи за лечение на хора с психични проблеми в Център „Човеколюбие“ е арттерапията, каза за Радио „Фокус“ – Пазарджик Анна Тилова, експерт в неправителствената организация. По думите ѝ този вид терапия се възприема много добре – хората работят върху мозайка, като предварително се рисува графика, върху която се лепят и подреждат различни мъниста. Тилова добави, че потребителите на центъра проявяват изключителен интерес към този вид терапия. „На съзнателно ниво тя цели мотивацията им и постигането на синхрон в работата, а на подсъзнателно ниво се цели умение за концентрация и търпение, за постигане на цели, както и се възпитава умението за последователност при извършването на различни дейности в живота“, уточни Тилова. „Продуктите, изработени от хората с психични проблеми, са изложени в ателието на Център „Човеколюбие“ и могат да бъдат разгледани и закупени при желание“, каза още Тилова.\r\nАлбена ЖИЛЕКОВА", "date": "2018.01.22", "title": "Пазарджик: Арттерапия помага на потребителите на Център „Човеколюбие“ в града да се преборят с психичните си проблеми"}
{"url": "http://www.focus-news.net/news/2018/01/22/2479811/moskovskiy-komsomolets-maslinovata-klonka-na-redzhep-tayip-erdogan-vkara-turski-tankove-v-siriyskiya-afrin.html", "text": "Започналата в Сирия турска военна операция, която носи не много уместното име „Маслинова клонка“, взе своите първи жертви, пише вестник Московский Комсомолец. В резултат на въздушни удари срещу град Африн, девет души са загинали, шест от които, според данни на кюрдски формирания, са били цивилни. От своя страна турският началник на Генералния щаб заяви, че всички девет загинали са били „терористи“. \r\nПо данни на турския премиер Бинали Йълдъръм, операция „Маслинова клонка“ ще се проведе в четири етапа „до пълното унищожение на терористите“ и осигуряването на 30-километрова обезопасена зона. \r\nОперацията започна като отговор на американското намерение да формира съставена предимно от кюрди гранична охрана в Сирия, което предизвика гнева на Анкара, пише руското издание. Макар двете страни да са съюзнички в НАТО, Турция не веднъж е показвала, че смята унищожаването на кюрдските военни формации в Сирия въпрос с огромно значение за националната сигурност и не смята да се съобразява със САЩ, не пропуска да отбележи вестникът.    : Цанко Цолов", "date": "2018.01.22", "title": "„Московский Комсомолец“: \"Маслиновата клонка\" на Реджеп Тайип Ердоган вкара турски танкове в сирийския Африн"}
{"url": "http://www.focus-news.net/news/2018/01/22/2479812/tass-v-tokio-se-provedoha-parvite-ucheniya-za-evakuatsiya-pri-raketno-napadenie.html", "text": "Първите учения за евакуация на цивилното население в случай на ракетно нападение се проведоха в понеделник в японската столица Токио, предава ТАСС, като се позовава на информация от свой кореспондент от мястото на събитието. \r\nПравителството е изпробвало системите си информиране, използвайки разположени по улиците високоговорители и съобщения до мобилните телефони на гражданите. В рамките на пет минути, цивилните е трябвало да потърсят убежище под земята – в подлези, подземни паркинги и метростанции. Няколко минути по-късно системата е изключена. \r\nЗаради кризата свързана с ядрените оръжия и балистичните ракети на Северна Корея, миналата година в Япония бяха проведени учения в множество градове, но Токио е населен доста по-гъсто, което предизвиква проблеми при организацията на подобни събития.  : Цанко Цолов", "date": "2018.01.22", "title": "ТАСС: В Токио се проведоха първите учения за евакуация при ракетно нападение"}
{"url": "http://www.focus-news.net/news/2018/01/22/2479813/abc-news-improvizirano-vzrivno-ustroystvo-izbuhna-v-mol-v-kaliforniya-nyama-postradali.html", "text": "Импровизирано взривно устройство е избухнало в един от коридорите на МОЛ в Калифорния в неделя вечерта, разкриха местните власти, предава ABC news. По данни на полицията няма загинали или ранени, щетите са само материални.\r\nПърва на мястото е пристигнала пожарната, която е успяла да потуши бързо избухналия огън. \r\nПолицията впоследствие е открила детонирано самоделно устройство, като според органите на реда най-вероятно не става въпрос за терористичен акт. \r\nИзясняват се причините около инцидента. : Цанко Цолов", "date": "2018.01.22", "title": "ABC news: Импровизирано взривно устройство избухна в МОЛ в Калифорния, няма пострадали"}
{"url": "http://www.focus-news.net/news/2018/01/22/2479814/plovdiv-47-detsa-sa-se-rodili-v-plovdivskoto-selo-belozem-prez-2017-godina.html", "text": "47 деца са се родили в село Белозем през 2017 година. Това каза за Радио „Фокус“ – Пловдив кметът на населеното място Иван Тачев. По думите му в сравнение с 2016-та, прирастът през миналата година е по-малък, но запазва високото си ниво. „Намаляването на раждаемостта е проблем не само на национално, но и на глобално ниво. Тенденцията е нацията да застарява, да се сключват късни бракове, като много хора не създават семейства. Оттук нататък проблемът ще набира инерция“, коментира Иван Тачев. Той отбеляза, че на фона на случващото се в българските села, раждаемостта в Белозем е сравнително висока. „Правейки сравнение със съседните села, ние сме по-добре. Причината е, че Белозем е развито населено място, има много млади хора и съответно работа за тях“, посочи Тачев.\r\nКметът на село Белозем добави, че през 2017 година в населеното място са починали 66 души.\r\nТони МИХАЙЛОВ", "date": "2018.01.22", "title": "Пловдив: 47 деца са се родили в пловдивското село Белозем през 2017 година"}
{"url": "http://www.focus-news.net/news/2018/01/22/2479815/the-guardian-velikobritaniya-izdade-preduprezhdeniya-za-navodneniya-sled-kato-studat-zavarshi-s-obilni-dazhdove.html", "text": "Предупреждения за опасност от наводнения и опасни метеорологични условия са издадена за територията на Великобритания, след като студът, обхванал страната започна да се отдръпва, пише британският вестник Guardian. Обилни дъждове и топенето на снега предизвикаха рязко увеличаване на нивото на реките в части на Англия и Уелс, където властите са издали общо осен предупреждения от наводнения и 52 сигнала за опасност от преливане на реките. \r\nВ неделя някои от домовете в Девън бяха евакуиране след като обилните валежи причиниха свлачища, наводнения и щети по някои пътища. Същевременно за понеделник има издаден жълд код за студено време в североизточна Англия и Йоркшир. : Цанко Цолов", "date": "2018.01.22", "title": "The Guardian: Великобритания издаде предупреждения за наводнения, след като студът завърши с обилни дъждове"}
{"url": "http://www.focus-news.net/news/2018/01/22/2479816/daily-express-zaplahata-e-pred-portite-na-evropa-preduprezhdava-britanskiyat-nachalnik-na-generalniya-shtab.html", "text": "Умението на Великобритания да се защити „ще бъде подкопано ако финансовите средства за нужните на военните не бъдат увеличени, предупреди британския началник на Генералния щаб генерал Николас Картър. Той ще държи реч в Обединения кралски институт (RUSI) в Лондон в понеделник, но част от неговото обръщение бе публикувано от министерството на отбраната.\r\nСъгласно разпространената информация, в обръщението на Картър е заявено, че „заплахите, срещу които сме изправени не са на хиляди мили от нас, а тук, пред вратата на Европа“. Според генералът, „времето да се изправим срещу тези заплахи е сега“. \r\nВеликобритания има най-големия военен бюджет в Европейския съюз, равняващ се на 36 милиарда паунда през 2017 г., сравнено с 32 милиарда паунда, с които разполага френската армия. На този фон, Русия има бюджет от 50 милиарда паунда за 2017 г.  Поради тази причина, много водещи военни се опасяват, че Москва може да се наложи като водеща военна сила в областта на артилерията, кибервойната и някои други сфери. \r\nМинистърът на отбраната Гавин Уилямсън заяви, че планирания намален бюджет би се оказал разрушителен за военните сили. В последните няколко години британската армия се сблъсква със все по-малко финансиране, тъй като правителството отделя повече пари за финансиране на обществени проекти, припомня за завършен изданието. : Цанко Цолов", "date": "2018.01.22", "title": "Daily Express: Заплахата е пред портите на Европа, предупреждава британският началник на Генералния щаб"}
{"url": "http://www.focus-news.net/news/2018/01/22/2479817/reuters-amerikanskiyat-senat-otlozhi-glasuvaneto-za-nov-byudzhet.html", "text": "Американският сенат отложи ключовото гласуването, което трябваше да върне правителството в нормалните му рамки на работа, съобщава Reuters. Републиканското ръководство насрочи новото гласуване за 12:00 часа (19:00 часа българско време) в понеделник. Така американското правителство ще влезе в своя трети ден на работа без финансиране. \r\nКлючовият въпрос, по който двете страни не са постигнали съгласи за новия краткосрочен план, са отново т.нар. „мечтатели“ – млади хора, вкарани в САЩ нелегално като деца, за които администрацията на Барак Обама въведе защита от репатриране, но американският президент Доналд Тръмп и управляващите републиканци искат да екстрадират. Агенция \"Фокус\" припомня: \r\nПо-рано тази седмица правителството на САЩ остана без финансриане, след като Демократическата партия успя да блокира предложия за одобрение в Сената план за краткосрочен бюджет за времето до 16 февраури. В края на миналата година бюджет за 2018 г. в САЩ не бе приет. Републиканците включиха в бюджета си огромно финансиране за армията и отбраната, докато демократите заложиха на имигрантската програма. В края на миналата година американският Конгрес успя да приеме краткосрочен бюджет за месец януари. По-рано тази седмица републиканците прокараха нов такъв план в Камарата на представителите, осигуряващ финансиране на държавата до 16 февруари, но членовете на демократическата партия блокираха приемането му в Сената. Правителството на САЩ по този начин остава без финансиране до приемането на нов бюджет. Това ще доведе то преустановяване на работата на всички държавни институции, определяни като второстепенни.: Цанко Цолов", "date": "2018.01.22", "title": "Reuters: Американският Сенат отложи гласуването за нов бюджет"}
{"url": "http://www.focus-news.net/news/2018/01/22/2479818/evening-standard-spored-emanyuel-makron-referendum-za-napuskane-na-es-vav-frantsiya-veroyatno-bi-zavarshil-po-sashtiya-nachin-kato-tozi-vav-velikobritaniya.html", "text": "Според френския президент Еманюел Макрон, ако във Франция се проведе референдум за напускане на ЕС, то повечето граждани вероятно ще подкрепят идеята за излизане от организацията, пише Evening Standard. \r\nПо думите на френския държавен глава, Великобритания е задействала Брекзит, само защото „група недоволни от глобализацията“ са решили, че „повече не искат да участват в този процес“. \r\nВ интервю за британската телевизия BBC, Макрон е заявил, че „винаги е рисково когато има такъв референдум. Просто „да“ или „не“ в един доста сложен контекст“. На въпроса дали Франция би гласувала по същия начин като Великобритания, Макрон отговори положително с „Да“. Държавният глава обаче побърза да се застрахова и добави: „Вероятно в подобен контекст, но нашият контекст е доста различен, така че не искам да се обзалагам“. \r\nМакрон увери, че би работил усилено за да задържи Франция в ЕС ако държавата му се изправи пред подобно предизвикателство. : Цанко Цолов", "date": "2018.01.22", "title": "Evening Standard: Според Еманюел Макрон, референдум за напускане на ЕС във Франция вероятно би завършил по същия начин като този във Великобритания"}
{"url": "http://www.focus-news.net/news/2018/01/22/2479819/the-telegraph-patnicheski-vlak-deraylira-i-se-udari-v-zagrazhdeniyata-na-spirka-v-avstraliya.html", "text": "Пътнически влак дерайлира и се удари в загражденията на спира „Ричмънд“, разположена недалеч от Сидни, пише вестник The Telegraph. В резултат на инцидента 15 души са ранени, не се съобщава за загинали. Трима души са били хванати в капан в първия вагон, но впоследствие са освободени след пристигането на специализираните екипи. Някои от пострадалите са настанени в болница но никой от тях не се намира в сериозно състояние. \r\nИнцидентът се е случил около 10:00 часа местно време (около 01:00 часа българско време в понеделник). \r\nЖП линията е временно затворена.  : Цанко Цолов", "date": "2018.01.22", "title": "The Telegraph: Пътнически влак дерайлира и се удари в загражденията на спирка в Австралия"}
{"url": "http://www.focus-news.net/news/2018/01/22/2479820/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Предупреждения за опасност от наводнения и опасни метеорологични условия са издадена за територията на Великобритания, след като студът, обхванал страната започна да се отдръпва, пише британският вестник Guardian. Обилни дъждове и топенето на снега предизвикаха рязко увеличаване на нивото на реките в части на Англия и Уелс, където властите са издали общо осен предупреждения от наводнения и 52 сигнала за опасност от преливане на реките. \r\nВ неделя някои от домовете в Девън бяха евакуиране след като обилните валежи причиниха свлачища, наводнения и щети по някои пътища. Същевременно за понеделник има издаден жълд код за студено време в североизточна Англия и Йоркшир. \r\n*** Умението на Великобритания да се защити „ще бъде подкопано ако финансовите средства за нужните на военните не бъдат увеличени, предупреди британския началник на Генералния щаб генерал Николас Картър, пише Daily Express. Той ще държи реч в Обединения кралски институт (RUSI) в Лондон в понеделник, но част от неговото обръщение бе публикувано от министерството на отбраната.\r\nСъгласно разпространената информация, в обръщението на Картър е заявено, че „заплахите, срещу които сме изправени не са на хиляди мили от нас, а тук, пред вратата на Европа“. Според генералът, „времето да се изправим срещу тези заплахи е сега“. \r\nВеликобритания има най-големия военен бюджет в Европейския съюз, равняващ се на 36 милиарда паунда през 2017 г., сравнено с 32 милиарда паунда, с които разполага френската армия. На този фон, Русия има бюджет от 50 милиарда паунда за 2017 г.  Поради тази причина, много водещи военни се опасяват, че Москва може да се наложи като водеща военна сила в областта на артилерията, кибервойната и някои други сфери. \r\nМинистърът на отбраната Гавин Уилямсън заяви, че планирания намален бюджет би се оказал разрушителен за военните сили. В последните няколко години британската армия се сблъсква със все по-малко финансиране, тъй като правителството отделя повече пари за финансиране на обществени проекти, припомня за завършен изданието. \r\n*** Според френския президент Еманюел Макрон, ако във Франция се проведе референдум за напускане на ЕС, то повечето граждани вероятно ще подкрепят идеята за излизане от организацията, пише Evening Standard. \r\nПо думите на френския държавен глава, Великобритания е задействала Брекзит, само защото „група недоволни от глобализацията“ са решили, че „повече не искат да участват в този процес“. \r\nВ интервю за британската телевизия BBC, Макрон е заявил, че „винаги е рисково когато има такъв референдум. Просто „да“ или „не“ в един доста сложен контекст“. На въпроса дали Франция би гласувала по същия начин като Великобритания, Макрон отговори положително с „Да“. Държавният глава обаче побърза да се застрахова и добави: „Вероятно в подобен контекст, но нашият контекст е доста различен, така че не искам да се обзалагам“. \r\nМакрон увери, че би работил усилено за да задържи Франция в ЕС ако държавата му се изправи пред подобно предизвикателство. \r\n*** Пътнически влак дерайлира и се удари в загражденията на спира „Ричмънд“, разположена недалеч от Сидни, пише вестник Telegraph. В резултат на инцидента 15 души са ранени, не се съобщава за загинали. Трима души са били хванати в капан в първия вагон, но впоследствие са освободени след пристигането на специализираните екипи. Някои от пострадалите са настанени в болница но никой от тях не се намира в сериозно състояние. \r\nИнцидентът се е случил около 10:00 часа местно време (около 01:00 часа българско време в понеделник). \r\nЖП линията е временно затворена.  \r\n***", "date": "2018.01.22", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/01/22/2479821/the-independent-sotsialnite-mrezhi-gubyat-doverie-sred-potrebitelite-pokazva-prouchvane.html", "text": "Социалните мрежи като източник на информация, губят доверие сред своите потребители които предпочитат вместо това да използват „традиционните“ медии, сочи проучване проведено от Edelman Trust Barometer. \r\nСъгласно разпространените данни, само около една трета от британските граждани се доверяват на социалните мрежи, като причината за това е, че платформите не правят достатъчно за да предотвратят някои от често срещаните проблеми, сред които са незаконно или неетично отношение. Такова е мнението на 70% от участвалите в проучването. Също толкова хора смятат, че екстремистката пропаганда бива разпространявана безпроблемно чрез социалните мрежи. \r\nВ същото време т.нар. „традиционни медии като вестници или телевизии отчитат 13% ръст на доверието във Великобритания, достигайки до 61%. : Цанко Цолов", "date": "2018.01.22", "title": "The Independent: Социалните мрежи губят доверие сред потребителите, показва проучване"}
{"url": "http://www.focus-news.net/news/2018/01/22/2479822/sofiya-165-mashini-i-spetsializirana-tehnika-izvarshvat-obrabotka-sreshtu-zaledyavane.html", "text": "В София във връзка с валежите от сняг 165 машини, специализирана техника, цяла нощ извършва обработки със смеси срещу заледяване във всички 24 района на територията на Столична община, съобщават от пресцентъра на Столична община.\r\nПриоритетно се обработват всички улици и булеварди, по които се движи градския транспорт, основи улици в районите, както и общински пътища и Южната дъга на околовръстен път. Работата по почистване на снега не е спирала през нощта и продължава до към, 05:30 часа включително. Поради обилния снеговалеж освен обработки чрез разпръскване на смеси снегопочистващите машини извършват и избутване на снежна маса от пътните платна. \r\nГрадският транспорт се движи навсякъде по обичайните си маршрути. \r\nОпесъчаване се извършва на пътища „Драгалевци – Алеко” и „Бояна – Златни мостове” в планината Витоша. \r\nЗапочва и ръчно почистване на подходите към подлези, прилежащи пространства на спирките на градския транспорт. \r\nДейностите по почистването се контролират от екипи на Столичен инспекторат. Екипи на дирекция „Аварийна помощ и превенция” също извършва обходи на терен. \r\nНапомняме на шофьорите да използват автомобилите си оборудвани за движение при зимни условия, както и да карат със съобразена скорост. \r\nВ двата кризисни центъра на Столична община тази нощ са настанени общо 186 души, останали без дом. В центровете те пренощуват, получават храна и дрехи.", "date": "2018.01.22", "title": "София: 165 машини и специализирана техника извършват обработка срещу заледяване"}
{"url": "http://www.focus-news.net/news/2018/01/22/2479823/pregled-na-mezhdunarodnite-novini-do-6-chasa-agentsiya-fokus.html", "text": "Американският сенат отложи ключовото гласуването, което трябваше да върне правителството в нормалните му рамки на работа. Републиканското ръководство насрочи новото гласуване за 12:00 часа (19:00 часа българско време) в понеделник. Така американското правителство ще влезе в своя трети ден на работа без финансиране. \r\nКлючовият въпрос, по който двете страни не са постигнали съгласи за новия краткосрочен план, са отново т.нар. „мечтатели“ – млади хора, вкарани в САЩ нелегално като деца, за които администрацията на Барак Обама въведе защита от репатриране, но американският президент Доналд Тръмп и управляващите републиканци искат да екстрадират. \r\n*** Пътнически влак дерайлира и се удари в загражденията на спира „Ричмънд“, разположена недалеч от Сидни. В резултат на инцидента 15 души са ранени, не се съобщава за загинали. Трима души са били хванати в капан в първия вагон, но впоследствие са освободени след пристигането на специализираните екипи. Някои от пострадалите са настанени в болница но никой от тях не се намира в сериозно състояние. \r\nИнцидентът се е случил около 10:00 часа местно време (около 01:00 часа българско време в понеделник). \r\nЖП линията е временно затворена. \r\n*** Предупреждения за опасност от наводнения и опасни метеорологични условия са издадена за територията на Великобритания, след като студът, обхванал страната започна да се отдръпва. Обилни дъждове и топенето на снега предизвикаха рязко увеличаване на нивото на реките в части на Англия и Уелс, където властите са издали общо осен предупреждения от наводнения и 52 сигнала за опасност от преливане на реките. \r\nВ неделя някои от домовете в Девън бяха евакуиране след като обилните валежи причиниха свлачища, наводнения и щети по някои пътища. Същевременно за понеделник има издаден жълд код за студено време в североизточна Англия и Йоркшир. \r\n*** Импровизирано взривно устройство е избухнало в един от коридорите на МОЛ в Калифорния в неделя вечерта, разкриха местните власти. По данни на полицията няма загинали или ранени, щетите са само материални.\r\nПърва на мястото е пристигнала пожарната, която е успяла да потуши бързо избухналия огън. \r\nПолицията впоследствие е открила детонирано самоделно устройство, като според органите на реда най-вероятно не става въпрос за терористичен акт. \r\nИзясняват се причините около инцидента. \r\n*** Първите учения за евакуация на цивилното население в случай на ракетно нападение се проведоха в понеделник в японската столица Токио. \r\nПравителството е изпробвало системите си информиране, използвайки разположени по улиците високоговорители и съобщения до мобилните телефони на гражданите. В рамките на пет минути, цивилните е трябвало да потърсят убежище под земята – в подлези, подземни паркинги и метростанции. Няколко минути по-късно системата е изключена. \r\nЗаради кризата свързана с ядрените оръжия и балистичните ракети на Северна Корея, миналата година в Япония бяха проведени учения в множество градове, но Токио е населен доста по-гъсто, което предизвиква проблеми при организацията на подобни събития.  \r\n*** По-късно в понеделник, 22 януари, част от сирийската опозиция ще изпрати своя делегация в Москва, като целта на представителите на противниците на режима на Башар Асад, ще бъде провеждане на разговори засягащи „истинската позиция“ на Русия относно политическата криза в Сирия. \r\nВизитата се провежда малко преди на 30 януари да бъде открита срещата между Русия, Иран и Турция в Сочи, чиято цел е обсъждане на ситуацията в Сирия и търсене на политическо решение на кризата между управляващи и опозиция. \r\nИнформацията е дадена от обединената група Сирийска комисия за преговори (СКП), които всъщност ще изпратят делегацията. Визитата ще бъде извършена след покана на Москва. \r\nПо-рано СКП обяви, че смята да присъства на провежданите под егидата на ООН преговори за бъдещето на Сирия във Виена(насрочени за 25 и 26 януари), но все още не е обявила дали има намерение да участва и в паралелната среща по въпроса в Сочи, след като множество бунтовнически и опозиционни групировки отказаха. \r\n*** Президентът на Палестинската автономия Махмуд Аббас смята да поиска от външните министри на страните членки на Европейския съюз да признаят независима палестинска държава.\r\nВ интервю за агенцията, външният министър на Палестинската автономия Риад ал-Малки е разкрил, че Аббас ще призове Европейският съюз да направи тази стъпка „като отговор“ на решението на американския президент Доналд Тръмп да признае Ерусалим за израелска столица. \r\nАббас ще пристигне в Брюксел по-късно в понеделник, където ще се срещне с външните министри на държавите членки на Съюза. \r\n*** Турция е известила предварително САЩ относно намеренията си да започне военна операция в сирийската провинция Африн. Това е разкрил американският министър на отбраната Джеймс Матис в неделя. \r\n„Турция бе откровена. По време на консултации с нас, те ни предупредиха относно намеренията си и в момента работим относно бъдещите си действия заедно с министерството на външните работи“, заяви Матис, малко преди да отлети за визитата си в Азия. \r\n*** Френският външен министър Жан-Ив льо Дриан заяви в неделя, че на 22 януари Съветът за сигурност на ООН ще проведе консултации засягащи ситуацията в Сирия. Дриан е разкрил информацията чрез съобщение от официалната си страница в социалната мрежа „Туитър“. \r\nСъгласно съобщението, „Съветът за сигурност на ООН ще проведе консултации относно ситуацията в Сирия.“ Според първия дипломат на Париж, \"Франция ще подчертае нуждата да се осигури достъп (на сирийците – бел. прев.) до хуманитарна помощ“.\r\nПо-рано в неделя Дриан призова за извънредна среща на Съвета за сигурност, която да заседава по въпроса за започната от Турция военна операция в сирийската провинция Африн. \r\n*** Германската социалдемократическа партия (ГСДП) гласува в неделя за започване на официални коалиционни преговори със Съюза (ХДС/ХСС), оглавяван от Ангела Меркел, придвижвайки Германия с една стъпка по-близо до формиране на стабилно правителство след месеци на политическа неопределеност.\r\nПартийните делегати гласуваха с 362 гласа „за“ срещу 279 гласа „против“ продължаване на преговорите с Блока на Меркел, след като по-рано този месец лидерите на ГСДП сключиха предварително коалиционно споразумение.\r\nОчаква се официалните преговори да започнат през идната седмица, което ще донесе облекчение на партньорите на Германия в Европа, където Меркел отдавна играе основна роля в решаването на въпросите в сферите на икономиката и сигурността. Партийните членове на ГСДП ще трябва да гласуват и за одобряване на заключителната коалиционна сделка, ако има такава.\r\n***", "date": "2018.01.22", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/01/22/2479824/sport-inter-i-roma-zavarshiha-11-v-mach-ot-21-ya-krag-na-italianskata-seriya-a.html", "text": "Интер и Рома завършиха 1:1 в мач от 21-я кръг на италианската „Серия А“. Домакините успяха да изравнят резултата в последните минути на срещата, след като Рома имаше преднина през по-голямата част от мача след попадение на Стефан ел Шаарави в 31-та минута. Интер запазва четвъртата си позиция с актив от седем точки пред петия Рома, който обаче има една среща по-малко. Първи в класирането са Наполи, следвани от Ювентус, а трета позиция заема Лацио.", "date": "2018.01.22", "title": "Спорт: Интер и Рома завършиха 1:1 в мач от 21-я кръг на италианската „Серия А“"}
{"url": "http://www.focus-news.net/news/2018/01/22/2479825/sport-madisan-kiys-pobedi-s-20-seta-karolin-garsiya.html", "text": "Американската Мадисън Кийс се наложи с 2:0 сета над французойката Каролин Гарсия в мач от Откритото първенство на Австралия. След 6:3 и 6:2, Кийс се класира за четвъртфиналите, където ще играе срещу германката Ажелик Кербер, която по-рано отстрани руската тенисистка Мария Шарапова с 6:1, 6:3.", "date": "2018.01.22", "title": "Спорт: Мадисън Кийс Победи с 2:0 сета Каролин Гарсия"}
{"url": "http://www.focus-news.net/news/2018/01/22/2479826/aktualna-patna-obstanovka.html", "text": "Температурите са в интервала от – 7° до 7°. Времето над цялата страната е предимно облачно. Вятър духа в областите Търговище, Монтана, Кърджали, Благоевград, Добрич, София, Смолян, Велико Търново, Стара Загора, Перник, Сливен, Пазарджик, Варна,  Шумен, Ямбол и Силистра. Дъжд вали в областите Кърджали, Благоевград, Пловдив, Добрич, Сливен, Варна, Шумен, Ямбол Бургас. Сняг вали в областите София, Ловеч, Плевен, Шумен, Перник, Велико Търново, Стара Загора, Търговище, Монтана/слаб/, Кърджали, Благоевград, Кюстендил, Русе, Враца и в районите на Благоевград, Черна Места и проход “Предел“; Студенец, Паничково и Лъки /обл. Пловдив/; по високите места на обл. Смолян; в планинската част на обл. Сливен; по високите места на обл. Пазарджик; проход „Ришки“; Слаб сняг вали в областите Габрово  и Видин. Пътните настилки са мокри,ч астично заснежени, заледени но обработени. Това съобщиха от пресцентъра на Агенция „Пътна инфраструктура“.\r\nНамалена видимост поради мъгла: \r\n- до 50 м има в района на проход „Вратник“\r\n- до 100 м има в района на Кубрат /обл.Разград/; Приморски проход и Вълчаново ханче /обл. Бургас/\r\nІІ. Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - целогодишно е затворен за всички МПС; \r\n- „Златишки” - целогодишно е затворен за всички МПС. \r\n- „Троянски” - затворен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Вратник” - целогодишно е забранено движението на МПС над 10 т\r\n- „Дюлински” - целогодишно е забранено движението на МПС над 3,5 т;\r\n- „Котленски” - целогодишно е забранено движението на МПС над 12 т;\r\n- „Пампорово” - - целогодишно е забранено движението на МПС над 3,5 т.;\r\n- „Петрохан” - забранен за МПС над 12 т;\r\n- „Превала” - забранен за МПС над 12 т;\r\n- „Предел” - забранен за МПС над 12 т;\r\n- „Рожен” - отворен за всички МПС;\r\n- „Твърдишки” - целогодишно е забранено движението на МПС над 10 т;\r\n- „Шипка” - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок:.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Видин: до 09.00 ч. на 22.01.2018 г.  поради усложнена пътна обстановка от силни снегонавявания, временно се ограничава движението по главен път Е-79 за МПС над 12т. движещи се в посока Видин-Монтана. Обходен маршрут от км 19 +873 от Е-79 по  II-11 Дунавци-Арчар, III-112 Добри дол-Тополовец и III-114 Тополовец-Ружинци. \r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т до 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-843: Движението по път III-843 Велинград – Сърница е ограничено за МПС над 12 т. поради снегопочистване.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-843: Временно е ограничено движението по път ІІІ-843 Доспат – Сърница за МПС над12 т.,с ремаркета и полуремаркета поради снеговалеж за снегопочистване. \r\nПът ІІІ-866: Временно е ограничено движението по път ІІІ-866 Смолян – Стойките за МПС над 12 т.,с ремаркета и полуремаркета поради снеговалеж за снегопочистване. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Проход на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.01.22", "title": "Актуална пътна обстановка"}
{"url": "http://www.focus-news.net/news/2018/01/22/2479827/kyodo-news-dvoyno-se-e-uvelichil-broyat-na-intsidentite-v-yaponiya-v-koito-uchastvat-amerikanski-voenni.html", "text": "Инцидентите и произшествията, включващи американските военни в Япония, се е увеличил повече от два пъти през 2017 г. спрямо 2016 г., съобщава Kyodo news, като се позовава на изказване, направено от министъра на отбраната Ицунори Онодера. Съгласно дадената в понеделник от Онодера информация, броят на инцидентите се е увеличил до 25 в сравнение с 11-те през 2016 г. Министърът се е срещнал по-рано с командващия американските сили на остров Окинава адмирал Хари Харис и е поискал да бъдат предприети мерки за предотвратяване на подобни инциденти.\r\nПоследното произшествие се случи през декември, когато голямо стъкло е паднало от американски хеликоптер върху детска площадка край начално училище. По-рано вертолет се приземи извънредно върху японски плаж, а преди това американски войник уби непредумишлено гражданин на острова. : Цанко Цолов", "date": "2018.01.22", "title": "Kyodo news: Двойно се е увеличил броят на инцидентите в Япония, в които участват американски военни"}
{"url": "http://www.focus-news.net/news/2018/01/22/2479828/predstoyashti-sabitiya-v-stranata-za-22-yanuari-agentsiya-fokus.html", "text": "*** \r\nОт 14.00 часа на Дондуков“ 2 президентът Румен Радев ще се срещне с премиера на Чешката република Андрей Бабиш, който ще бъде на посещение в България. \r\n***\r\nМинистър-председателите на България и Чехия Бойко Борисов и Андрей Бабиш ще проведат работна среща в Министерския съвет. \r\n***\r\nОт 8.30 часа в зала „3“ на НДК ще се проведе форум на комисиите по европейски въпроси на парламентите на ЕС, където ще бъдат обсъдени приоритетите Българското председателство. Председателят на Народното събрание Цвета Караянчева и  председателят на Комисията по европейски въпроси и контрол на европейските фондове Кристиан Вигенин ще приветстват участниците в срещата. Говорител по първата сесия на форума – „Приоритети на Българското председателство на Съвета на ЕС” ще бъде министърът за Българското председателство на Съвета на ЕС Лиляна Павлова. В 10.00 часа в зала „3“ на НДК вицепрезидентът Илияна Йотова ще открие дискусия на тема „Бъдещето на Европейския съюз – сила в единството“. В 13.45 часа след приключване на срещата председателят на Комисията по европейски въпроси и контрол на европейските фондове Кристиан Вигенин ще даде пресконференция за представителите на медиите в зала „6“ на НДК. \r\n***\r\nОт 10.30 часа в залата на ет. 7 в Министерство на образованието и науката ще се проведе пресконференция по актуални теми. В нея ще вземат участие министър Красимир Вълчев и екипът му.\r\n***\r\nОт 11.00 часа в зала „Изток“ на Народното събрание ще се проведе изслушване на министъра на финансите Владислав Горанов и на директора на Агенция „Митници” Георги Костов относно информация от ДАНС и прокуратурата за Българската акцизна централизирана информационна система (БАЦИС).\r\n***\r\nОт 11.30 часа в Гранд хотел София в зала „Триадица” министърът на туризма Николина Ангелкова ще представи проект за визия и поставяне на преместваеми обекти в к.к. „Слънчев бряг“.  \r\n*** \r\nОт 9.30 часа в Дома на Европа, ул. „Георги С. Раковски“ № 124 ще се проведе работна среща за изготвянето на парламентарно становище относно „Двойния стандарт при храните в Европейския съюз“.  \r\n***\r\nОт 9.30 часа в ХV състав на Специализирания наказателен съд ще се гледа делото срещу Алексей П., Антон П., Кирил Т., Марчело Д. и Янко П. за организиране и ръководене на организирана престъпна група. \r\n***\r\nОт 9.30 часа в XVI състав на Специализирания наказателен съд ще се гледа делото срещу Милко М., Росен Д., Златомир И., Кирил И. и Иван К. за организиране и ръководене на организирана престъпна група. \r\n***\r\nОт 10.00 часа в XVIII състав на Специализирания наказателен съд ще се гледа делото срещу Бисер Х. и Ивайло И. за организиране и ръководене на организирана престъпна група. \r\n***\r\nОт 10.00 часа в V състав на Специализирания наказателен съд ще се гледа делото срещу Христо Х., Красимир Х., Анатолий П., Георги Г., Митко М., Димитър В., Йордан Д. и Петър П. за организиране и ръководене на организирана престъпна група. \r\n***\r\nОт 10.30 часа в Х състав на Специализирания наказателен съд ще се гледа делото срещу Росен Ч. и Полина И. за организиране и ръководене на организирана престъпна група. \r\n***\r\nОт 11.00 часа в Пресклуба на БТА ще се проведе пресконференция на Асоциацията на организациите на българските работодатели (АОБР), на която ще бъдат представени приоритетите на АОБР за 2018 г. В пресконференцията ще участват: Васил Велев - председател на АИКБ, Божидар Данев - изпълнителен председател на БСК, Цветан Симеонов - председател на БТПП и Кирил Домусчиев - председател на КРИБ. \r\n***\r\nОт 11.00 часа в залата на втория етаж на КНСБ (Конгресен център „Глобус“) ще се проведе пресконференция на президента на КНСБ Пламен Димитров и Омбудсмана на Р България Мая Манолова за неизплащането на работни заплати в контекста на последните законодателни промени, приети от Парламента и решението на Конституционния съд по темата. \r\n***\r\nОт 13.00 часа в ХII състав на Специализирания наказателен съд ще се гледа делото срещу Калин В. за изнудване. \r\n***\r\nОт 13.00 часа до 17.00 часа в Аулата на СУ „Св. Климент Охридски“ ще се проведе Второ биенале на гражданското участие. \r\n***\r\nОт 13.30 часа в ХІ състав на Специализирания наказателен съд ще се гледа делото срещу Андрей З., Костадин Г. и Николай Н. за организиране и ръководене на организирана престъпна група. \r\n***\r\nОт 13.30 часа в I състав на Специализирания наказателен съд ще се гледа мярката за неотклонение на Сахадат С. \r\n***\r\nОт 14.00 часа в VI състав на Специализирания наказателен съд ще се гледа делото срещу Тодор С., Владимир Р., Илия Е., Ангел А., Величко Х. и Албена Е. за образуване и ръководене на организирана престъпна група. \r\n***\r\nОт 17.00 часа в Централното фоайе на Националната библиотека „Св. Св. Кирил и Методий“ ще бъде открита изложбата \"Европа в старите карти\". \r\n*** \r\nОт 9.30 часа в зала 2 на Районен съд-Асеновград ще се гледа делото срещу Атанас А. за това, че в качеството му на длъжностно лице – частен съдебен изпълнител е присвоил чужди пари на обща стойност 709 633,85 лева.\r\n***\r\nОт 10.30 часа в централата на ГЕРБ на ул. „Конт Андрованти\" 5 депутатът от ГЕРБ Галя Василева с приемна за граждани. \r\n***\r\nОт 13.30 до 16.00 часа в централата на „Движение България на гражданите“-Бургас (улица „Фердинандова“ 2 Б) председателят на Постоянната комисия по туризъм към ОбС – Бургас Живко Табаков ще има приемен ден за граждани.\r\n***\r\nОт 10.00 часа в офиса на ГЕРБ на бул. \"България\" 13  Народният представител от ГЕРБ - Бургас и областен координатор на партията Димитър Бойчев ще проведе приемен ден в Карнобат.\r\n***\r\nОт 10.00 часа в зала „Пленарна“ ще се проведе заседание на Общинския съвет, на което да се обсъди предложението за местен референдум за Морската градина.\r\n***\r\nОт 11.00 часа в централата на ГС на БСП на ул. „Македония” 33 - Александър Паунов, народен представител от ПГ „БСП за България“,  член на комисиите по енергетика и по транспорт, информационни технологии и съобщения  ще приема граждани.\r\n*** \r\nОт 11.00 часа в пресклуба на БТА ще се състои пресконференция на народните представители от БСП -Весела Лечева, Валентин Ламбев и Явор Божанков, във връзка с актуални политически теми.\r\n***\r\nОт 15.30 часа народният представител от ГЕРБ Красен Кръстев ще проведе приемна за граждани в кметство Търнава.\r\n***\r\nОт 14.20 ч. и от 15.10 ч. в ОУ „Христо Ботев“ ще се състоят образователни концерти на Български камерен оркестър – Добрич с диригент Алексей Измирлиев.\r\n***\r\nВ Регионална библиотека „Дора Габе“, Арт галерия ще има Изложба на библиотечни документи „140 години от освобождението на Добрич от турско владичество.\r\n***\r\nВ Народно читалище „Йордан Йовков – 1870 г.“ - Библиотека – Читалня ще се проведе презентацията „Будният български дух“. \r\n***\r\nОт 15.30 часа в офиса на ГЕРБ в Долна баня на ул. “Търговска“ № 114 депутатът от ГЕРБ - София област Васил Цветков организира приемна за граждани. \r\n***\r\nОт 12.30 - 13.00 часа, ще се проведе среща между омбудсмана Мая Манолова и работещи в шивашкото производство в Дупница. \r\n***\r\nОт 14.00 часа в офиса на партията в Костенец, намиращ се на ул. \"Белмекен\" № 4, ет.1 депутатът от ГЕРБ - София област Васил Цветков организира приемна за граждани. \r\n***\r\nОт 11.00 часа в офиса на ГЕРБ (бул. \"България\" №25) народните представители от ГЕРБ в област Кюстендил ще дадат кратък брифинг.\r\n***\r\nОт 11.00 до 12.30 ч. в офиса на ГЕРБ на бул. \"България\" №22 в Кюстендил народният представител Кирил Калфин организира приемен ден за граждани.\r\n***\r\nОт 9.00 часа пред сградата на Окръжен съд Пазарджик ще се проведе брифинг, на който ще бъде дадена информация за подписката на Инициативен комитет \"Да спасим Община Септември\" до Главния прокурор с искане за отстраняване на кмета на Община Септември от поста му.\r\n***\r\nОт 9.30 часа в Окръжен съд-Пазарджик ще се гледа делото срещу кмета на Община Септември Марин Рачев за укриване на данъци в особено големи размери. \r\n***\r\nОт 11.00 часа в Ритуалната зала в сградата на Община Панагюрище ръководството на общината ще ориса първото бебе за 2018.\r\n***\r\nОбщинските съветници от ГЕРБ в град Пловдив ще проведат приемни с граждани. Даниела Дженева, от 17 до 18:00 часа в офиса на ГЕРБ в район „Южен”, ул. ”Академик Петър Динеков” № 1А; Спартак Николов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5; Вихър Захов, от 17:00 до 18:30 часа в офиса на ГЕРБ в район „Източен” на ул. ”Коста Паница“ № 5; Вера Тоскова, от 16 до 18:00 часа в офиса на ГЕРБ в район „Тракия” в жк. ”Тракия”, бл. 91; Александър Радев, от 17:30 до 19:00 часа в офиса на ГЕРБ в район „Централен” на ул. ”Прага” № 2; Атанас Узунов, от 17:30 до 19:00 часа в офиса на ГЕРБ в район „Южен” на ул. ”Академик Петър Динеков” №1А; Ели Гатева, от 16 до 18:00 часа в офиса на ГЕРБ в район „Тракия” в жк. ”Тракия”, бл. 91.\r\n***\r\nНародните представители от ГЕРБ-Пловдив ще проведат приемни с граждани. Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на ГЕРБ на бул. „Марица” 91. Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в офиса на ГЕРБ на улица „Прага” 2. Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21. Спас Гърневски - заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. \"Коста Паница\" № 5.\r\n***\r\nОт 09.00 часа в зала 2 на Пловдивския окръжен съд ще се гледа делото срещу Цветан А., обвинен в убийството на своя баща. \r\n***\r\nОт 09.30 часа в зала 1 на Пловдивския апелативен съд ще се гледа делото, образувано по жалба срещу присъда на Окръжен съд – Пловдив. Страхил С. е признат за виновен в изнасилване, грабежи и кражби. \r\n***\r\nОт 10.30 часа в зала 2 на Пловдивския окръжен съд ще се гледа делото срещу частният съдебен изпълнител Атанас И., обвинен в използването на служебното си положение за осигуряване на лична облага – пари. \r\n***\r\nОт 10.30 часа в зала 11 на Пловдивския районен съд ще се гледа делото срещу Атанас К., обвинен в присвояване на вещи на стойност близо 50 000 лв. чрез използване на служебното си положение. \r\n***\r\nВ 10.30 часа в пространството между булевард \"Източен\" и улица \"Славейна\" кметът на Пловдив инж. Иван Тотев и кметът на район \"Източен\" Николай Чунчуков ще направят първа копка на нов голям обществен паркинг.***\r\n***\r\nОт 17.00 часа в офиса на ГЕРБ в гр. Самоков, намиращ се на пл. „Захари Зограф“ № 1, ет.2 депутатът от ГЕРБ - София област Васил Цветков организира приемна за граждани.  От 18.00 часа във фоайето пред офиса на партията Васил Цветков ще присъства и на благотворителна изложба в град Самоков, която се организира от местната дамска структура на ГЕРБ. \r\n***\r\nОт 11.00 часа в Заседателната зала на Община Свиленград ще бъде връчен призът „Най-зелена община“ за 2017 г. \r\n***\r\nОт 9.30 до 16.30 часа общинските съветници от ГЕРБ – Сливен  Димитър Батаков и Кети Стамова организират приемни за гражданите.\r\n***\r\nВ 10.30 ч. в малката зала на МБАЛ „Д-р Иван Селимински“-Сливен ще бъдат наградени победителите във фотоконкурса на „Бебетата на МБАЛ Д-р Иван Селимински“-Сливен за 2017 г. \r\n*** \r\nОт 11.00 ч. в Зала 115 на Областна администрация – Смолян ще се проведе пресконференция, на която ще бъде предоставена информация във връзка с промени в социалното законодателство и оказана подкрепа на лица и семейства от дирекциите „Социално подпомагане“ в област Смолян през 2017 г. \r\n***\r\nВ офиса на ГЕРБ на бул. „Митрополит Методий Кусев” № 5 народните представители от ГЕРБ Радостин Танев и Маноил Манев организират приемни за граждани. От 09.00 до 11.00 часа приемна организира Радостин Танев, а от 10.00 до 12.00 часа граждани ще приема Маноил Манев.\r\n*** \r\nОт  10.30 часа в зала 203 в сградата на общината ще се състои заседание на ПК „Култура, културно-историческо наследство, туризъм, интеграционна политика и вероизповедания”.\r\n*** \r\nОт 14.00 часа в зала 203 в сградата на общината ще се състои заседание на ПК „Правна и опазване на обществения ред. \r\n***\r\nОт 15.30 часа в зала 203 в сградата на общината ще се състои заседание на ПК „Бюджет и финанси“.", "date": "2018.01.22", "title": "Предстоящи събития в страната за 22 януари (Агенция „Фокус“)"}
{"url": "http://www.focus-news.net/news/2018/01/22/2479829/predstoyashti-mezhdunarodni-sabitiya-za-22-yanuari-agentsiya-fokus.html", "text": "Турските военни продължават операцията си в сирийската провинция Африн.  Американският държавен секретар Рекс Тилърсън е на посещение в Лондон. Отбелязват се 55 години от подписването на Елисейския договор за приятелство между Франция и Германия. Започва Световният икономически форум в швейцарския град Давос, който ще бъде закрит на 26 януари.  Заместник генералният секретар на НАТО Роуз Гьотемюлер е на двудневно посещение в Турция.  Американският вицепрезидент Майк Пенс е на посещение в Израел. Президентът на Палестинската автономия Махмуд Аббас ще се срещне с външнте министри на страните от ЕС.", "date": "2018.01.22", "title": "Предстоящи международни събития за 22 януари (Агенция „Фокус“)"}
{"url": "http://www.focus-news.net/news/2018/01/22/2479830/nimh-v-po-golyamata-chast-ot-stranata-valezhite-shte-prodalzhat-maksimalnite-temperaturi-shte-badat-mezhdu-minus-1-i-4.html", "text": "В по-голямата част от страната, валежите ще продължат, като около обяд и по Черноморието дъждът ще премине в сняг. Значителни ще бъдат в Северна и Източна България. Още преди обяд в югозападните райони валежите ще спрат и облачността ще се разкъса. Това съобщи за Агенция „Фокус“ дежурният сеизмолог Анна Дякова от Националния институт по метеорология и хидрология към БАН. Ще остане ветровито със силен, по Черноморското крайбрежие временно и бурен, северозападен вятър, който ще е причина за снежни виелици и образуване на преспи и навявания. Максимални температури – между минус 1° и 4°, по Черноморието до 8°. През нощта срещу вторник в цялата страна снеговалежите ще спрат и над много райони облачността ще се разкъса.\r\nНад Черноморието ще е облачно с валежи от дъжд, на много места значителни. Около обяд почти навсякъде дъждът ще премине в сняг. Ще бъде ветровито със силен, временно и бурен северозападен вятър. Максимални температури на въздуха: 7-8°. Температурата на морската вода е 7-8°. Вълнението на морето ще бъде 3 бала, в открито море 4-5 бала.\r\nНад планините ще бъде облачно с валежи от сняг. По-късно през деня в масивите от Югозападна България валежите ще спрат. Ще духа силен и бурен северозападен вятър и ще има снежни виелици и по проходите ще се образуват преспи. Максимална температура на височина 1200 метра около минус 3°, на 2000 метра - около минус 8°.", "date": "2018.01.22", "title": "НИМХ: В по-голямата част от страната валежите ще продължат, максималните температури ще бъдат между минус 1° и 4°"}
{"url": "http://www.focus-news.net/news/2018/01/22/2479831/darzhavniyat-glava-rumen-radev-shte-se-sreshtne-s-premiera-na-cheshkata-republika-andrey-babish.html", "text": "От 14.00 часа на „Дондуков“ 2 президентът Румен Радев ще се срещне с премиера на Чешката република Андрей Бабиш, който ще бъде на посещение в България. Това съобщиха от прессекретариата на държавния глава.", "date": "2018.01.22", "title": "Държавният глава Румен Радев ще се срещне с премиера на Чешката република Андрей Бабиш"}
{"url": "http://www.focus-news.net/news/2018/01/22/2479832/vitseprezidentat-iliyana-yotova-shte-otkrie-diskusiya-za-badeshteto-na-evropeyskiya-sayuz.html", "text": "В 10.00 часа в Зала 3 на НДК вицепрезидентът Илияна Йотова ще открие дискусия на тема „Бъдещето на Европейския съюз – сила в единството“. Това съобщиха от прессекретариата на държавния глава. Дебатите са част от срещата на председателите на Комисиите по европейските въпроси на парламентите на страните членки на Европейския съюз (Председателски КОСАК). Други основни говорители в тази част ще бъдат Франс Тимерманс, първи зам.-председател на Европейската комисия, и Искра Михайлова, председател на Комисията по регионално развитие към Европейския парламент.", "date": "2018.01.22", "title": "Вицепрезидентът Илияна Йотова ще открие дискусия за бъдещето на Европейския съюз"}
{"url": "http://www.focus-news.net/news/2018/01/22/2479833/premierat-boyko-borisov-shte-provede-sreshta-s-ministar-predsedatelya-na-chehiya-andrey-babish.html", "text": "Министър-председателите на България и Чехия Бойко Борисов и Андрей Бабиш ще проведат работна среща в Министерския съвет. Това съобщиха от правителствената информационна служба. Те ще разговарят по теми от взаимен интерес за двете страни, сред които са задълбочаването на икономическото сътрудничество и увеличаването на стокообмена.\r\nНа срещата ще бъдат обсъдени и въпроси от европейския дневен ред – бъдещето на ЕС, подготовката на Многогодишната финансова рамка, както и приоритетите на Българското председателство на Съвета на ЕС.", "date": "2018.01.22", "title": "Премиерът Бойко Борисов ще проведе среща с министър-председателя на Чехия Андрей Бабиш"}
{"url": "http://www.focus-news.net/news/2018/01/22/2479834/sport-barselona-uvelichi-predninata-si-v-primera-division-do-11-tochki.html", "text": "Барселона победи с 5:0 Реал Бетис и увеличи преднината си в испанската „Примера дивисион“ до 11 точки. Резултатът за гостите откри Иван Ракитич, след което по две попадения отбелязаха Лионел Меси и Луис Суарес. Каталунският клуб продължава да заема първа позиция с 54 точки, с 43 е вторият Атлетико (Мадрид) а трети е отборът на Валенсия, с три по-малко.", "date": "2018.01.22", "title": "Спорт: Барселона увеличи преднината си в \"Примера дивисион\" до 11 точки"}
{"url": "http://www.focus-news.net/news/2018/01/22/2479835/gd-granichna-politsiya-intenziven-e-trafikat-za-tovarni-avtomobili-na-granichnite-punktove-kulata-kapitan-andreevo-lesovo-i-dunav-most-ruse-na-izhod-ot-stranata.html", "text": "Интензивен е трафикът за товарни автомобили на граничните пунктове „Кулата“, „Капитан Андреево“, „Лесово“ и „Дунав мост Русе“ на изход от страната. Това съобщиха от ГД „Гранична полиция“, като информацията за трафика на граничните пунктове е към 6.00 часа. Трафикът е нормален на всички пунктове по границите с Македония и Сърбия.", "date": "2018.01.22", "title": "ГД „Гранична полиция“: Интензивен е трафикът за товарни автомобили на граничните пунктове „Кулата“, „Капитан Андреево“, „Лесово“ и „Дунав мост Русе“ на изход от страната"}
{"url": "http://www.focus-news.net/news/2018/01/22/2479836/vitsepremierat-i-ministar-na-vanshnite-raboti-ekaterina-zaharieva-shte-uchastva-v-savet-vanshni-raboti.html", "text": "Вицепремиерът и министър на външните работи Екатерина Захариева ще вземе участие в Съвет „Външни работи“ (СВнР) в Брюксел. Това съобщиха от пресцентъра на Министерството на външните работи. Заседанието ще започне с работна закуска с президента на Европейската инвестиционна банка (ЕИБ), основната тема на която ще бъде създаването на Банка за развитие като подчинена структура в рамките на ЕИБ. Работната сесия ще продължи с обмен на мнения по актуални въпроси от международния дневен ред. Външните министри ще дискутират бъдещето на партньорството на ЕС с държавите от Африка, Карибите и Тихоокеанския басейн. Споразумението от Котону, което задава рамката на отношенията, изтича през 2020 г. Във фокуса на дебата ще бъде представеният от ЕК мандат за преговори за ново споразумение, като този въпрос ще бъде обсъден и на неформалния СВнР-Развитие през февруари 2018 г. Съветът ще направи преглед на актуалната ситуация в Либия, включително в контекста на проведената на 14 декември 2017 г. тристранна среща ЕС-ООН-Африкански съюз. Първите дипломати на 28-те ще обсъдят последните развития по Близкоизточния мирен процес. Външните министри и Върховният представител Федерика Могерини ще проведат неформален обяд с палестинския президент Махмуд Аббас. Мирният процес, двустранните отношения и регионалното сътрудничество ще бъдат основните теми на дискусията. Очаква се Съветът да приеме заключения по Ирак, Зимбабве, Интегрирaния подход на ЕС по отношение на външни конфликти и кризи, приоритетите на ЕС в Съвета на Европа.", "date": "2018.01.22", "title": "Вицепремиерът и министър на външните работи Екатерина Захариева ще участва в Съвет „Външни работи“"}
{"url": "http://www.focus-news.net/news/2018/01/22/2479837/ministarat-na-turizma-nikolina-angelkova-shte-predstavi-proekt-za-viziya-i-postavyane-na-premestvaemi-obekti-v-kk-slanchev-bryag.html", "text": "Министърът на туризма Николина Ангелкова ще представи нов идеен проект за цялостна визия и поставяне на преместваеми обекти на територията на к.к. „Слънчев бряг“, община Несебър. Това съобщиха от пресцентъра на Mинистерството на туризма Събитието ще се проведе от 11.30 часа в Гранд хотел София, зала „Триадица”.", "date": "2018.01.22", "title": "Министърът на туризма Николина Ангелкова ще представи проект за визия и поставяне на преместваеми обекти в к.к. „Слънчев бряг“"}
{"url": "http://www.focus-news.net/news/2018/01/22/2479838/ministarat-na-obrazovanieto-krasimir-valchev-shte-dade-preskonferentsiya-po-aktualni-temi.html", "text": "От 10.30 часа в залата на 7 етаж в Министерство на образованието и науката ще се проведе пресконференция по актуални теми. Това съобщиха от пресцентъра на министерството. В нея ще вземат участие министър Красимир Вълчев и екипът му.", "date": "2018.01.22", "title": "Министърът на образованието Красимир Вълчев ще даде пресконференция по актуални теми"}
{"url": "http://www.focus-news.net/news/2018/01/22/2479839/sport-yuventus-priema-dzhenoa-ot-2145-v-ponedelnik.html", "text": "В 21:45 часа в понеделник Ювентус приема Дженоа в мач от 21-я кръг на италианската „Серия А“. Дженоа заема 14-та позиция и няма загуба в последните си три мача, докато Ювентус се намира на втора позиция с четири точки по-малко от лидера в класирането Наполи. Домакините са спечелили общо четири от последните пет мача срещу Дженоа, като единствената победа на за тима от Генуа е записана на 27 ноември 2016 г.", "date": "2018.01.22", "title": "Спорт: Ювентус приема Дженоа от 21:45 в понеделник"}
{"url": "http://www.focus-news.net/news/2018/01/22/2479840/komisiite-po-evropeyskite-vaprosi-na-parlamentite-na-es-shte-obsadyat-v-sofiya-prioritetite-na-balgarskoto-predsedatelstvo-i-badeshteto-na-sayuza.html", "text": "Приоритетите на Българското председателство и „Бъдещето на ЕС – сила в единството” са сред темите, които ще обсъдят на срещата си в София председателите на комисиите по европейски въпроси на парламентите на Съюза, съобщиха от пресцентъра на Народното събрание. Форумът, който е в рамките на парламентарното измерение на Българското председателство на Съвета на ЕС, ще започне в 8.30 часа в Зала „3” на НДК. \r\nПредседателят на Народното събрание Цвета Караянчева ще приветства участниците в Срещата на председателите на комисиите по европейски въпроси на парламентите на ЕС (Председателски КОСАК). С встъпителни думи към тях ще се обърне председателят на Комисията по европейски въпроси и контрол на европейските фондове Кристиан Вигенин. \r\nКлючов говорител по първата сесия на форума – „Приоритети на Българското председателство на Съвета на ЕС” ще бъде министърът за Българското председателство на Съвета на ЕС Лиляна Павлова. \r\nВицепрезидентът на Република България Илияна Йотова, първият заместник-председател на Европейската комисия Франс Тимерманс и председателят на Комисията по регионално развитие в Европейския парламент Искра Михайлова ще бъдат ключови говорители по втората сесия „Бъдещето на Европейския съюз – сила в единството”. \r\nПо темата на третата сесия „Ролята на европейските макрорегионални стратегии за постигане на устойчиво развитие, сигурност и стабилност” ключови говорители ще бъдат посланикът за региона на Балтийско море на Министерството на външните работи на Естония и председател на Националната координационна група на Стратегията на ЕС за региона на Балтийско море Раул Малк, заместник-министърът на регионалното развитие и благоустройството на България и Национален координатор за Стратегията на ЕС за Дунавския регион Деница Николова и Адроне Перкаускине, началник на отдел „Регионално сътрудничество и организация за сигурност в Европа в Европейската служба за външна дейност“. \r\nСлед приключване на Срещата – в 13.45 часа, председателят на Комисията по европейски въпроси и контрол на европейските фондове Кристиан Вигенин ще даде пресконференция за представителите на медиите в зала 6 на НДК. \r\nСрещата ще се излъчва в реално време в Интернет – страницата на Парламентарното измерение на Българското председателство - https://parleu2018bg.bg/bg.", "date": "2018.01.22", "title": "Комисиите по европейските въпроси на парламентите на ЕС ще обсъдят в София приоритетите на Българското председателство и бъдещето на съюза"}
{"url": "http://www.focus-news.net/news/2018/01/22/2479841/narodnite-predstaviteli-ot-gerb-plovdiv-shte-provedat-priemni-s-grazhdani-ot-izbiratelniya-si-rayon.html", "text": "Народните представители от ГЕРБ-Пловдив ще проведат приемни с граждани от избирателния си район. Това съобщиха от пресцентъра на партията.\r\nПриемните ще се проведат по следния график:\r\n- Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на ГЕРБ на бул. „Марица” 91;\r\n- Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в офиса на ГЕРБ на улица „Прага” 2; \r\n- Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21;\r\n- Спас Гърневски - заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. \"Коста Паница\" № 5.", "date": "2018.01.22", "title": "Народните представители от ГЕРБ-Пловдив ще проведат приемни с граждани от избирателния си район"}
{"url": "http://www.focus-news.net/news/2018/01/22/2479842/obyavena-e-gripna-epidemiya-v-blagoevgrad.html", "text": "В Община Благоевград ще бъде обявена грипна епидемия, съобщи за Радио „Фокус“ – Пирин д-р Веселка Мончева, директор на дирекция „Надзор на заразните болести“ към Регионална здравна инспекция. По думите ѝ в последните дни е регистрирано повишение на заболеваемостта от остри респираторни заболявания и грип, с което са достигнати епидемични стойности. Д-р Мончева каза още, че в останалата част от Област Благоевград няма индикации, че ще се наложи обявяване на грипна епидемия. „Единствено в Петрич имаме регистрирано повишаване на случаите на заболели, но за сега няма необходимост от обявяването на епидемия“, добави д-р Мончева.\r\nЛивия НИНОВА", "date": "2018.01.22", "title": "Обявена е грипна епидемия в Благоевград"}
{"url": "http://www.focus-news.net/news/2018/01/22/2479843/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ в град Пловдив ще проведат приемни с граждани. Това съобщиха от пресцентъра на партията.\r\nЗа днес е предвиден следният график:\r\n- Даниела Дженева, от 17:00 до 18:00 часа в офиса на ГЕРБ в район „Южен”, ул. ”Академик Петър Динеков” № 1А;\r\n- Спартак Николов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5;\r\n- Вихър Захов, от 17:00 до 18:30 часа в офиса на ГЕРБ в район „Източен” на ул. ”Коста Паница“ № 5;\r\n- Вера Тоскова, от 16 до 18:00 часа в офиса на ГЕРБ в район „Тракия” в жк. ”Тракия”, бл. 91;\r\n- Александър Радев, от 17:30 до 19:00 часа в офиса на ГЕРБ в район „Централен” на ул. ”Прага” № 2; \r\n- Атанас Узунов, от 17:30 до 19:00 часа в офиса на ГЕРБ в район „Южен” на ул. ”Академик Петър Динеков” №1А;\r\n- Ели Гатева, от 16 до 18:00 часа в офиса на ГЕРБ в район „Тракия” в жк. ”Тракия”, бл. 91.\r\nОбщинският съветник от ГЕРБ в Общински съвет – Пловдив, Иван Вичков ще приема граждани във вторник, 23 януари 2018 г., от 16:00 до 18:00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nВ сряда, 24 януари 2018 г., ще се проведат приемни с граждани на общински от ГЕРБ в Общински съвет - Пловдив, както следва:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А; \r\n- Георги Василев, от 16 до 18:00 часа в офиса на ГЕРБ в район „Южен” на ул. ”Академик Петър Динеков” №1А; \r\n- Д-р Аргир Аргиров, от 17:30 до 18:30 часа в офиса на ГЕРБ в район „Южен” на ул. ”Академик Петър Динеков” №1А; \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. ”Коста Паница“ №5; \r\n- Емил Русинов, от 17:30 до 19:00 часа в офиса на ГЕРБ в район „Източен” на ул. ”Коста Паница“ №5. \r\nВ четвъртък, 25 януари 2018 г. общинските съветници от ГЕРБ в Пловдив ще проведат приемни с гражданите, по следния график:\r\n- Петър Попов, от 17:30 до 19:00 часа в офиса на ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9;\r\n- Гошо Къчков, от 17:30 до 19:00 часа в офиса на ГЕРБ в район „Северен” на бул. ”Марица” №91; \r\n- Пенчо Малинов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5; Веселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2018.01.22", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2018/01/22/2479844/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на водоснабдителното дружество. \r\nВъв връзка с изграждане на сградно водопроводно отклонение на ул. „Одрин“ , жк. „Зона Б-5“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Одрин “ от бул. „Александър Стамболийски“ до бул. „Тодор Александров“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Одрин“ ъгъла с бул. „Тодор Александров“.\r\nВъв връзка с подмяна на спирателен кран на ул. „Орлица“ , с. Мало Бучино, се налага спиране на водоподаването от 9:00 до 21:00 часа на клиентите на „Софийска вода”, живеещи в района на ул. „Бански път“, ул. „Орлица“, ул. „Колю Фичето“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бански път“ ъгъла с ул. „Колю Фичето“.\r\nВъв връзка с подмяна на спирателен кран на ул. „Ехо“ , кв. „Горна баня“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на ул. „Пладнище“, ул. „Ехо“ и ул. „Каменист път“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пладнище“ ъгъла с ул. „Войнишка песен“.\r\nВъв връзка с подмяна на сградно водопроводно отклонение на ул. „Багра“ , кв. „Княжево“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на ул. „Багра“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Багра“ №2.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.22", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/01/22/2479845/rabotna-sreshta-za-izgotvyaneto-na-parlamentarno-stanovishte-otnosno-dvoyniya-standart-pri-hranite-v-evropeyskiya-sayuz-shte-se-provede-v-sofiya.html", "text": "Работна среща за изготвянето на парламентарно становище относно „Двойния стандарт при храните в Европейския съюз“ ще се проведе от 09:30 ч. в Дома на Европа на ул. „Георги С. Раковски“ № 124 в София. Това съобщиха от пресофиса на евродепутата Момчил Неков.\r\nЦелта на срещата е да се обсъдят конкретни предложния, които да бъдат включени в окончателния вариант на становището, което евродепутат Момчил Неков ще представи в Комисията по земеделие и развитие на селските райони към Европейския парламент. \r\nВ дискусията са поканени да участват представители на Омбудсмана на Република България, Министерство за българскoто председателство на съвета на ЕС 2018, Министерство на земеделието, храните и горите, Министерство на икономиката, Министерство на здравеопазването, БАБХ, БСК, БТПП, неправителствени организации от сферата на земеделието и храните, Български лекарски съюз, работодателски организации \r\nСлед приключване на срещата е предвидено време за разговори с медиите.", "date": "2018.01.22", "title": "Работна среща за изготвянето на парламентарно становище относно „Двойния стандарт при храните в Европейския съюз“ ще се проведе в София"}
{"url": "http://www.focus-news.net/news/2018/01/22/2479846/afp-prezidentat-na-ekvador-opredeli-dzhulian-asandzh-kato-problem.html", "text": "Президентът на Еквадор Ленин Морено определи основателя на „Уикилийкс“ Джулиан Асандж като „наследен проблем“, който е създал „повече от неудобство“ за неговото правителство, предава AFP. „Надяваме се да имаме положително развитие (на проблема – бел. прев.) в краткосрочен план“, добави още Морено.Агенция „Фокус“ припомня: \r\nАсандж прекара повече от пет години на територията на посолството на Еквадор във Великобритания заради риск от екстрадирането му в Швеция или САЩ, където срещу него са повдигнати съдебни обвинения. По-рано през януари, Кито даде на Асандж  еквадорско гражданство в опит да му позволи да напусне посолството и Великобритания, но от Лондон отказаха да поемат ангажимент да го пуснат да напусне страната. : Цанко Цолов", "date": "2018.01.22", "title": "AFP: Президентът на Еквадор определи Джулиан Асандж като „проблем“"}
{"url": "http://www.focus-news.net/news/2018/01/22/2479847/kyustendil-narodniyat-predstavitel-ot-gerb-kiril-kalfin-organizira-priemen-den-v-grada.html", "text": "Народният представител и областен координатор на ГЕРБ Кирил Калфин организира приемен ден за граждани в Кюстендил. Това съобщиха от пресцентъра на партията. Първата приемна на Калфин за новия политически сезон ще се проведе от 11.00 до 12.30 ч. в офиса на ГЕРБ на бул. \"България\" №22 в града.", "date": "2018.01.22", "title": "Кюстендил: Народният представител от ГЕРБ Кирил Калфин организира приемен ден в града"}
{"url": "http://www.focus-news.net/news/2018/01/22/2479848/denyat-22-yanuari-v-balgarskata-istoriya.html", "text": "През 2017 г. петият президент на Р България Румен Радев официално встъпва в длъжност. На тази дата в длъжност за втори мандат встъпват и президентът и вицепрезидентът на Републиката Георги Първанов и Ангел Марин. Президентът Първанов е издигнат от инициативен комитет. Георги Първанов печели изборите през 2006 г. на II тур, за него гласуват 2 050 488 души или 75.95%. На същия ден но през 2002 г. Георги Първанов встъпва в длъжност президент на Република България. Пред Паметника на незнайния воин за първи път се провежда официална церемония с 21 топовни салюта за предаването на президентската власт от Петър Стоянов на Георги Първанов. През 1873 г. със специална султанска заповед на Абдул Азис смъртната присъда на Васил Левски е потвърдена.\r\nНа тази дата са родени: Константин Халачев - военен деец; Борис Делчев - български литературен критик. На тази дата умират: Атанас Михов (А. М. Марков) – художник; Найден Дринов - деец на българското националноосвободително движение.\r\n2017 г.\r\nНовоизбраният президент на Р България Румен Радев официално встъпва в длъжност. Румен Радев е петият президент на страната.  В словото си на официалната церемония по встъпване в длъжност Радев заявява: „Ще бъда президент на всички български граждани, независимо от партийна принадлежност, етнос и религия, президент на диалога и помирението, на сътрудничеството и баланса. Ще работя с българския парламент, с правителството, с институциите, с партиите и с гражданските организации за обединяване на усилията в намирането на най-добрите решения за България. Ще работя активно с нашите партньори за ускорената ни европейска интеграция. Но нека е ясно едно. Ще бъде президент, който безкомпромисно ще отстоява правата, интересите и достойнството на своя народ. Вярвам, че имаме сили да посрещнем всякакви изпитания, вярвам в доброто бъдеще на България и на всички нас. Най-важното е да осъзнаем силата си, да повярваме в себе си и заедно да продължим напред“.\r\n2012г.\r\nНовоизбраният президент на България Росен Плевнелиев официално встъпва в длъжност. В словото си на официалната церемония по встъпване в длъжност Плевнелиев заявява: „Ще работя за растеж, ще работя за заетост, ще работя за справедливост и ефективно правораздаване в интерес на гражданите, ще работя за балансирано развитие на регионите, за по-добра бизнес-среда, за повече инвестиции, за образование, за иновации, за България с модерна инфраструктура, за културното и духовно развитие на нацията, за държава с репутация и добро име в този глобален свят.“\r\n2008г.\r\nСъс съвместен меморандум подписан на 22 януари 2008 в София е потвърдена съвместна декларация между България и Република Македония, подписана на 22 февруари 1999. Тя фиксира договорените между двете страни основополагащи принципи на добросъседските отношения. \r\n2007г.\r\nМеглена Кунева полага тържествено клетва в качеството си на европейски комисар по защитата на потребителите в Съда на Европейските общности със седалище в Люксембург.\r\n2007 г.\r\nВ длъжност за втори мандат встъпват президентът и вицепрезидентът на Републиката Георги Първанов и Ангел Марин. Президента Първанов е издигнат от инициативен комитет. Георги Първанов печели изборите през 2006 г. на II тур, за него гласуват 2 050 488 души или 75.95%. \r\nНа същия ден но през 2002 г. Георги Първанов встъпва в длъжност президент на Република България. Пред Паметника на незнайния воин за първи път се провежда официална церемония с 21 топовни салюта за предаването на президентската власт от Петър Стоянов на Георги Първанов. Последният участва в президентските избори през ноември 2001 г. от името на Коалиция за България. На 18 ноември печели изборите. Според Централната избирателна комисия, гласували са 54,5 процента от избирателите. Първанов печели изборите с 53,3 процента от гласовете. Опонентът му Петър Стоянов, получава 46,7 процента. \r\nГеорги Първанов е роден на 28 юни 1957 г. Той завършва история в Софийския университет \"Св. Климент Охридски\", след което постъпва като редовен аспирант в Института по история на Българската комунистическа партия. През 1989 г. става член на Българската комунистическа партия, две години по-късно на Българската социалистическа партия. През 1992 г. става директор на Центъра за исторически и политически изследвания при Висшия съвет на БСП. През 1994 г. става заместник-председател, през декември 1996 г. е избран за председател на Висшия съвет на БСП. Преизбиран е два пъти - през май 1998 г. и 2000 г. За първи път е избран за народен представител в ХХXVII Народно събрание. Председател е на парламентарната група за дружба с Гърция и член на парламентарната Комисия по радио и телевизия. Депутат е в ХХXVIII Народно събрание и председател на парламентарната група на Демократичната левица. На парламентарните избори през юни 2001 г. е избран за депутат в ХХXIX Народно събрание. Председател е на парламентарната група на Коалиция за България.\r\n 2002 г.\r\nНа работно посещение в България е гръцкият премиер Костас Симитис. Обсъжда се проектът за петролопровода Бургас-Александруполис и откриването на нови гранични пунктове.\r\n1999 г.\r\nНа Невена Коканова е връчен орден „Стара планина” първа степен.\r\n1997 г.\r\nПетър Стоянов встъпва в длъжност президент на Република България. Той е юрист, политически и държавен деец. Завършва право в Софийския университет \"Св. Кл. Охридски\" и до 1992 г. работи като адвокат в София. След 10 ноември 1989 г. се включва активно в обществено-политическия живот на страната. Влиза в Клуба за гласност и преустройство и в Съюза на демократичните сили (СДС). През 1993 г.е заместник-председател на Националния клуб за демокрация (НКД) . Депутат е в ХХXVII Народно събрание. Заема и отговорни държавни постове: заместник-министър на правосъдието в правителството на Филип Димитров (1991-1992 г.). Президент на Република България от 1997-2002 г. Автор е на \"Сериозно за развода\", на статии и др. След загубата си в президентските избори от ноември 2001 г. декларира, че се оттегля временно от политическия живот на страната.\r\n1991 г.\r\nРегистриран е Българския бизнес блок (БББ). Решение за създаването му е взето на 24 ноември 1990 г. Учредителният му конгрес се свиква на 10 декември същата година. До 1997 г. просъществува като единна политическа формация. На 2 ноември същата година се свикват два паралелни конгреса - в София и Варна, които избират и двама отделни лидери на партията: в София - Христо Иванов, и във Варна преизбират дотогавашния лидер Жорж Ганчев. От този момент БББ е разцепен на две. Парламентарно представен в ХХXVII и ХХXVIII Народно събрание.\r\n1947 г.\r\nНа 22 януари на първо четене шестото ВНС обсъжда законопроекта за БАН. В мотивите към него се твърди, че академията не може да остане \"самостоятелно и независимо учреждение\", а трябва да е държавно учреждение и да бъде под върховния надзор на Министерския съвет. Законът е приет на 31 януари и е обнародван на 19 февруари 1947 г. В него са заложени постановките за свързване на научните постижения с практиката и за поставяне на изследователската дейност на \"здрави научни основи\". Изисква се въвеждането на плановост и колективност в работата на академията. Създадени са званията академик (за всички редовни членове на академията) и член-кореспондент (за дописните членове). Членовете на академията получават право на допълнително месечно възнаграждение, независимо от другите им дейности и доходи. Академията се преименува в Българска академия на науките (от 1942 г. до този момент пълното й название е Българска академия на науките и изкуствата). Предвижда се БАН да създава свои научни институти, в които да работят научни сътрудници и да се приемат държавни стипендианти (аспиранти). Достъпът до академията е либерализиран.\r\n1947 г.\r\nОт 22 януари до 12 февруари се провежда съдебен процес срещу нелегалната военна организация \"Неутрален офицер\". Целта е да се свърже дейността на организацията с членове на БЗНС “Никола Петков”. Четирима офицери са осъдени на 15 години строг тъмничен затвор като организатори и ръководители на \"тайна организация с фашистка идеология\", поставила си за цел насилствено сваляне на властта. Още 19 души са осъдени на различни срокове затвор. На процеса не е съден главният подсъдим - о. з. ген. Иван Попов, обявен за ръководител на организацията, тъй като непосредствено преди процеса прави опит да се самоубие (или е направен опит да бъде убит). Делото срещу него е през май 1947 г. и завършва с присъда от 15 години затвор.\r\n1944 г.\r\nИздадена е съветска нота против строежа на немски военни кораби във Варна.\r\n1935 г.\r\nФормиран е кабинет на Военния съюз под председателството на генерал Пенчо (Петко) Златев. След държавния преврат на 19 май 1934 г. Златев става министър на войната в правителството на К. Георгиев (19 май 1934 г.–22 януари 1935 г.). От 22 януари до 21 април 1935 г. е министър-председател. Пенчо Златев е политически, държавен и военен деец, генерал-лейтенант. Взема участие в Балканските войни 1912 г.–1913 г. и Първата световна война. Оглавява царедворското крило на Военния съюз и съдейства за засилване на монархическата намеса в управлението на страната. След пролетта на 1935 г. се оттегля от политическия живот.\r\n1905 г.\r\nПриет е Закон за защита на женския и детския труд в индустриалните заведения. С това се поставя началото на работническо законодателство.\r\n1893 г.\r\nОбнародван е Закон за търговските и индустриалните марки.\r\n1878 г.\r\nВ Свищов, Търново и Габрово са открити първите български пощенски станции.\r\n1873 г.\r\nСъс специална султанска заповед на Абдул Азис смъртната присъда на Васил Левски е потвърдена.\r\n1872 г.\r\nПатриаршията изпраща писма на всички български митрополити, в които в ултимативен тон иска да се покаят, че са нарушили клетвата си към “Великата църква”.На тази дата са родени:\r\n1920 г.\r\nРоден е Жельо Авджиев - български литературовед, професор от 1969 г. Завършва Институт за прогимназиални учители в Дупница и участва в I фаза на Отечествената война. Завършва българска филология в Софийския университет. От 1965 г. до 1969 г. е лектор е по български език и литература в Лион, Франция. Негови съчинения са \"Г. Бакалов. Литературнокритическа дейност\" (1959 г.), \"К. Христов. Литурно-критически очерк\" (1965 г.), \"Бълг. литература след Освобождението. Студии и очерци\" (1970 г.) и др.\r\n1910 г.\r\nРоден е Борис Делчев - български литературен критик. През 1933 г. завършва право в Софийския университет, от 1939 г. започва да следва история на изкуството в Екол дьо Лувр - Париж. Член е на Комунистическата партия от 1930 г., участник е в литературен кръжок \"Хр. Смирненски\". В периода 1944 г.-1945 г. е сътрудник на ЦК на БКП, отдел \"Пропаганда и агитация\". Редактор е във в-к \"Литературен фронт\".От 1949 г. до 1952 г. е културен аташе в Париж, начело на кабинета на председателя на Президиума на Народно събрание (1953 г.-1956 г.), главен редактор и редактор на изданието \"Български писател\". Негови съчинения са \"Литературни въпроси. Есета и критика\" (1941 г.), \"По неравен път. Съвременни литературни въпроси\" (1946 г.), \"Франция - окупирана и не\" (1953 г.), \"Мъките на реалиста. Литературни въпроси\" (1954 г.), \"Родени между две войни. Литературни очерци\" (1963 г.), \"Познавах тези хора. Мемоарни очерци\" (1970 г.), \"В късни часове. Миниатюри, фрагменти, профили\", книга 1-2 (1976 г., 1982 г., 1985 г.), \"Избрани произведения\", в 2 тома (1980 г.), \"Христо Ботев. Опит за психография\" (1981 г., 1986 г.), \"Дневник\" (1995 г.) и др.\r\n1879 г.\r\nРоден е Асен Белковски - български поет, преводач, художник реставратор. Автор е на \"Поема на самотата\" и \"Поема на рушвета\". Превежда от японски език повече от 100 песни, някои творби на А. Ч. Суинбърн, Р. Бърнс, П. Б. Шели.\r\n1861 г.\r\nРоден е Константин Халачев - български военен деец, подпоручик от 1884 г. Като емигрант във Влашко става доброволец в Сръбско-турската война (1876 г.). Сражава се при Гредетин, Бабина глава и др. След избухването на Руско-турската война постъпва в Българското опълчение и е зачислен в III рота на V опълченска дружина. Участва в боевете при Ст. Загора, на Шипка и Шейново. В последния бой се изявява като храбър воин и е награден с Георгиевски кръст IV степен. След Освобождението постъпва във Военното училище в София (пети випуск – 1884 г.). Служи в V пехота на Дунавски полк, а в Сръбска.-българска война (1885 г.) командва ХIII рота от полка. Участва в отбиването на натиска на Шумадийската дивизия на левия фланг на български части и в боя на връх Плоча, югозападно от с. Банкя, където загива.На тази дата умират: \r\n1975 г.\r\nУмира Атанас Михов (А. М. Марков) - български художник. Завършва живопис в Държавното рисувателно училище в София (днешна Художествена академия) при Яр. Вешин (1905 г.). Работи като учител в Силистра, Разград, Русе, София. Пейзажи: “Край Силистра” (1909 г.), “Утро в Рила” (1937 г.), “Пред Пирин” (1942 г.), “Мальовица” (1946 г.), “Рилски езера” (1950 г.), “Баташката църква” (около 1906 г.). От 1905 г. до 1909 г. разработва битови сюжети, а по време на I световна война - картини на военни теми.\r\n1909 г.\r\nУмира Найден Дринов - деец на българското националноосвободително движение. По-малък брат на М. Дринов. Учи в родния си град, а после става ханджия. Включва се активно в обществения и културния живот на Панагюрище. Член на революционния комитет от 1870 г. и последовател на Васил Левски. По време на Априлското въстание 1876 г. е апостол и помощник на Г. Бенковски и П. Волов. След неуспеха на въстанието е арестуван и затворен. След Освобождението (1878 г.) заема различни административни длъжности в Ихтиман, Казанлък и Пазарджик, работи като адвокат в Панагюрище.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nЕнциклопедии - LAROUSSEИсторически архив на Агенция “Фокус” - отдел “Архив и бази данни” и други.", "date": "2018.01.22", "title": "Денят 22 януари в българската история"}
{"url": "http://www.focus-news.net/news/2018/01/22/2479849/ombudsmanat-maya-manolova-i-sindikatite-organizirat-preskonferentsiya-na-koyato-shte-obyavyat-savmestni-deystviya-za-zashtita-na-trudovite-prava-na-grazhdanite.html", "text": "Омбудсманът Мая Манолова, Конфедерацията на независимите синдикати в България (КНСБ) и Конфедерация на труда (КТ) „Подкрепа“ организират пресконференция, на която ще обявят съвместни действия за защита на трудовите права на гражданите. Това съобщиха от пресцентъра на Омбудсмана на Р България. Брифингът ще се проведе от 11.00 часа в Централата на КНСБ – пл. „Македония“ №1, II етаж - Конгресен център „Глобус“.\r\nПовод за срещата с журналистите са неизплатените заплати в контекста на последните законодателни промени, приети от Народното събрание и решението на Конституционния съд от 16 януари т.г., което дава право на работодателите да изплащат само до 60% от трудовото възнаграждение на работниците. \r\nПо късно през деня, около 12.30 - 13.00 часа, ще се проведе среща в град Дупница, където 140 работници от обувна фирма „А. М. shoes” са оставени повече от два месеца без заплати.", "date": "2018.01.22", "title": "Омбудсманът Мая Манолова и синдикатите организират пресконференция, на която ще обявят съвместни действия за защита на трудовите права на гражданите"}
{"url": "http://www.focus-news.net/news/2018/01/22/2479850/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemaneto-na-film.html", "text": "Въвежда се временна организация на движението в София във връзка със заснемането на филма „Денят на бащата”, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- От 10.00 до 14.00 часа днес на ул. „Елисавета Багряна” между ул. „Гео Милев” и ул. „Христо Максимов”; \r\n- От 07.00 до 19.30 часа на 24 януари на ул. „Цар Симеон” между ул. „Г. С. Раковски” и ул. „Г. Бенковски” и на ул. „Г. Бенковски” между ул. „Цар Симеон” и ул. „Св. св. Кирил и Методий”; \r\n- От 07.00 до 14.00 часа на 28 януари на ул. „Петър Парчевич” между ул. „Ангел Кънчев” и ул. „Христо Белчев”;\r\n- От 12.00 до 20.00 часа на 28 януари на паркинга на пл. „Кн. Александър І”;\r\n- От 07.00 до 20.00 часа на 29 януари на ул. „Панайот Волов” между бул. „Кн. Александър Дондуков” и бул. „Янко Сакъзов”; \r\n- От 06.00 до 18.00 часа на 31 януари на ул. „Врабча” между бул. „Васил Левски” и ул. „11-ти август”; \r\n- От 08.30 до 13.00 часа на 28 януари се забранява влизането на пътни превозни средства за максимум от 3 минути за заснемане на кадър по ул. „Петър Парчевич” между ул. „Ангел Кънчев” и ул. „Христо Белчев”.", "date": "2018.01.22", "title": "София: Въвежда се временна организация на движението във връзка със заснемането на филм"}
{"url": "http://www.focus-news.net/news/2018/01/22/2479851/dve-parlamentarni-komisii-shte-izslushat-finansoviya-ministar-vladislav-goranov-i-direktora-na-agentsiya-mitnitsi-georgi-kostov-za-batsis.html", "text": "Министърът на финансите Владислав Горанов и директорът на Агенция „Митници“ Георги Костов ще бъдат изслушани за информацията на ДАНС и Прокуратурата за БАЦИС (Българска акцизна централизирана информационна система. Това сочи справка на  сайта на Народното събрание. Изслушването ще бъде на съвместно заседание на комисиите по вътрешна сигурност и обществен ред, и по бюджет и финанси в зала „Изток“ от 11.00 часа. \r\nНа 16 януари от БСП призоваха за разсекретяване на постановлението на Прокуратурата и на доклада на ДАНС за БАЦИС. Според левицата има слабости в работата на системата, а стотици милиони левове не са били събрани от държавата. От ГЕРБ изразиха готовност да отговарят на въпроси и да разсеят твърденията на опозицията. На 18 януари говорителят на главния прокурор Румяна Арнаудова обясни, че според наблюдаващия прокурор няма извършено престъпление по подадения сигнал за БАЦИС през 2015 година.", "date": "2018.01.22", "title": "Две парламентарни комисии ще изслушат финансовия министър Владислав Горанов и директора на Агенция „Митници“ Георги Костов за БАЦИС"}
{"url": "http://www.focus-news.net/news/2018/01/22/2479852/kyustendil-narodni-predstaviteli-ot-gerb-shte-dadat-preskonferentsiya-na-koyato-shte-bade-predstaven-ofitsialno-noviyat-deputat-ot-partiyata-za-izbiratelniya-rayon-radoslava-chekanska.html", "text": "Народните представители от ГЕРБ в област Кюстендил ще дадат кратък брифинг по актуални политически и ежедневни теми, съобщиха от пресцентъра на ПП ГЕРБ. По време на брифинга ще бъде представен официално новият народен представител от ГЕРБ за Кюстендилски избирателен район – Радослава Чеканска. На брифинга ще присъства и народният представител и областен координатор Кирил Калфин. \r\nПресконференцията ще се проведе от 11:00 часа в офиса на политическата сила в град Кюстендил (бул. \"България\" №25).", "date": "2018.01.22", "title": "Кюстендил: Народни представители от ГЕРБ ще дадат пресконференция, на която ще бъде представен официално новият депутат от партията за избирателния район – Радослава Чеканска"}
{"url": "http://www.focus-news.net/news/2018/01/22/2479853/tass-sasht-i-yuzhna-koreya-shte-obsadyat-sigurnostta-na-zimnite-olimpiyski-igri-v-pyonchan.html", "text": "Министърът на отбраната на Южна Корея Сун Ян-му и неговият американски колега Джеймс Матис ще проведат консултации, засягащи съдействието на двете страни за сигурността на Зимните олимпийски игри в Пьончан, предава ТАСС. Това са съобщили от Сеул в понеделник. Конкретното време и място обаче все още не е определено. : Цанко Цолов", "date": "2018.01.22", "title": "ТАСС: САЩ и Южна Корея ще обсъдят сигурността на Зимните олимпийски игри в Пьончан"}
{"url": "http://www.focus-news.net/news/2018/01/22/2479854/sofiya-vavedena-e-organizatsiya-na-dvizhenieto-za-provezhdane-na-sabitie-vav-vrazka-s-balgarskoto-predsedatelstvo-na-saveta-na-evropeyskiya-sayuz.html", "text": "Въведена е организация на движението за провеждане на събитие във връзка с Българското председателство на Съвета на Европейския съюз в София, съобщиха от пресцентъра на Столична община. До приключване на мероприятието се забраняват престоят и паркирането на пътни превозни средства, с изключение на автомобилите превозващи участниците в мероприятията, както следва: \r\n- на ул. „Доспат” между бул. „Витоша” и ул. „Баба Неделя”; \r\n- на ул. „Баба Неделя”; \r\n- на ул. „Д-р Христо Стамболски”. \r\nПо преценка и необходимост на отдел „Пътна полиция” при СДВР до приключване на мероприятието се забранява влизането на пътни превозни средства, с изключение на автомобилите обслужващи мероприятията, както следва: \r\n- по ул. „Доспат” между бул. „Витоша” и ул. „Баба Неделя”; \r\n- по ул. „Баба Неделя”; \r\n- по ул. „Д-р Христо Стамболски”. \r\nСтолична дирекция на вътрешните работи осигурява охрана на мероприятието, постове за контрол и регулиране на движението.", "date": "2018.01.22", "title": "София: Въведена е организация на движението за провеждане на събитие във връзка с Българското председателство на Съвета на Европейския съюз"}
{"url": "http://www.focus-news.net/news/2018/01/22/2479855/burgas-obshtinskiyat-savetnik-zhivko-tabakov-shte-ima-priemen-den-za-grazhdani.html", "text": "Председателят на Постоянната комисия по туризъм към Общински съвет – Бургас Живко Табаков ще има приемен ден за граждани в централата на „Движение България на гражданите“ (ДБГ) – Бургас (улица „Фердинандова“ 2 Б). Това съобщиха от пресофиса на общинския съветник.\r\nЖивко Табаков е член и на Постоянната комисия по международно сътрудничество, оперативни програми и неправителствени организации.\r\nОбщинският съветник ще се срещне с граждани от 13:30 до 16:00 часа в централата на ДБГ – Бургас. Записванията се правят на телефон 0888 98 41 16.", "date": "2018.01.22", "title": "Бургас: Общинският съветник Живко Табаков ще има приемен ден за граждани"}
{"url": "http://www.focus-news.net/news/2018/01/22/2479856/sofiya-vremenno-e-ogranicheno-dvizhenieto-po-tramvayni-linii-54-i-11-po-bul-tsar-boris-iii-zaradi-ptp.html", "text": "Временно е ограничено движението по трамвайни линии 5,4 и 11 по бул. „Цар Борис III” заради ПТП. Tова съобщиха от пресцентъра на Столична община. Пътното произшествие е станало на бул. „Цар Борис III” и бул. „Никола Петков“. Трамваите от посочените линии ще въртят на бул. „Братя Бъкстон“ и бул. „Цар Борис III”. Във връзка със затрудненото придвижване на трамваите се удължават автобусни линия 58 и 59, които ще се движат до „Овча купел“. Освен удължените автобусни линии, по трасетата на трамваите ще бъдат насочени допълнителни автобуси.", "date": "2018.01.22", "title": "София: Временно е ограничено движението по трамвайни линии 5,4 и 11 по бул. „Цар Борис III” заради ПТП"}
{"url": "http://www.focus-news.net/news/2018/01/22/2479857/deputatat-ot-gerb-sofiya-oblast-vasil-tsvetkov-organizira-priemna-v-samokov.html", "text": "Народният представител от ГЕРБ - София област Васил Цветков ще проведе открита приемна за гражданите на община Самоков. Това съобщиха от пресцентъра на ПП ГЕРБ. От 17.00 часа народният представител ще приема в офиса на ГЕРБ в град Самоков, намиращ се на пл. \"Захари Зограф\" № 1, ет. 2. Записвания могат да се правят на телефон 0884 800 341. В същия ден от 18.00 часа Васил Цветков ще присъства и на благотворителна изложба в град Самоков, която се организира от местната дамска структура на ГЕРБ. Събитието ще се проведе във фоайето пред офиса на партията.", "date": "2018.01.22", "title": "Депутатът от ГЕРБ - София област Васил Цветков организира приемна в Самоков"}
{"url": "http://www.focus-news.net/news/2018/01/22/2479858/nimh-oranzhev-kod-za-vyatar-i-valezhi-ot-dazhd-i-snyag-e-v-sila-za-19-oblasti-v-stranata.html", "text": "Оранжев код за силен вятър и валежи от дъжд и сняг е в сила за 19 области в страната. Това сочи справка на сайта на Националния институт по метеорология и хидрология (НИМХ) към Българската академия на науките (БАН).\r\nОранжев код: \r\nВ областите Видин, Монтана, Враца, Плевен, Ловеч, Габрово, Русе, Велико Търново, Търговище, Разград, Силистра и Шумен ще има значителни валежи от сняг със сумарни количества между 20 и 30 л/кв.м, в планинските части на отделните области и повече. Ще се образува снежна покривка. Ще духа силен и временно бурен северозападен вятър със средна скорост 14-19 м/с и пориви около 24 м/с. Ще има снежни виелици и условия за образуване на преспи и навявания. \r\nВ областите Добрич, Варна, Бургас, Ямбол, Хасково и Кърджали ще има значителни валежи от дъжд, които след обяд ще преминават в сняг. Сумарни количества в повечето райони между 20 и 40 л/кв.м. Ще духа силен и временно бурен северозападен вятър със средна скорост 14-19 м/с и пориви около 24 м/с.\r\nВ Сливен ще бъде ветровито, ще духа бурен вятър от север-северозапад с пулсации над 24 м/с. Ще вали дъжд, който по-късно през деня ще премине в сняг.\r\nЖълт код:\r\nВ областите София, София-град, Перник, Кюстендил, Благоевград, Пазарджик, Смолян, Пловдив и Стара Загора ще има валежи от сняг със сумарни количества между 15 и 25 л/кв.м, в планинските части на областите и повече. Ще се образува снежна покривка. Ще духа силен и временно бурен северозападен вятър със средна скорост 14-19 м/с и пориви около 24 м/с. Ще има снежни виелици и условия за образуване на преспи и навявания.", "date": "2018.01.22", "title": "НИМХ: Оранжев код за вятър и валежи от дъжд и сняг е в сила за 19 области в страната"}
{"url": "http://www.focus-news.net/news/2018/01/22/2479859/plovdiv-uchenitsite-v-grad-brezovo-izlizat-v-tridnevna-gripna-vakantsiya.html", "text": "Учениците в град Брезово излизат в тридневна грипна ваканция, считано от днес. Това съобщи за Радио „Фокус“ – Пловдив кметът на Община Брезово инж. Радньо Манолов. Причината за издадената заповед за прекратяване на учебните занятия са докладни от директорите на училищата, че 40 % от учениците отсъстват. \r\n„В детската градина ситуацията е идентична – от 100 деца, записани в детското заведение, само 20 присъстват. Затова и в детската градина няма да се провеждат занимания и ще остане затворена за три дни“, посочи инж. Радньо Манолов. Грипната ваканция в Брезово ще продължи до 24 януари, включително. „По-добре да си стоят вкъщи и да се лекуват, отколкото всеки ден да има повече болни“, коментира Манолов. \r\nТони МИХАЙЛОВ", "date": "2018.01.22", "title": "Пловдив: Учениците в град Брезово излизат в тридневна грипна ваканция"}
{"url": "http://www.focus-news.net/news/2018/01/22/2479860/deputatat-ot-gerb-galya-vasileva-shte-provede-priemni-v-burgas-i-sungurlare.html", "text": "Народният представител от ГЕРБ-Бургас Галя Василева ще проведе открита приемна за граждани в Бургас от 10.30 часа в централата на партията в града, намираща се на ул. „Конт Андрованти\" 5. Това съобщиха от пресцентъра на ПП ГЕРБ.\r\nНа 5 февруари, понеделник, бургаският депутат ще се срещне с жителите на община Сунгурларе. Записвания за приемната могат да се правят в офиса на ГЕРБ в Сунгурларе на ул. \"Г. Димитров\" 9 или на телефон 0884800568.\r\nГаля Василева е член на Комисия по труда, социалната и демографската политика и Комисията за наблюдение на приходните агенции и борба със сивата икономика и контрабандата в 44-то Народно събрание.", "date": "2018.01.22", "title": "Депутатът от ГЕРБ Галя Василева ще проведе приемни в Бургас и Сунгурларе"}
{"url": "http://www.focus-news.net/news/2018/01/22/2479861/api-vremenno-e-ogranicheno-dvizhenieto-na-mps-nad-12-tona-po-avtomagistrala-hemus-sofiya-koritna-v-posoka-varna-pri-km-66-poradi-avariral-tezhkotovaren-avtomobil.html", "text": "Временно e ограничeно движението на МПС над 12 тона по АМ \"Хемус\" София - Коритна, в посока Варна при км 66 поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.01.22", "title": "АПИ: Временно e ограничeно движението на МПС над 12 тона по автомагистрала \"Хемус\" София - Коритна, в посока Варна при км 66 поради аварирал тежкотоварен автомобил"}
{"url": "http://www.focus-news.net/news/2018/01/22/2479862/sliven-obshtinskite-savetnitsi-ot-gerb-provezhdat-otkriti-priemni.html", "text": "Общинските съветници от ГЕРБ в Сливен провеждат открити приемни. Това съобщиха от пресцентъра на партията.\r\nЕто графикът на общинските съветници от „ГЕРБ“ – Сливен до края на месеца:\r\n- от 9.30 до 16.30 часа днес – Димитър Батаков и Кети Стамова;\r\n- 29 януари - от 9.30 до 16.30 часа – Христо Котов и Димитър Павлов;\r\n- 05 февруари - от 9.30 до 16.30 часа – Силвия Маринова и Живко Минчев.\r\nПредварително записване - на тел. 044/63 32 23.", "date": "2018.01.22", "title": "Сливен: Общинските съветници от ГЕРБ провеждат открити приемни"}
{"url": "http://www.focus-news.net/news/2018/01/22/2479863/sofiya-vavezhda-se-vremenna-organizatsiya-na-dvizhenieto-za-zasnemaneto-na-film.html", "text": "Въвежда се временна организация на движението в София за заснемането на филма „Падение и спасение”, съобщиха от пресцентъра на Столична община.\r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на \r\n-\tОт 07.30 до 19.30 часа днес и от 07.30 до 19.30 часа на 23 януари на ул. „Загоре” между ул. „Цар Иван Асен ІІ” и локалното пътно платно на бул. „Цариградско шосе”. \r\n-\tОт 11.00 до 19.00 часа на 25 януари в ж.к. „Сердика” пред бл. 4, вх. Д.", "date": "2018.01.22", "title": "София: Въвежда се временна организация на движението за заснемането на филм"}
{"url": "http://www.focus-news.net/news/2018/01/22/2479864/denyat-22-yanuari-v-svetovnata-istoriya.html", "text": "На тази дата през 1903 г. САЩ и Колумбия подписват договор за строителството на Панамския канал. През 1918 г. украинската народна република обявява независимостта си от Русия. През 1901 г. умира английската кралица Виктория. Нейното 64-годишно управление е най-дългото в историята на страната. Виктория е прабаба на крал Джордж VІ, прапрабаба на кралица Елизабет ІІ и прапрапрапрабаба на принцовете Уилям и Хари. През 2013г. генералната прокуратура на Украйна повдига обвинение срещу Юлия Тимошенко за убийството през 1996 г. на бизнесмена и депутат във върховната рада на Украйна Евгений Щербан чрез плащане на 2,8 млн. долара за убийството на депутата.През 2012 г. в Хърватия се провежда референдум за влизане в Евросъюза. На 22 януари са родени: Джордж Ноел Гордън, лорд Байрон - английски поет, представител на революционния романтизъм; Иван III Василевич - княз на Москва от 1462 г. На тази дата в самолетна катастрофа загива единственият син и наследник на мултимилиардера Аристотел Онасис – Александър Онасис.\r\n2015 г.\r\n3 минути до Апокалипсиса отмерва Часовникът на Страшния съд. Стрелката никога не е била толкова близо до 0 ч. от 1984 г. Отметката е определена на конференция във Вашингтон на списание The Bulletin of the Atomic Scientists. \r\n2015 г.\r\nЕдгар Лунгу печели на президентските избори в Замбия с 53.77% от гласовете на избирателите.\r\n2015 г.\r\nПри обстрел на автобусна спирка в Донецк са убити 15 човека и са ранени още 20. \r\n2015 г.\r\nПравителството на Йемен подава оставка.\r\n2014 г.\r\nЛаймдота Страуюма става 29-тия министър-председател на Латвия и първата жена, заела този пост в страната.\r\n2013г.\r\nГенералната прокуратура на Украйна повдига обвинение срещу Юлия Тимошенко за убийството през 1996 г. на бизнесмена и депутат във върховната рада на Украйна Евгений Щербан чрез плащане на 2,8 млн. долара за убийството на депутата.\r\n2013г.\r\nПредсрочните парламентарни избори в израел спечелва управляващата партия на министър-председателя Бенямин Нетаняху Ликуд с 31 места в парламента. \r\n2012г.\r\nВ Хърватия се провежда референдум за влизане в Евросъюза.\r\n2006г.\r\nЕво Моралес встъпва в длъжност като президент на Боливия\r\n1973 г.\r\nВърховният съд на САЩ разрешава абортите.\r\n1972 г.\r\nВ Брюксел е подписан договор за влизането в общия европейски пазар на четири нови страни - Англия, Дания, Ирландия и Норвегия.\r\n1941 г.\r\nМисията на американския полковник Донован, който идва в България за да за предотврати сключването на съюз с Германия завършва неуспешно. На 20 януари правителството решава България да се присъедини към Тристранния пакт.\r\nПактът е подписан в Берлин на 27 септември 1940 г. България се присъединява на 1 март 1941 г.\r\n1939 г.\r\nВ Колумбийския университет (САЩ) за първи път е разделен атомът на урана. Уранът е химичен елемент от реда на актинидите, символ U и атомно число 92. Уранът е твърд сребристобял метал, който изгубва блясъка си във въздуха. Изолира се от руди като пехбленда (уранинит). До откриването на първия трансуранов елемент през 1940 г. уранът е считан за най-тежкия елемент. Радиоактивността на урана е открита от А. Бекерел. Всички изотопи на елемента са радиоактивни, няколко от тях имат достатъчно дълъг период на полуразпад, за да може да се определи възрастта на Земята чрез ураново-торийно-оловно датиране и датиране с уран-234 и уран-238. Ядреният разпад при урана е открит през 1938 г. при бомбардиране на ядрата с неутрони, а самоподдържащата се ядрена верижна реакция, атомната бомба и генерирането на атомна електроенергия се появяват скоро. Уранът участва във вещества, някои от които се използват като оцветители в керамични глазури, жички на електрически крушки, във фотографията, в бои и фиксатори за бои.\r\n 1931 г.\r\nАнглийски лекари обявяват за откриването на метод за имунизация против полиомиелит. Полиомиелитът е възпаление на сивото вещество на гръбначния мозък. Епидемичен полиомиелит (детски паралич) е остра вирусна заразна болест предимно у деца. Предава се чрез заразена храна, вода и по въздушно-капков път. Инкубационният период е 7-14 дни.\r\n1920 г.\r\nВ залите на Руската легация е учреден Руско-български културно-благотворителен комитет с председател архимандрит Стефан (от 4 април).\r\n1918 г.\r\nУкраинската народна република обявява независимостта си от Русия.\r\n1903 г.\r\nСАЩ и Колумбия подписват договор за строителството на Панамския канал. Панамския канал пресича Панамския провлак в най-ниската му част на територията на Панама, свързва Тихия океан с Атлантическия океан, разделя Северна от Южна Америка. Строителството му започва Франция през 1879 г., продължено е от САЩ. Панамският канал е завършен през 1914 г.и е открит през 1920 г. Дължината му е 81,6 км., дълбочина 12,5 м., широчина 150 м, има 3 двойки шлюзове. През 1914 г.-99 г. е под контрол на САЩ, на 31 декември 1999 г. суверенитетът над Панамския канал е върнат на Панама.\r\n1878 г.\r\nРусия съсредоточава войски в Одрин. На 17 януари турските войски се изтеглят от Одрин. Управлението на града е поето от временен комитет. Два дни по-късно Троянският отряд преминава на подчинение на ген. Гурко и получава задача да се насочи към Одрин. На 20 януари 1878 г. части от отряда на ген. Александър Струков влизат в Одрин.\r\n1771 г.\r\nИспания отстъпва Фолклендските острови на Англия. Фолклендските острови са британска презокеанска територия в югозападния Южен Атлантически океан. Островите се намират на около 480 километра североизточно от южния край на Южна Америка и имат население от 2 491 души (към 2001 г.). Групата се състои от два основни острова – Източен и Западен Фолкленд, както и около 200 по-малки острова. Те са разпръснати на около 12 200 кв. км. Столицата е Стенли и се намира на Източен Фолкленд. Населението говори английски и е с английски произход. Икономиката се основава на овцевъдството. Французите основават първото селище на Източен Фолкленд през 1764 г., а британците се установяват на Западен Фолкленд през 1765 г. През 1770 г. испанците закупуват френското селище и изгонват британците, но колонията на последните е възстановена през 1771 г. През 1820 г. Аржентина обявява суверенитета си над Фолклендските острови, но Великобритания си ги възвръща през 1833 г. Аржентина нахлува през 1982 г., а Великобритания си ги възвръща след кратък конфликт (Войната за Фолклендските острови).\r\n1724 г.\r\nПетър I издава заповед за задължителното познаване на законите и указите от държавните служители, забранява да се оправдават с непознаването на законите и въвежда глоби за неизпълнение.\r\n1723 г.\r\nВ Русия е издадена заповед за борба с некачествената продукция на Тулския оръжеен завод. Счита се, че това е първата намеса на държава за по-качествени стоки.\r\n1690 г.\r\nИндианското племе Ирокези подписва мирен договор с британските власти в Северна Америка. Ирокезката конфедерация се състои от 5 (по-късно 6) индиански племена, живеещи близо до Ню Йорк през ХVІІ и ХVІІІ в. Те играят стратегическа роля в борбата между англичани и французи за надмощие в Северна Америка. Петте първоначални племена са Мохоук, Онейда, Онондага, Каюга и Сенека, а племето Тускарора, което няма право на глас, се присъединява през 1722 г. Според традицията конфедерацията е основана между 1570 и 1600 г. от Деканавида, член на племето Хурон и носител на основните идеи на Хаивата от племето Онондага. Обединени основно от желанието си да са заедно против инвазията, племената се съединяват в общ съвет с 50 сахема, като всяко първоначално племе има право на глас, а единодушието е основен принцип. Първоначално конфедерацията едва успява да отблъсне атаките на Хуроните и Мохиканите. Към 1628 г. племето Мохоук побеждава мохиканите и се обявява за местното доминиращо племе. Когато ирокезите унищожават племето Хурон през 1648-50 г., стават жертва на френските съюзници. По време на Американската революция племената Онейда и Тускарора се обединяват с американските колонисти, докато останалата част от лигата се бие за британците. Ирокезите-лоялисти са победени през 1779 г. близо до Елмира, Ню Йорк, с което се слага краят на конфедерацията.На тази дата са родени:\r\n1953 г.\r\nРоден е Джим Джармуш - американски режисьор, сценарист, продуцент, актьор. Актьори в неговите филми често са известни музиканти - Том Уейтс, Иги Поп, Джон Лури и др. Кариерата му започва с филма \"Постоянна ваканция\" (н. на фестивала в Манхайм); следва \"По-странно от рая\" (1984 г.; \"Златна камера\" в Кан). Филмография: \"Мистериозният влак\" (1989 г.), \"Нощ на земята\" (1991 г.), \"Мъртвецът\" (1995 г.), \"Годината на коня\" (1997 г.), \"Дух куче: пътя на самурая\" (1999 г.), \"Десет минути по-стар\" (2002 г.).\r\n1908 г.\r\nРоден е Лев Ландау - руски физик, основател на школа, професор в Московския университет (1947 г.), академик (1946 г.). Завършва Ленинградския университет през 1927 г. и специализира при Н. Бор. Работи в различни области на физиката: магнетизъм, свръхпроводимост, физика на твърдите тела, атомните ядра и елементарните частици, плазмата, квантова електродинамика, астрофизика и др. Автор е на класически курс по теоретична физика (съвместно с Е. М. Лифшиц). Носител е на най-високите държавни награди на СССР, на Нобелова награда за физика (1962 г.).\r\n1906 г.\r\nРоден е Леонид Ерихонов- руски филолог и педагог. От 1960 г. е ръководител на катедрите по чужди езици в университети в Пенза и Воронеж. През 1967 г. защитава в Софийския университет докторска дисертация \"Руското общество и българската литература\". Публикува трудове за българска литература, в които изследва слабо разработени или спорни проблеми от творчеството и дейността на Л. Каравелов, Р. Жинзифов, Хр. Ботев, Г. Бакалов. Занимава се с въпросите на българското просветителско движение през Възраждането, връзките между руско революционна-демократична мисъл и българско обществено-културни дейци и др. (\"Руските революционни демократи и обществената мисъл на южните славяни през 60-те и 70-те години на ХIХ в.\" (1950 г.); \"Прогресивната литература в България и Сърбия\" (1953 г.); \"Руското общество и българската литература. Очерци\" (на бълг., 1967 г.). Оставя в ръкопис книга \"Обществената мисъл в България в навечерието на Освобождението. 50-те - 70-те години на ХIХ в.\"\r\n1904 г.\r\nРоден е Аркадий Гайдар - руски детски писател. През 1918 г. е доброволец в Червената армия. Едва 16-годишен командва полк. Напуска армията през 1924 г. Първите си произведения публикува през 1925 г. Сред по-известните му произведения са \"Школа\" (1930 г.), \"Далечни страни\" (1932 г.), \"Военна тайна\" (1935 г.), \"Съдбата на барабанчика\" (1939 г.). Особено популярна е повестта му \"Тимур и неговата команда\" (1940 г.). В първите дни на Великата отечествена война е специален кореспондент на в-к \"Комсомолска правда\". От есента на 1941 г. е в партизански отряд в тила на немците, където е убит.\r\n1788 г.\r\nРоден е Джордж Ноел Гордън, лорд Байрон - английски поет, представител на революционния романтизъм. Член е на Камарата на лордовете от 1809 г. Лорд Байрон завършва Кеймбриджкия университет. Заради радикалните си възгледи спечелва омразата на английското аристократично общество. Наричат го \"Метежния лорд\". През 1816 г. напуска Англия, живее известно време в Швейцария, след това в Италия, където се присъединява към радикалното движение на карбонарите. От 1823 г. живее в Гърция, за да помага на гръцките въстаници в борбата им за освобождение от турско робство. Автор е на поемата \"Странстванията на Чайлд Харолд\" (в 4 песни) и на ориенталските поеми: \"Гяур\", \"Абидоска невеста\", \"Манфред\" \"Корсар\", \"Лара\", \"Обсадата на Коринт\". В Швейцария и в Италия създава 3 романтични драми: \"Марино Фалиеро\", \"Двамата Фоскари\" и \"Сарданапал\", както и двете мистерии: \"Небе и земя\" и \"Каин\". Там довършва \"Дон Жуан\". Поезията му оказва силно влияние върху европейската литература от XIX в.\r\n1440 г.\r\nРоден е Иван III Василевич - княз на Москва от 1462 г. Споменава се като велик княз (съуправител на своя баща) от 1450 г. Поставя началото на единна руска държава: към Московското княжество са присъединени Ярославското (1463 г.) и Ростовското (1474 г.) княжества, Новгородската феодална република (1478 г.), Тверското велико княжество (1485 г.), Вятският (1489 г.) и Рязанският район. Засилено е влиянието на Псков върху Рязанското велико княжество. След войните от 1487 г.-1494 г. и 1500 г.-1503 г. с Великото литовско княжество са присъединени редица западни земи: Чернигов, Новгород-Северски, Гомел, Брянск и др. След войните от 1501 г.-1503 г. Иван III Василевич принуждава Ливонския орден да плаща данък (за гр. Юриев) през 60-80-те години на ХV в. води успешна борба с Казанското ханство, което след 1487 г. попада под силното политическото влияние на Русия. Започва да изгражда централния апарат на властта, съставен е Съдебникът (от 1497 г.). Нараства политическото значение на дворянството. Иван III Василевич води борба със сепаратизма на отделни князе и значително ограничава техните суверенни права. Едно от най-важните му постижения е отхвърлянето на татарско-монголско иго през 1480 г. Нараства авторитетът на Русия, установяват се дипломатически връзки с Папската курия, Германската империя, Унгария, Молдова, Турция, Иран, Крим и др.; започва да се оформя пълната титла велик княз на \"цяла Русия\" (в някои документи Иван III се именува дори цар). Негова втора жена е Зоя (София) - племенница на последния византийски император. При него се оформя архитектурният комплекс на Кремъл.На тази дата умират: \r\n2005 г.\r\nУмира Карло Орели – най-възрастният жив италиански ветеран от Първата световна война, който е в армията на Италия, когато страната влиза във войната. Орели е роден на 23 декември 1894 г. в Перуджа, Италия. Той става най-възрастният жив италиански ветеран от Първата световна война след смъртта на Паскуале Фраскони на 110-годишна възраст на 16 март 2004 г.\r\n1973 г.\r\nУмира Линдън Джонсън - президент на САЩ в периода 1963 г.-1969 г. Линдън Бейнс Джонсън е роден на 27 август 1908 г. в Тексас, САЩ. Печели място в Камарата на представителите за периода 1963-69 г. Печели симпатиите на президента Франклин Рузвелт и става негово протеже. Печели избори за Сенат през 1949 г. Благодарение на него в периода 1957-60 г. минават множество документи за граждански права. През 1973 г. Джонсън е избран за вицепрезидент на Джон Кенеди, а след убийството на последния през 1963 г. Джонсън става президент. През 1964 г. успява да прокара Акта за граждански права. При неговото управление войната във Виетнам се заражда, което става причина за многобройни студентски протести. Към 1967 г. популярността му спад драстично. На следващата година се оттегля от политиката.\r\n1973 г.\r\nВ самолетна катастрофа загива единственият син и наследник на мултимилиардера Аристотел Онасис – Александър Онасис.\r\n1957 г.\r\nУмира Ралф Бартън Пери - американски философ, представител на неореализма. Професор е в Харвардския университет (1913-1946 г.), ученик и биограф на У. Джеймз. В книгата си \"Философски тенденции на днешното време\" от 1912 г. формулира основните положения на неореалистичната теория на познанието; един от авторите на неореалистичния манифест (1910 г.) и сборник \"Неореализъм\" (1912 г.). Разработва етични и политически проблеми, разглежда ценностите като \"функции на интереса\" (\"Обща теория на ценностите\", 1926 г., и др.).\r\n1951 г.\r\nУмира Харалд Бор - датски математик, брат на Нилс Бор. Професор е във Висшето техническо училище (от 1915 г.) и в университета в Копенхаген (от 1930 г.). Работи в областта на теорията на функциите и теорията на числата. През 1923 г. развива теорията за почти периодичните функции, превърнала се в самостоятелна математическа дисциплина с многобройни приложения в математическия анализ, небесната механика и физиката.\r\n1901 г.\r\nУмира английската кралица Виктория. Нейното 64-годишно управление е най-дългото в историята на страната. Тя управлява във време на индустриален подем, разцвет на изкуствата и изграждане на Британската империя – период, наречен викторианска епоха в чест на кралица Виктория. Родената през 1837 г. Виктория е на 18 години, когато се възкачва на престола след смъртта на управляващия дотогава неин чичо крал Уилям ІV. През 1840 г. Виктория се омъжва за своя първи братовчед Алберт, немския син на дука на Сакскобурггота. Кралицата преживява тежко смъртта му на 42–годишна възраст, като остава в траур до края на живота си. През 1897 г. Виктория празнува своя диамантен юбилей – 60 години на престола. След смъртта й през 1901 г. тя е наследена от сина си принц Албърт, който става крал. Едуард VІІ взима фамилното име Сакскобургготски, което прави Виктория последния монарх от династията Хановер. Музеят Виктория и Алберт в Лондон е наречен на кралската двойка. През 1842 г. Виктория става първият монарх, който пътува с влак. Точната продължителност на управлението й е 63 години и 216 дена. Виктория е прабаба на крал Джордж VІ, прапрабаба на кралица Елизабет ІІ и прапрапрапрабаба на принцовете Уилям и Хари.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nЕнциклопедии - LAROUSSEИсторически архив на Агенция “Фокус” - отдел “Архив и бази данни” и други.", "date": "2018.01.22", "title": "Денят 22 януари в световната история"}
{"url": "http://www.focus-news.net/news/2018/01/22/2479865/stara-zagora-narodnite-predstaviteli-ot-gerb-organizirat-priemni-za-grazhdani.html", "text": "Народните представители от ГЕРБ от Старозагорски избирателен район ще проведат приемни дни за граждани, съобщиха от пресцентъра на партията.\r\nЗа Стара Загора е предвиден следният график:\r\n- от 09.00 до 11.00 часа приемна организира Радостин Танев;\r\n- от 10.00 до 12.00 часа ще приеме граждани Маноил Манев.\r\nЗаписвания за приемните дни и повече информация може да получите на тел. 042/ 635 197, 0885 023 919 – технически сътрудник Ивелина Андреева, или на място в офиса на партията: бул. „Митрополит Методий Кусев” № 5.\r\nВ Казанлък днес и на 29 януари, понеделник, от 10.00 до 12.00 часа с граждани ще се срещне Борис Кърчев. Записвания и информация на тел. 0885 023 905 – технически сътрудник Мара Пеева или на място в офиса на партията: ул. „Климент Охридски” № 1.", "date": "2018.01.22", "title": "Стара Загора: Народните представители от ГЕРБ организират приемни за граждани"}
{"url": "http://www.focus-news.net/news/2018/01/22/2479866/pregled-na-osnovnite-temi-v-dobrudzhanskiya-pechat.html", "text": "„В ежедневен диалог с хората, без да делим града на център и периферия, отговорно опитваме да изпълним всички поети ангажименти“, съобщава челото на вестник „Нова добруджанска трибуна“. Думите са на кмета на Добрич Йордан Йорданов, казани в интервю от новата рубрика на всекидневника „Кметовете на Добричка област: интервюта по средата на мандата“. Кметът отговаря на различни въпроси – дали е успял в средата на мандата си да преполови част от обещаното да бъде свършено, кое е онова, с което той ще се гордее, а потомците му ще считат за принос към общината, кои са основните проблеми, с които му се налага да се справя ежедневно, как вижда общината след 20 или 30 години и др. Обсъдена е Областната стратегия за развитие на социалните услуги, съобщава всекидневникът. От изнесените данни става ясно, че в Община Крушари се планира разкриване на Център за настаняване от семеен тип за възрастни хора с увреждания, В Община Добричка – също, но за стари хора, в Община Добрич – Център за временно настаняване и наблюдавано жилище за младежи на възраст от 18 до 21 години. Предстои разкриването на различни социални услуги и в други общини на областта. „Правителството ще помогне за ремонтите на двата театъра в Добрич“, съобщава изданието. Зам.-министърът на културата Румен Димитров е посетил Добрич миналата седмица и е се е срещнал с областния управител Красимир Кирилов и директорите на Драматичния театър Иван Мандев и на Кукления театър Петър Петков. На срещата са присъствали и други отговорни лица, като двамата заместници на областния управител – Красимир Николов и Живко Желязков, както и директорът на Дирекция „Хуманитарни дейности“ в Община град Добрич Диана Борисова. \r\nСъс заглавие „Протестиращите граждани - съвестният оператор във ВИК – Добрич“ на първа страница излиза днес вестник „Добруджанска трибуна“. Вместо да блокират движението по бул. „3 март“ протестиращите са избрали в края на шествието да се хванат на хоро. Вчера е бил организиран втори протест срещу поскъпването на цените на услугите на ВиК-Добрич, с настояване за оставка на сегашното ръководство. Над 1100 са събраните подписи на граждани, които подкрепят протеста. „Испанска църковна и дворцова музика от 16-18 век ще звучи в Добрич“, съобщава вестникът. Концертът на орган ще представи проф. д-р Джудит Елвия Гарсия Мартин. Концертът ще се състои на 23 януари от 18,30 часа в Органова зала, а в същия ден от 10,00 часа в Народно читалище „Йордан Йовков – 1870 г.“ ще гостува д-р Ралица Гелева от Научно-информационния център „Българска енциклопедия“ при БАН. Сватба в стил „Карибски пирати“ е била най-атрактивната брачна церемония в „Двореца“ през миналата година, съобщава изданието. За първи път сватба е вдъхновена от игрален филм, по чиито мотиви е била организирана церемонията. Общо 67 сватби са се състояли през 2017 година в Културния център. Имало е младоженци от екзотични страни, като Дубай, Сингапур, о-в Бали, Исландия, САЩ, Мексико и Венецуела.", "date": "2018.01.22", "title": "Преглед на основните теми в добруджанския печат"}
{"url": "http://www.focus-news.net/news/2018/01/22/2479867/vratsa-narodniyat-predstavitel-ot-gerb-krasen-krastev-shte-provede-prez-yanuari-priemna-v-kmetstvo-tarnava.html", "text": "Народният представител от ГЕРБ-Враца Красен Кръстев ще проведе през месец януари приемни дни в две населени места от област Враца. Това съобщиха от пресцентъра на ПП ГЕРБ. Днес той ще се срещне с жителите на кметство Попица, Община Бяла Слатина. Днес той ще проведе изнесен приемен ден в кметство Търнава, а на 29 януари (понеделник) - в кметство Соколаре. Приемните дни са с начален час 10:00 часа и ще се състоят в сградите на съответните кметства.", "date": "2018.01.22", "title": "Враца: Народният представител от ГЕРБ Красен Кръстев ще проведе през януари приемна в кметство Търнава"}
{"url": "http://www.focus-news.net/news/2018/01/22/2479868/startira-elektronnata-registratsiya-na-probite-za-kachestvoto-na-mlyakoto.html", "text": "Във връзка с изпълнение на Плана за действие за укрепване на схемата за тестване на качеството на суровото краве мляко, от днес стартира „Модул мляко“ като част от Интегрираната Информационна Система ВетИС на Българската агенция по безопасност на храните (БАБХ). Това съобщиха от пресцентъра на БАБХ. За да се гарантира изпълнението на самоконтрола, задължителните проби за всеки месец считано от 22 януари 2018 г. ще трябва да се регистрират посредством мобилното приложение на „Модул мляко“.\r\nБАБХ напомня, че:\r\n- Проби мляко за целите на самоконтрола ще могат да се вземат от всяко лице, на което е издадено удостоверение за преминато обучение с участието на БАБХ и е вписано в списъка на обучените пробовземачи, публикуван на интернет страницата на БАБХ.\r\n- Въвеждането на данни за взетите проби ще се извършва посредством мобилно приложение „Проби мляко“ за работа с мобилно устройство.\r\n- Приложението „Проби мляко“ е разработено и заплатено от БАБХ и е безплатно за ползване от страна на пробовземачите. Приложението може да се изтегли от Google Play магазин (Google store).\r\nЗа работа с „Модул мляко“, всеки пробовземач следва да си осигури самостоятелно за своя сметка мобилно устройство.\r\nТехнически изисквания за ресурсите на мобилното устройство:\r\n- Екран – видимостта и работата с приложението са оптимални при екран 8“ (или по-голям). При по-малки екрани работата е възможна, но е по-неудобно;\r\n- RAM памет –препоръчва се 2GB или повече;\r\n- Задължително наличие на GPS устройство;\r\n- Наличие на камера с възможност за разчитане на баркод и QR-код с препоръчителна резолюция 8 МР или повече;\r\n- Задължително наличие на технология за писане върху тъч скрийна на таблета – AnyPen или равнозначна;\r\n- Версия на операционната система – Android 5.0 или по-нова;\r\n- Време на работа на батерията – най-малко 8 часа активно ползване;\r\n- Наличие на мобилен интернет.\r\nЗа получаване на достъп (потребителско име и парола) до ВетИС на БАБХ и до мобилното приложение за вземане на проби сурово мляко, всеки пробовземач трябва да подаде до директора на съответната (по местоживеене) Областна дирекция по безопасност на храните (ОДБХ):\r\n- Заявление за достъп до ИИС на БАБХ (по образец на БАБХ);\r\n- Декларация за поверителност (по образец на БАБХ).\r\nПри подаване на заявката се посочва:\r\n- Номер на удостоверение за преминато обучение за пробовземач на сурово мляко;\r\n- Номер на удостоверение за администратор на лични данни, издадено от Комисията за защита на лични данни (https://www.cpdp.bg/) или номер на входирано заявление за администратор на лични данни. В случай че е посочен номер на входирано заявление, пробовземачът ще има задължение да предостави номер на удостоверение за администратор на лични данни в едномесечен срок от датата на подаване на заявката. При непредоставяне на такъв номер, след този период ще бъде прекратен достъпа до ВетИС и до мобилното приложение;\r\n- номер на ЕИК/БУЛСТАТ в случай на изпълнение на дейността по пробовземане от името на фирма (юридическо лице).\r\nПосочените данни ще се проверяват за валидност преди предоставяне на достъп до ВетИС и мобилното приложение. Повече информация може да бъде намерена на сайта на БАБХ (http://www.babh.government.bg/), от където могат да бъдат изтеглени и образците на заявление и декларация, както и във всяка ОДБХ.", "date": "2018.01.22", "title": "Стартира електронната регистрация на пробите за качеството на млякото"}
{"url": "http://www.focus-news.net/news/2018/01/22/2479869/burgas-narodniyat-predstavitel-ot-gerb-dimitar-boychev-organizira-priemen-den-v-karnobat.html", "text": "Народният представител от ГЕРБ - Бургас и областен координатор на партията Димитър Бойчев ще проведе приемен ден в Карнобат. Това съобщиха от пресцентъра на ГЕРБ. Народният представител ще приема в офиса на партията в град Карнобат, бул. \"България\" 13 (над р-т \"Дружба\"), от 10.00 часа. Записвания могат да се правят на телефон 0884 800 569.\r\nДимитър Бойчев е член на парламентарната Комисия по икономическата политика и туризъм, участва и в тази по енергетика. Председател е на парламентарната група за приятелство между България и Китай.", "date": "2018.01.22", "title": "Бургас: Народният представител от ГЕРБ Димитър Бойчев организира приемен ден в Карнобат"}
{"url": "http://www.focus-news.net/news/2018/01/22/2479870/pleven-kamion-se-e-obarnal-na-patya-byala-slatina-knezha-na-okolo-5-km-predi-knezha.html", "text": "Камион се е обърнал на пътя Бяла Слатина-Кнежа, на около 5 км преди Кнежа, информира слушател на Радио „Фокус“. Превозното средство е встрани от пътя, като движението в участъка не е затруднено. Пътят е силно заснежен, водачите се призовават да шофират внимателно.", "date": "2018.01.22", "title": "Плевен: Камион се е обърнал на пътя Бяла Слатина-Кнежа, на около 5 км преди Кнежа"}
{"url": "http://www.focus-news.net/news/2018/01/22/2479871/api-vazstanoveno-e-dvizhenieto-na-mps-nad-12-t-po-pat-i-1-vidin-montana-v-posoka-montana.html", "text": "Възстановено е движението на МПС над 12 т по път I-1 Видин – Монтана в посока Монтана. Това съобщиха от пресцентъра на Агенция \"Пътна инфраструктура\".", "date": "2018.01.22", "title": "АПИ: Възстановено е движението на МПС над 12 т по път I-1 Видин – Монтана в посока Монтана"}
{"url": "http://www.focus-news.net/news/2018/01/22/2479872/lovech-ogranicheno-e-dvizhenieto-za-vsichki-prevozni-sredstva-po-pat-i-4-koritna-brestnitsa-v-posoka-varna-poradi-avariral-tezhkotovaren-avtomobil.html", "text": "Ограничено е движението за всички превозни средства по път I-4 Коритна - Брестница в посока Варна поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\".", "date": "2018.01.22", "title": "Ловеч: Ограничено е движението за всички превозни средства по път I-4 Коритна - Брестница в посока Варна поради аварирал тежкотоварен автомобил"}
{"url": "http://www.focus-news.net/news/2018/01/22/2479873/rts-sarbiya-broyat-na-turistite-v-srabskiya-kurort-divchibare-vse-oshte-e-po-nisak-ot-tozi-v-drugite-planinski-tsentrove-na-balkanite.html", "text": "С печалба от 1,2 млрд. евро за 2017 г., туризмът се превърна във важен икономически отрасъл на Сърбия. Дивчибаре е една от най-важните туристически дестинации в страната и макар през предходната година броят на посетителите му да се е увеличил с една трета, те все пак са значително по-малко в сравнение с гостите на водещите планински центрове на Балканите, отбелязва Радио-телевизија Србије (РТС).\r\nНикой от посетителите не поставя под съмнение красотата на природата около Дивчибар, но добрата инфраструктура остава най-добрата покана за туристите. В това отношение обаче сръбският курорт има сериозни пропуски. Градът няма необходимия капацитет за настаняване на гости, адекватно поддържани съоръжения и основна комунална инфраструктура. \r\nРТС отбелязва, че през настоящата година е предвидено отпускането на около 30 млн. динара за изграждане на канализационна мрежа с дължина около два километра. Местните власти уверяват, че в бюджета са заложени и допълнителни средства за развитието на региона с цел повишаване на привлекателността му за туристите. \r\nОсвен държавата обаче, за развитието на Дивчибар допринасят инвестициите и на частни лица. Пример в това отношение е семейството на баскетболиста Милош Теодосич, което строи хотел и спортен лагер в курорта. \r\nПо-рано сръбският министър на търговията, туризма и телекомуникациите Расим Ляич заяви, че е важно туристическите съоръжения да бъдат модернизирани, а предлаганите туристически оферти - актуализирани, за да бъдат привлечени повече посетители в Дивчибар.", "date": "2018.01.22", "title": "РТС (Сърбия): Броят на туристите в сръбския курорт Дивчибаре все още е по-нисък от този в другите планински центрове на Балканите"}
{"url": "http://www.focus-news.net/news/2018/01/22/2479874/ministar-temenuzhka-petkova-ochakvam-admiratsii-ot-sasho-donchev-i-overgaz-che-azerbaydzhan-shte-ni-gazifitsira.html", "text": "Очаквам адмирации от Сашо Дончев и „Овергаз”, че Азербайджан ще ни газифицира. Това каза Теменужка Петкова, министър на енергетиката, в разговор с Илиана Беновска в предаването „Беновска пита” по Радио К2 и Канал 3. „Бяхме в Азербайджан и си тръгнахме оттам с най-малко няколко новини, едната от които може би е доста знакова за България – азерски газ и азерски фирми ще газифицират България. Как ще стане обаче първо технически преносът на газ до тук?“, попита водещата Илиана Беновска. Теменужка Петкова отговори, че на първо място е много важно да се каже, че Азербайджан е наш стратегически партньор в областта на енергетиката. Тя продължи, че заедно с азербайджанските им колеги работят по един проект, който е важен не само за нас, но и за сигурността и диверсификацията на цяла Европа – това е интерконекторът Гърция – България. За този проект има сключен договор между „Булгаргаз“ и азербайджанската компания „Сокар“ за доставката на 1 милиард кубически метра газ точно за този проект. Този проект трябва да е готов през 2020 г., в момента са в ход обществените поръчки. Министърът на енергетиката обясни, че този проект е бил доста забавен във времето, но в момента се дава много сериозно ускорение за реализацията му. Сега сме на финалната права на избора на доставчици на тръби, на инженер-консултант и строител. Тя поясни също така, че „Сокар“ е компания, която работи на територията на други държави, в момента например газифицира територията на Грузия. Има подписан меморандум и с Албания. „Навлизането на тази компания на българския пазар ще даде безспорно много сериозно предимство по отношение осигуряване на конкуренцията, по отношение постигането на значително по-нормални цени за българските потребители и за българския бизнес!“, категорична бе Теменужка Петкова. „Предварителни проучвания и т.н. няма да започнат преди да се приключи интерконектора с Гърция?“, попита водещата Илиана Беновска. Теменужка Петкова отговори, че този процес ще върви паралелно. Тази тема е била основна по време на разговорите между Бойко Борисов и Илхам Алиев. Още тогава са били дадени указания по възможно най-бързия начин да се даде старт на този процес, защото е много важно българските общини да бъдат газифицирани и от гледна точка на решаването на един от основните ни проблеми – мръсния въздух. \r\n„Ще цитирам Борисов, който каза, че само 3% от българските нужди са удовлетворени, останалите 97% ще ги газифицира Азербайджан. Казахте преди малко и за цени. Спомняме си, че основният доставчик на газ и газификатор, ако мога така да се изразя, са „Овергаз” и Сашо Дончев, почетният председател на БСК. Той е основният играч на този пазар в България. Каква реакция очаквате?”, попита водещата Илиана Беновска. Теменужка Петкова отговори, че българското законодателство ясно е определило условията по отношение на възможността определени компании да участват в процеса по газификация на българските общини. Тя продължи, че въпросната компания, заедно с още две с италиански инвеститори, са едни от основните играчи на нашия пазар. През последните 20 години обаче, когато е стартирал процесът по газификация на българските общини, са газифицирани около 3% от битовите потребители или 80 000 домакинства. Министърът на енергетиката даде сравнението, че само да 2 години работа на азербайджанската компания „Сокар” на територията на Грузия са присъединени към газопреносната мрежа над 200 000 потребители. „Много се надявам с появата на още един такъв играч, който е и от страна производител на природен газ, да внесе съвсем друг облик на този изключително важен процес!”, категорична бе Теменужка Петкова. \r\n „Добре, но аз и на летището Ви попитах и Вие пак така избегнахте, не очаквате ли някаква реакция от страна на Сашо Дончев, оставяме настрана италианците, чисто в политически план, защото може би той ще се усети със засегнати интереси? Още повече, че наистина цената на газифицирането и доставката на газ на потребителите е доста висока?”, попита водещата Илиана Беновска. Теменужка Петкова отговори: „Нали всички ние декларираме, че работим за българските граждани, за българските потребители, за българския бизнес. Аз не виждам причина за подобна реакция, тъй като това ще доведе до много по-добра конкуренция, до това да има много по-добри цени за българските потребители и българския бизнес, така че аз не очаквам подобни реакции, напротив – очаквам адмирации в тази посока!”. Тя добави, че това ще даде тласък на либерализацията на българския пазар на природен газ – нещо, на което управляващите много държат и работят то да се случи. \r\nГотвените от работодателите протести срещу увеличението на цената на промишления ток.\r\n„Значи очаквате Сашо Дончев да Ви аплодира, а защо не Ви аплодират работодателите с подкрепата на синдикатите за увеличението на цените на промишления ток и даже се гласят да устройват протести?”, попита водещата Илиана Беновска. Теменужка Петкова отговори: „Всеки има право да аплодира този, който харесва. Нищо специално не искам да кажа, но така или иначе българският бизнес изразява определени притеснения по отношение цената на електрическата енергия на свободния пазар!”. Тя обясни, че в края на миналата година МЕ е провело две срещи с българския бизнес. На една от срещите са присъствали и търговците и производителите на електрическа енергия и КЕВР. Целта на тази среща е била да се изясни проблема и да се търси решение. Министърът на енергетиката подчерта, че това е проблем на свободния пазар на електрическа енергия. Държавата тук няма как да се намеси. „Електрическата енергия е стока както всяка друга и когато има свободен пазар за нейната продажба то цената й се определя от търсенето и предлагането. Но аз тогава призовах българския бизнес и сега го правя от трибуната на „Канал 3” – ако някой разполага с данни, че търговци на електрическа енергия влизат в нерегламентирани контакти и картелни споразумения те незабавно трябва да алармират компетентния орган!”, призова Теменужка Петкова. \r\n„Работодателите обвиняват, че има картел, че е била закупена предварително електроенергия на по-ниски цени от определени доставчици и сега се продава на по-високи цени!”, отбеляза водещата Илиана Беновска. Гостът й отново призова в такъв случай да се алармира КЗК. Водещата отговори на свой ред, че ще предаде този апел на утрешната пресконференция на работодателите. „Нашето правителство и в предишния управленски мандат, и сега работим изключително целенасочено в посока осигуряване на конкурентоспособност за българския бизнес!”, категорична бе Теменужка Петкова. Тя обясни, че са били направени много сериозни промени в Закова за енергетиката. Първата промяна от март 2015 г. е била в посока на това да се даде възможност на българския бизнес да получава държавна помощ, която е свързана с разходите за електрическа енергия по отношение на компонентата за зелена енергия. В резултат от тези промени от септември 2015 г. досега на българския бизнес под формата на държавна помощ са предоставени над 280 милиона лева. Така че правителството изпълнява своите ангажименти и основната му задача е българската индустрия да бъде конкурентоспособна. Не бива обаче да се злоупотребява в посока на това, че държавата трябва да направи определени интервенции на пазара на електрическа енергия. Бизнесът трябва да знае, че това няма как да се случи, защото държавата няма как да се намеси на един либерализиран пазар. \r\n„Чели ли сте забележките на Асоциацията на търговците на електроенергия в България и на Асоциацията на свободния енергиен пазар по отношение новите правила за работа на централизирания енергиен пазар за двустранни договори в сила от 9 януари 2018?”, попита водещата Илиана Беновска. Теменужка Петкова отговори, че е информирана. Тя продължи, че става дума за поредица от писма и бележки. С направените промени от началото на тази година цялото количество електрическа енергия ще се търгува през Българската независима енергийна борса. Борсата е трябвало да подготви този тип правила. Министърът на енергетиката заяви, че вероятно има някои несъвършенства, но те ще бъдат отстранени с течение на времето. \r\n„Те апелират да се получи прозрачен и недискриминационен централизиран пазар за двустранни договори!”, отбеляза водещата Илиана Беновска. Теменужка Петкова отговори, че правителството също го подкрепя и работи в тази посока да не се допускат подобни изкривявания на пазара. Тя продължи, че иска да съобщи много важна новина, свързана с транспонирането в нашето законодателство на един регламент, приет през 2011 г. Този регламент урежда контролните правомощия на КЕВР по отношение правата на регулатора да упражнява контрол върху търговията на електрическа енергия на едро. До този момент този регламент не е бил въведен в нашето законодателство, тъй като не е съществувала реална борсова търговия. От началото на тази година всичката електроенергия обаче ще се търгува през борсата, което налага промени в Закона за енергетиката. МЕ вече работи по тези промени, чака съгласуване на текстовете с КЕВР и тези промени ще бъдат поставени за обществено обсъждане, за да се гарантира, че няма да има подобни изкривявания. \r\n„Как се съхранява оборудването за АЕЦ „Белене”?”, попита водещата Илиана Беновска. Теменужка Петкова отговори, че около 90% от оборудването вече е на площадката на Белене. То се съхранява според разпоредбите на заводите производители. Съвсем наскоро Агенцията за ядрено регулиране е излязла с информация, че е направена такава проверка по молба на НЕК. Резултатите от тази проверка, които са публични, са показали, че оборудването се съхранява съгласно регламентите и указанията на заводите производители. Министърът на енергетиката заяви, че още с пристигането си оборудването е било съпроводено от представители на заводите производители, поставено е точно на определените места където тези представители са посочили и се съхранява по този ред. \r\n„А какво излезе в крайна сметка, не стана много ясно накъде продължаваме по отношение на АЕЦ „Белене” след пространния многовариантен анализ по предложение на БАН за бъдещето на тази ядрена централа?”, попита водещата Илиана Беновска. Теменужка Петкова категорично отговори, че продължението на проекта трябва да е такова, че да защити интересите на България. Тя продължи, че дискусията трябва да се проведе в българското общество и в парламента, за да се чуят всички мнения „за” и „против” и да се вземе решение със широк консенсус, защото в крайна сметка решението, каквото и да е то, ще носи последствия за поколения напред. „Ние трябва да бъдем изключително отговорни когато вземаме решение, но това решение трябва да се вземе със широк консенсус и с ясната мотивация какво следва в единия и в другия вариант!”, категорична бе Теменужка Петкова. \r\n„Но как ще стане това, тук предстои вот на недоверие, БСП ви плашат с аргументи за корупция, няма да постигнете с тях разбирателство?”, попита водещата Илиана Беновска. Теменужка Петкова отговори, че според нея този вот на недоверие е по-скоро стремеж на опозицията да бъде забелязана. Според нея когато става въпрос за една опозиционна партия това е съвсем нормално. „Аз мисля обаче, че българските депутати са доказали, че когато става въпрос за наистина важни и отговорни въпроси всеки намира сили, консолидират се позиции и мнения!”, категоричен бе министърът на енергетиката. \r\n„Знаете ли, че БСП се гласят да си честват годишнина от референдума за АЕЦ „Белене”?”, попита водещата Илиана Беновска. Теменужка Петкова отговори, че не е запозната с това намерение на левицата, но смята, че всеки може да инициира събития, които смята за важни. \r\n„Последен въпрос, който не Ви засяга пряко, но мен искрено ме учуди – че малките ВЕЦ-ове се строели така, че могат да обезводнят определени места и разрешението за присъединяване на ВЕЦ-ове се дава с лека ръка? И сега министърът на регионалното развитие и благоустройството е назначил работна група да направи преглед на приложимите нормативни уредби. Излязоха много малки ВЕЦ-ове собственост на народни представители, евродепутати и други политически лица, които са се заустили в реки и други водоеми и предизвикват смущения в цялата водоносна мрежа! Какво отношение има МЕ към това?”, попита водещата Илиана Беновска. Теменужка Петкова отговори, че МЕ няма отношение към строителството на ВЕЦ-ове. МЕ и правителството обаче категорично настояват да се спазва националното законодателство. Министърът на енергетиката категорично заяви, че не са допустими каквито и да било заобикаляния на закона, пък било то и за представители на политическата класа. Пред закона всички са равни! Където има нарушаване на закона трябва да се понесат всички последствия. „Вие виждате какви предизвикателства стоят пред нас. Сега имаме честта да председателстваме Съвета на ЕС за първи път. Виждате, че погледът на цяла Европа е насочен към България. Бяхме свидетели вчера на посещението на канцлера Меркел, видяхте каква висока оценка беше дадена за приоритетите на Българското председателство, за политиката, която правителството води. Така че аз смятам, че ние сме доказали по безспорен начин, че спазването на закона е над всичко!”, категорична бе Теменужка Петкова.\r\n„Не Ви е страх, че ще паднете от този вот на недоверие?”, попита водещата Илиана Беновска. Министърът на енергетиката отговори, че не се страхува, но по-скоро трябва да си зададем въпроса има ли причини да падне правителството. „Защо трябва да паднем – при положение, че България се развива добре, при положение, че чрез премиера Борисов гласът и мнението на България се чуват навсякъде, при положение, че икономиката ни е стабилна, при положение, че България е остров на стабилност за нашия регион?! Защо, кому е нужно това?”, завърши Теменужка Петкова разговора си с Илиана Беновска в предаването „Беновска пита” по „Канал 3“ и „Радио К2 на 21 януари 2018 г.", "date": "2018.01.22", "title": "Министър Теменужка Петкова: Очаквам адмирации от Сашо Дончев и „Овергаз”, че Азербайджан ще ни газифицира"}
{"url": "http://www.focus-news.net/news/2018/01/22/2479875/sofiya-petima-dushi-sa-postradali-pri-katastrofa-mezhdu-mikrobus-i-tramvay-na-krastovishteto-na-bulevardite-nikola-petkov-i-tsar-boris-iii.html", "text": "Към 7.30 часа микробус и трамвай  са се ударили на кръстовището на булевардите „Никола Петков“ и „Цар Борис III“. Това съобщиха от пресцентъра на МВР. По първоначални данни, петима са пострадалите. Предстои да им бъде оказана медицинска помощ. Движението в района на кръстовището временно е затруднено и се регулира  от патрул.", "date": "2018.01.22", "title": "София: Петима души са пострадали при катастрофа между микробус и трамвай на кръстовището на булевардите „Никола Петков“ и „ Цар Борис III“"}
{"url": "http://www.focus-news.net/news/2018/01/22/2479876/lovech-vazstanoveno-e-dvizhenieto-za-vsichki-prevozni-sredstva-po-pat-i-4-koritna-brestnitsa-v-posoka-varna.html", "text": "Възстановено е движението за всички превозни средства по път I-4 Коритна - Брестница в посока Варна. Това съобщиха от пресцентъра на Агенция \"Пътна инфраструктура\".", "date": "2018.01.22", "title": "Ловеч: Възстановено е движението за всички превозни средства по път I-4 Коритна - Брестница в посока Варна"}
{"url": "http://www.focus-news.net/news/2018/01/22/2479877/nad-900-mashini-obrabotvat-patnite-nastilki.html", "text": "Над 900 машини са обработвали през нощта пътните настилки по републиканската мрежа. През деня работата на снегопочистващата техника продължава, за да се осигури проходимостта на пътищата при зимни условия. Това съобщиха от пресцентъра на Агенция \"Пътна инфраструктура\". Снеговалеж и силен вятър има в момента в областите София, Ловеч, Плевен, Шумен, Перник, Велико Търново, Стара Загора, Търговище, Кърджали, Благоевград, Кюстендил, Русе, Враца и в районите на Благоевград, Черна Места, и проход „Предел“ и проход „Ришки“, Студенец, Паничково, Лъки по високите места на област Смолян, на област Сливен и на Пазарджик. \r\nНеобходимо е шофьорите да тръгват на път само с подходящи гуми, да карат внимателно и със съобразена скорост. Настилките се обработват непрекъснато. Блокирането на движението от автомобили, които не са подготвени за движение, затруднява работата на снегопочистващата техника и възпрепятства пътуването на всички останали шофьори.\r\nПоради снегонавявания и опасност от заледявания временно е ограничено движението на товарни автомобили над 12 тона с ремаркета и полуремаркета по път II-842 Юндола - Белово. Обходният маршрут е по път Белово – Варвара – Велинград – Юндола.\r\nЗабранено за МПС над 12 тона е преминаването през проходите „Петрохан“, „Превала”, „Котленски“ и „Шипка”.\r\nЗатворен за всички видове моторни превозни средства е Троянският проход. \r\nБез ограничения е преминаването през проходите „Айтоски”, „Обзорски”, „Печинско”, „Предел”, „Републиката“, „Ришки” и „Рожен”. Целогодишно забранено за МПС над 3,5 тона е преминаването през „Дюлински” и „Пампорово”, а на товарни автомобили над 10 тона през „Вратник” и „Твърдишки“.", "date": "2018.01.22", "title": "Над 900 машини обработват пътните настилки"}
{"url": "http://www.focus-news.net/news/2018/01/22/2479878/lilyana-pavlova-ministar-za-balgarskoto-predsedatelstvo-na-saveta-na-es-2018-ot-bsp-piarski-podgryavaha-mandzhata-s-voda-na-nedoverie.html", "text": "От БСП пиарски подгряваха манджата с вода на недоверие. Това заяви Лиляна Павлова, министър за Българското председателство на Съвета на ЕС 2018, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на предаването.\r\nТя заяви позиции по следните теми: „Вотът на недоверие; Корупционни практики във властта; Нинова и приватизационните сделки“.\r\nБеновска сподели, че сигурно обществото ще се умори да говори за Българското европредседателство, но това е добър ключ към развитието на България. Водещата започна с няколко блиц въпроса първият, от които, беше за вота на недоверие и дали това навява страх в ГЕРБ, че правителството на Бойко Борисов ще бъде свалено. Павлова започна с коментар за председателството, в който изрази своята надежда то да бъде позитивно запомнено, защото това ще даде възможност на българите да изградят самочувствие. Министър Павлова се надява да бъдат постигнати всички цели и председателството да бъде запомнено. Относно вота на недоверие, тя каза, че това прилича на ПР-кампания, за да изпъкне опозицията, но според нея това е неподходящ момент. Павлова обясни, че вотът на недоверие е политическа практика и се прави, когато правителството бърка в действията си и няма подкрепата на народа, или ако има аргументирани предложения за промяна в политиката, но в случая сега – целта е дискредитация на управлението, въпреки че вотът няма да бъде успешен, защото няма аргументи. „Те подгряваха манджата 2 месеца, за да държат в публичното пространство тази тема“ каза Павлова и допълни, че една лъжа изречена многократно се загнездва в съзнанието на народа и партньорите. Тя отрече да има страх в управлението, защото аргументите са слаби и спорадични изяви, с цел очерняне на правителството. Основният проблем според Павлова е, че по-този начин се срива имиджът на България, заради вътрешнонационални провокации, които отклоняват вниманието от общоевропейския дневен ред и злепоставя страната ни пред партньорите. На въпрос на Беновска дали в България има корупция, Павлова отговори, че има, но и всяка една друга държава страда от корупция и това все още е неразрешим проблем. Според нея това е усещане за липса на справедливост, но борбата срещу нея е ангажимент на всички, а не само на правителството. „БСП Ви обвиняват, че се възползвате от корупционните методи и раздавате на своите приближени, не на чуждите, не на БСП, а на ГЕРБаджийте – постове, позиции, обществени поръчки и всички екстри за партията.“ каза Беновска. Павлова отговори, че това са обвинения без аргументи и доказателства, защото за разлика от БСП, когато ГЕРБ има съмнения – се предприемат веднага действия – отстраняване, подаване на оставка и т.н. Издаването на присъди, лепенето на етикети, омаскаряването водят единствено до злепоставяне на държавата, според Павлова. Беновска припомни системното разследване на политолога Антон Тодоров срещу Корнелия Нинова и приватизационните сделки и попита дали Нинова трябва да бъде „под съмнение“ от нейните съпартийници, отстранена от тях или сама да се оттегли. Павлова каза, че това е решение на БСП и зависи от тяхната съвест и стил на управление. Беновска попита какво щеше да се случи при същата хипотеза, ако Нинова беше член на ГЕРБ. Министърът за европредседателството отговори, че Нинова нямаше да остане на лидерския пост и допълните, че е важно да се помни историята, защото по времето на приватизациите и разграбването, ГЕРБ не е съществувала и оттогава е лепнат етикетът на държавата ни. Павлова вярва, че вървим в правилната посока и оценката от „силните лидери на деня“ – Меркел и всички европейски лидери – дава увереност и спокойствие, че нещата се подобряват и трябва да се влагат усилия.\r\nВ предаването бе коментиран и Антикорупционният закон.\r\nБеновска отвори темата за приетия антикорупционен закон, въпреки ветото на президента Радев, и попита госта си дали това ще бъде ефективна мярка срещу корупцията. Павлова отговори, че законът сам по себе си няма да реши проблема, но ще обедини мерките и действията срещу корупцията в един орган, за да може да се използва от всички призовани органи по-лесно, защото проблемът не е отговорност само на изпълнителната или само на съдебната власт. Тя продължи с това, че е важно законът да се прилага качествено и да се оцени дали ефектът от него е положителен. Министърът за европредседателството обясни, че  с помощта на Меркел за реформата в съдебната система, ще се работи още по-ефективно срещу проблемите.\r\nБяха дискутирани и темите: „ДПС - съучастници към вода на недоверие?; ДПС – ОП – ГЕРБ; Казусът с язовирната стена на Бели Искър“.\r\nВодещата припомни, че ДПС са отказали на БСП да бъдат съвносители на вота на недоверие, но и днес по медиите зам.-председателят на ДПС Ахмед Ахмедов е изразил позицията, че партията иска демонтаж на сегашното правителство и съставяне на програмен кабинет. Павлова обясни, че тезата на ДПС е още от сформирането на това управление, защото не приемат коалициония партньор „Обединени патриоти“, но това е тяхно право, въпреки че почетният председател на ДПС е бил категоричен, че за момента няма друга алтернатива на управлението. Беновска обясни, че това е подаване на ръка, но не и на рамо за облягане и попита госта си как разбира позицията на ДПС по отношение на ГЕРБ, а не на коалицията. Министърът за европредседателството отговори, че тяхната негативна оценка е по-скоро коалиционния партньор, но част от политиките в управленската програма съвпадат. На изслушването на министър-председателя миналата седмица либералите и ЕНП са изразили подкрепата си, защото политиките са свързани с бъдещето на Европа, общоевропейското законодателство и благополучието на милионите европейци. Беновска попита каква е позицията на ГЕРБ по отношение на ДПС, защото през февруари месец Алиансът на либералите и демократите ще направят най-големия си форум в София. Павлова отговори, че позицията на ДПС спрямо коалиционния партньор е неприемлива, защото правителството е цялостно проевропейско – министърът на икономиката и министърът на околната среда са председатели на съвета на министрите на 28-те държави в тези области и са добре подготвени, и работят в интереса на българските и европейските граждани.Беновска отбеляза, че разнобоите с ОП избухват от различни посоки – Валери Симеонов, Красимир Каракачанов и Волен Сидеров по различни теми. Водещата припомни, че Сидеров вчера е заявил по „Канал 3“, че може би ще гласува с особено мнение или ще се въздържи по време на вота на недоверие, защото министерството на регионалното развитие и благоустройство е повелило язовирната стена на Бели Искър, която трябва да се ремонтира, на областния управител Илиян Тодоров. Павлова смята, че проблеми в коалицията няма, а въпросите и съображенията са нормален процес във всяко управление, но тя вярва, че коалицията работи в името на общите държавни цели. Тя определи поведението на Сидеров като желание за изясняване на проблема. Относно язовирната стена Павлова каза, че се търси решение кой да я стопанисва, кой е най-добрият начин за нейното възстановяване и кой трябва да бъде вложител, защото концесионерат „Софийска вода“ отказва да ремонтира, заради огромната инвестиция. Тя подчерта, че темата не трябва да се политизира и не е редно да се плащат гражданите, че съществува сериозен риск от изпускане, защото нивото на водата се поддържа в граници, които не застрашават гражданите.\r\nБяха обсъдени още: „Истанбулската конвенция – дебати, уточняващи декларации и приемане“.\r\nОтносно Истанбулската конвенция Беновска припомни изказване на Каракачанов,  че „Ботев би извадил сабята или би гръмнал с револвера, ако му бяха предложили нещо като Истанбулската конвенция“. Водещата допълни, че ОП са категорично против, но не е пряко изяснена позицията на Валери Симеонов. Павлова отговори, че тази седмица започват дебати по тази тема в Аулата на Софийския университет и в Парламента, защото Българското НС има право да разгледа конвенцията и за точките, по които има резерви и не са удовлетворителни, да бъде изготвена уточняваща декларация. Според нея не е редно да се смесват двете цели, а основната е борбата срещу насилието. Беновска подчерта, че не се изясняват докрай детайлите и това не звучи обнадеждаващо. Павлова обясни, че централната идея е против насилието, а стереотипите, за които се говори, трябва да бъдат прецезирани лингвистично и да се даде ясен отговори, че няма да се предвиждат ендополови бракове и половете ще останат по Конституция, както досега, мъжки и женски. Павлова изрази надежда, че градусът на напрежение ще спадне и юристите и НС ще започнат работа. Беновска сподели, че в Софийския университет за пръв път в страната се е създала студентска организация, която ще защитава правата на гейовете и лесбийките в университета. Павлова отговори, че двата процеса не си пречат и такива организации е имало и преди, и в целия свят, но в случая говорим за законодателство. Павлова каза, че е важно да се разруши стереотипът, че „жената трябва да стои зад печката, трябва да бъде бита и няма право да седи и да се храни на масата с мъжа си“ и увери, че не е предвидено приемане на еднополовите бракове и т.н. Беновска попита защо тогава в акредитационните карти за европредседателството има „неопределен пол“. Павлова обясни, че всяко председателство използва този стандартен формуляр, но на този етап никой не се е акредитирал като „друго“. Беновска разказа виц, в който Ивайло Калфин имал среща с човек от третия свят, който на мястото за „Пол“(Sex) в официален формуляр написал „Yes!” (Да!). Павлова обясни, че всеки може да бъде загубен в превода и е важно гостите на европредседателството да не бъдат загубени в превода.\r\nМинистър Лиляна Павлова заяви посиция и относно: „Откриването на Европредседателството – речта на Туск, цели, важни посещения и срещи“.\r\nБеновска попита дали сме се загубили в превода при речта на Доналд Туск на български език. Павлова отговори, че това е изключително уважение за страната, културата, езика и традициите ни. Тя сподели надеждите си, че председателството ще продължи в този дух и индиректната стратегия на председателството е да покаже непознатата страна на България и всичко, с което българите се гордеят – азбука, млади таланти и умове, високи технологии, откриватели, българска реч и история, която е много неизвестна за останалите. Павлова подчерта, че страната ни има както икономически, така и политически потенциал и точно сега е моментът да бъде показан. Според нея ако бяхме обединени това щеше да се случва още по-добре, но заради вота на недоверие нещата седят по друг начин. Тя подчерта, че България може да е двигател на Балканите и негативното впечатление за тях да бъде изчистено. Това ще даде възможност на Европа да се обнови – млади хора, иновации и технологии. Министърът за Европредседателството изрази увереността си в пълната подкрепа от страна на канцлера Меркел и днес е важен ден за стабилността както на Германия, така и на цяла Европа и в частност България. Павлова обясни, че решенията в дневния ред на председателството няма да бъдат възможни, ако Германия не е стабилна – приемането на бюджета, сигурността и релокацията на мигрантите, промяна на икономическия и валутния съюз.\r\nБе коментирана и срещата между Меркел и Борисов.\r\nБеновска обясни, че е искала да зададе въпрос на вчерашната пресконференция след срещата на министър-председателя Борисов с канцлера Меркел, но помоли Павлова за отговор – Кое е най-важното нещо, което Германия и България направиха за укрепване на ЕС и какво още предстои да направят заедно, за да се затвърди общуването между двете държави като модел на Европейски ценности. Павлова отговори, че основните теми са за сигурността и външните граници, подкрепата за стабилизиране на отношенията с Турция, както и кохезионната политика, защото преди няколко месеца „големите лидери“ са искали да спрат кохезионната политика, но сега България има подкрепата на Германия по изброените направления. Меркел е оценила високо охраняването на външната граница и стабилизацията на отношенията с Турция и Европа като цяло. Павлова припомни, че е имало опит за разделение на държавите в Европа, но това е почти преодоляно и се цели обединение. Водещата отбеляза, че Меркел е обърнала специално внимание на това, че Борисов продължава да е медиатор между Европа и Турция и бъдещата среща във Варна между „големите ръководители“ на ЕС и Ердоган. Павлова обясни, че са предвидени много важни срещи - на 17-ти май – Срещата на върха с 28-те членки на ЕС и 6-те от Западните Балкани, с декларация от София, с която да се начертае бъдещето на Балканите и Европа; Среща с европейските лидери; Срещата между ЕС и Турция и всичко това се подкрепя от лидерите на Европа. Финалният въпрос на Беновска бе „Какъв освен протоколния, под знака на възпитаните – хората, които владеят нормите, ни дадоха „тримата първи“, които дойдоха на откриването на председателството – Юнкер, Таяни, Туск?“ Павлова отговори, че самият факт, че са дошли е силен знак, защото не винаги участват в откриването, а оценката, която са дали не е била куртоазна. Всички посещения за знакови, включително и това на премиера на Япония, утре пристига Чешкият премиер, на 6-ти февруари се очаква холандският премиер и ще се обсъжда темата за Шенгел, а днес пристигат 28-те парламента и в края на седмицата е първият съвет на министрите и ще се обсъжда темата за сигурността и миграцията.\r\nТака завърши разговорът между Лиляна Павлова и Илиана Беновска в седмичното обзорно предаване „Беновска пита“ по „Канал 3“ и „Радио К2“ на 21-ви януари 2018 година.", "date": "2018.01.22", "title": "Лиляна Павлова, министър за Българското председателство на Съвета на ЕС 2018: От БСП пиарски подгряваха манджата с вода на недоверие"}
{"url": "http://www.focus-news.net/news/2018/01/22/2479879/dobrich-patnite-nastilki-v-tsyalata-oblast-sa-mokri-zaradi-prevalyavaniya-ot-dazhd.html", "text": "Пътните настилки в цялата Добричка област са мокри заради превалявания от дъжд, които продължават и в момента, предаде кореспондентът на Радио „Фокус” – Варна. Няма затворени пътища. В Добрич времето е облачно, духа умерен вятър, температурата е около 2 градуса. \r\nЖулиета НИКОЛОВА", "date": "2018.01.22", "title": "Добрич: Пътните настилки в цялата област са мокри заради превалявания от дъжд"}
{"url": "http://www.focus-news.net/news/2018/01/22/2479880/api-vazstanoveno-e-dvizhenieto-na-mps-nad-12-tona-po-am-hemus-sofiya-koritna-v-posoka-varna-pri-km-66.html", "text": "Възстановено е движението на МПС над 12 тона по АМ \"Хемус\" София - Коритна, в посока Варна при км 66. Това съобщиха от пресцентъра на Агенция \"Пътна инфраструктура\".", "date": "2018.01.22", "title": "АПИ: Възстановено е движението на МПС над 12 тона по АМ \"Хемус\" София - Коритна, в посока Варна при км 66"}
{"url": "http://www.focus-news.net/news/2018/01/22/2479881/pss-dobri-sa-usloviyata-za-turizam-i-ski-v-zimnite-kurorti-v-rodopi-vitosha-rila-i-pirin.html", "text": "Условията за туризъм и ски в зимните курорти в Родопи, Витоша, Рила и Пирин са добри. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Лоши са условията за туризъм в Стара планина. По билната част на планината има мъгла с умерен до силен вятър. Снеговалежът в Стара планина е почти непрекъснат, затова спасителите съветват туристите да избягват високите части. Всички лифтови съоръжения в планините работят. Пистите са обработени. Температурите в планините са между минус 2 и 14 градуса. Новата снежна покривка в планините е около 30 см.", "date": "2018.01.22", "title": "ПСС: Добри са условията за туризъм и ски в зимните курорти в Родопи, Витоша, Рила и Пирин"}
{"url": "http://www.focus-news.net/news/2018/01/22/2479882/krasimir-karakachanov-vitsepremier-i-ministar-na-otbranata-lider-na-vmro-argumentite-na-bsp-za-vota-ne-zasluzhavat-vremeto-mi-i-prisastvieto-mi-tam.html", "text": "Аргументите на БСП за вота не заслужават времето ми и присъствието ми там. Това заяви Красимир Каракачанов, вицепремиер по обществен ред и сигурност и министър на отбраната, лидер на ВМРО, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването. Красимир Каракачанов коментира актуалните политически теми. По темата: “За коалицията ГЕРБ – Обединени патриоти” участва още и Павел Шопов, член на Централния Сбор на  Атака, народен представител от „Обединени патриоти“.\r\nВицепремиерът коментира темата: „Турция и Сирия“.\r\n“Какво ще кажете за това, което се случва между Турция и Сирия 30 километрова зона на безопасност? Как изглежда това от българска гледна точка?”, попита Беновска. \r\n“Става въпрос за опит на Турция да разгроми въоръжените отряди на кюрдите, които са на територията на Турция, Сирия и Ирак. Това е една операция, която има за цел за унищожи амбициите на кюрдите за своя независимост и създаване на кюрдска държава”, отговори Каракачанов. \r\n“Създава ли напрежение това за България?”, попита Беновска. \r\n“Всеки един пик, който е в радиуса на тези 1200 км създава потенциални опасност, създава предпоставки за нови групи бежанци. Друг е въпросът за глобалната сигурност. Своя политика към кюрдите имат и Иран, Русия, САЩ и Западна Европа”, посочи вицепремиерът. \r\nМинистърът на отбраната заяви позиция и относно Българската авиация.\r\n“Какво се случва със Спартана, който аварира? Какво се случва с нашата авиация?”, попита водещата. \r\n“Със Спартана се случва това, което може да се случи на всеки, който тренира бойна техника, може да се случи авария. В конкретния случай става въпрос за обучение на втория пилот, който може да изпълнява задълженията на основен пилот. Тренира се аварийно кацане. Кацането е успешно. В самото упражнение има няколко завоя, който трябва да се направят, пилотирайки аварирал самолет, наляво, надясно и обратен на 180 градуса. При тези обратен завой на 180 градуса крилото е закачило пистата. В едно такова положение, при което се е приземил самолетът, той се движи с много ниска скорост, пораженията не са големи. Утре ще продължават разследването на Военна прокуратура и Военна полиция”, отговори военният вицепремиер. Каракачанов продължи: “Разполагаме с много самолети, повечето от които са на земята, приземени. Последните 10-12 години се води спор дали да купуваме нови самолети или да поддържаме старата бойна техника. Отговорът е и двете едновременно. Дори да купим нови 8 изтребителя, това не решава проблемите на бойната авиация. Това ще бъде полезна първа крачка, но не е достатъчно. Имаме МИГ 29, Спартани, самолети СУ 25, имаме Кугари. Когато се купува техника, трябва да се мисли как тя да бъде обезпечена поддръжката й да се случва в България, в нашите военни заводи, а не заради липсваха на пари да ги приземяваме и държим в хангарите”. \r\nБе дискутиран и въпросът: „Какви самолети ще купуваме?“\r\n“Ще има ли някакво решение какви самолети ще се купуват?”, попита Беновска \r\n“Решението е взето. Въпросът е да бъдат отделени необходимите средства. Решението е да се ремонтират самолетите МИГ 29, СУ 25. В същото време стартираме отново процедурата по закупуване на нов изтребител. Законът в България е такъв, че всеки може да жали по всяко едно време и това спира изпълнението. Нашето законодателство е крайно либерално в това отношение. Това ще ни забави с няколко месеца, но няма да ни спре”, посочи Каракачанов. \r\n“Ще купуваме ли самолети и какви?”, попита още Беновска. \r\n“Това зависи от какви оферти ще получим. Народното събрание трябва да вземе решение, сумата за закупуване на самолетите да бъде утвърдена 1 млрд и 500 млн лева. После се изпраща писмо за намерение, получаване на оферти, одобряване и разговори с фирми. Това няма да е възможно да стане в рамките на европредседателството”, заяви вицепремиерът. \r\nВ разговора бе обсъдена и соброволната военна служба.\r\n“Искате да се възстанови доброволната военна служба и давате предложение и жени да могат да се обучават, но Ви обвиняват в популизъм, че нямаме нужда от щикове, а пък офицери от запаса ме помолиха да Ви питам защо държите на щат в пенсионна възраст военни, които заемат местата на младите? “, попита Беновска. \r\n“Не е така. Доброволната военна служба е алтернатива на нежеланието на българските политици да върнем наборната военна служба. Имаме 5500 души недокоплект в армията. Доброволната военна служба в рамките на шест месеца дава възможност да се запълни недокоплектът и да могат младежите компетентно и грамотно да изпълняват своите задължения. По отношение на жените, българската армия е най-феминизираната армия в НАТО. 14% от военнослужещите в България са от женски пол. Ако има жени, които желаят да получат военна грамотност, защо да не я получат. Службата е доброволна и е въпрос на желание. Всеки един военнослужещ, който навърши годините за пенсия, се пенсионира. Преди три години, когато социален министър беше Ивайло Калфин, беше приета законова промяна, според която военните, навършили определена възраст, но не пределна за пенсиониране, да могат да се пенсионират и да получават пенсия и заплата. В момента  има 1000 военнослужещи, които са се възползвали от правото си да получават и пенсия, но не са навършили предвлната си възраст за пенсиониране. Това е законно”, отговори Каракачанов. \r\nКрасимир Каракачанов заяви позиция и по отношение на Истанбулската конвенция.\r\n“Вие казахте, че Ботев би извадил сабята или гръмнал с револвера, ако му бяха предложили Истанбулската конвенция. Продължавате ли да настоявате да не се ратифоцора Истанбулската конвенция? Каква е позицията на Валери Симеонов? Волен Сидеров пък изрази желание да гласува знаково на вота на недоверие, който БСП внася, защото ГЕРБ искат да дадат на неговия областен управител Илиян Тодоров стената на язовир “Нови Искър”? Каква е оценката Ви на позицията на Вашите партньори?”, попита Беновска. \r\n“Аз никога не съм си променял мнението по отношението на тази конвенция. Още през декември аз бях причината тази конвенция да не бъде приета от Министерски съвет. Тази конвенция е абсолютно безсмислена. Ние искаме да бъде много ясно формулиране понятието пол”, отговори Каракачанов. \r\n“Защо премиерът Борисов подкрепя конвенцията?”, попита Беновска. \r\n“Защото определени европейски фактори настъпват за тази конвенция”, отвърна Каракачанов. \r\n“Валери Симеонов не даде ли отбой?”, отново попита Беновска. \r\n“Не е вярно. Коалицията “Обединени патриоти” с трите партии НФСБ, Атака и ВМРО е категорично против тази конвенция”, отговори лидерът на ВМРО. \r\nБе коментиран и вотът на недоверие срещу правителството, внесен от ПГ на „БСП за България“.\r\n“Ще се присъдините ли към позицията на Волен Сидеров или ще гласувате против вота без излишни сложности?”, попита Беновска. \r\n“Цялата група на патриотите ще гласува против вота на недоверие. Утре ще се дискутират отношенията в коалицията”, отвърна Каракачанов. \r\n“Трябва ли да се дават по-особени знаци към ГЕРБ?”, попита Беновска. \r\n“От време на време в коалиционната практика това съществува. Даваш знак, че има неща, който трябва да решават по-бързо, категорично и динамично”, отговори Каракачанов. \r\nВ разговора бе дискутирана и темата: „Сигналът на БСП за фирма МОБА“.\r\n“БСП внесе сигнал за МОБА, че е продавала оръжие без лиценз и на по-ниски от пазарните цени”, попита Беновска. \r\n“МОБА беше най-губещата фирма в МО. За осем месеца близо 30-40% от задължи моята й са стопени. Става въпрос за пистолети “Макаров” и муниции за тях, които са продадени, защото не ни трябват. 90% от охраната, която извършва фирмата се прави без оръжие. По-добре да го продадеш и да покриващ загуби, отколкото да го държиш и после да го бракуваш. Не знам дали да си правя труда до парламента да слушам глупости за вота на недоверие, ако това са аргументите, каза Красимир Каракачанов, вицепремиер по обществен ред и сигурност и министър на отбраната, лидер на ВМРО, в разговор с Илиана Беновска в предаването “Беновска пита” по Радио К2 и Канал 3 на 21 януари 2018 година.", "date": "2018.01.22", "title": "Красимир Каракачанов, вицепремиер и министър на отбраната, лидер на ВМРО: Аргументите на БСП за вота не заслужават времето ми и присъствието ми там"}
{"url": "http://www.focus-news.net/news/2018/01/22/2479883/sofiya-vazstanovyava-se-tramvaynoto-dvizhenie-po-linii-4-5-i-11.html", "text": "Възстановява се трамвайното движение по линии 4, 5 и 11. Това съобщиха от пресцентъра на Столична община.\"Фокус\" припомня: Към 7.30 часа микробус и трамвай се удариха на кръстовището на булевардите „Никола Петков“ и „Цар Борис III“. Заради това временно бе ограничено движението по трамвайни линии 5,4 и 11. По първоначални данни при инцидента са са пострадали пет души.", "date": "2018.01.22", "title": "София: Възстановява се трамвайното движение по линии 4, 5 и 11"}
{"url": "http://www.focus-news.net/news/2018/01/22/2479884/api-vremenno-dvizhenieto-se-osashtestvyava-v-edna-lenta-po-pat-ii-18-sofiyski-okolovrasten-pat-v-posoka-kazichane-botevgradsko-shose-v-rayona-na-s-krivina-poradi-avariral-kamion.html", "text": "Временно движението се осъществява в една лента по път II-18 Софийски околовръстен път в посока Казичане - Ботевградско шосе, в района на с. Кривина, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". (АПИ)", "date": "2018.01.22", "title": "АПИ: Временно движението се осъществява в една лента по път II-18 Софийски околовръстен път в посока Казичане - Ботевградско шосе, в района на с. Кривина, поради аварирал камион"}
{"url": "http://www.focus-news.net/news/2018/01/22/2479885/ivan-takov-nyama-da-pravim-mili-ochi-pred-bryuksel-tryabva-vot-na-nedoverie.html", "text": "Няма да правим мили очи пред Брюксел, трябва вот на недоверие. Това каза Иван Таков, общински съветник в Столичния общински съвет от групата на „БСП-лява България”, в разговор с Илиана Беновска в предаването „Беновска пита” по Радио К2 и Канал 3 коментира актуалните политически теми.\r\n„Какво Ви прави непрекъснато Йорданка Фандъкова, че все я нападате? От какво сте недоволни БСП? Няма ли нещо, което да може да събере в един допирем ъгъл националните интереси между БСП и ГЕРБ?”, попита Беновска. \r\n„По-важно е какво Йорданка Фандъкова не прави за града. Аз приемам много сериозно общинския съвет и работата там. Винаги, когато е имало нещо разумно от сърна ГЕРБ, ние сме го подкрепяли”, отговори Иван Таков. \r\n„Какво не Ви харесва в бюджета?”, попита Беновска. „Това е същият бюджет, който гледаме последните 10 години. Винаги се излиза с гръмки числа. Размерът на бюджета е внушителен, над 1,5 млрд лева, но какво от това. Миналата година отново инвестиционната програма беше 480 млн. Изпълнението на тази програма е 56%. Това значи, че 210 млн са останали неизразходвани. Тези примери и намерения ГЕРБ не са успели да ги реализират. Всеки път, когато питаме “Защо?”, се казва, че имат обективни причини”, отговори Иван Таков. \r\n„Калоян Паргов каза, че опозицията трябва да бъде конструктивна и да прави предложения за решаване на различни проблеми в държавата. Какви конструктивни предложения правите БСП в общинския съвет, за да не остават неизразходвани планирани средства в бюджета?”, попита Беновска. \r\n„Освен, че този бюджет е като предходните и мога да използвам аргументацията си от предишни години. Няма разлика във философията му. Бюджетът от тази година е заченат в лъжа. Защото в началото на 2017 година управляващото мнозинство начело с кмета поеха ангажимент бюджетът да се изготви по различен начин и общинските съветници да не бъдат просто функция на администрацията и машинки за гласуване, а да участват в процеса. Политиките и приоритетите трябваше да се гледат в постоянните комисии на СОС, включително и инвестиционната програма, но това не стана. Бяхме подведени и излъгани. Трябва и общинските съветници от ГЕРБ да изразят своето недоволство, защото имаше и техни представители в работната група. БСП внесе доклад към бюджета с алтернативни предложения и списък за обекти по инвестиционната програма, които са важни за София”, посочи Иван Таков. \r\n„Над 41 млн лв. ще бъдат вложени в ремонт на знакови пространства в София”, продължи Беновска. \r\n„Това са външни европейски пари. Добре, че ги има европейските пари, за да могат да се осъществят и ние ги подкрепяме”, отоговори Иван Таков. \r\n„Защо си мълчите? Не прозвучава силно, че Вие сте неудовлетворени заради не обсъждането на приоритети в СОС?”, попита Беновска. \r\nИван Таков заяви, че не спира да говори за това във всички негово и медийни участия. “Ако гледаме на национално ниво, ние сме толкова противоположни като философия и мислене с ГЕРБ, че няма накъде повече. Поздравявам Михаил Миков и Корнелия Нинова, че удържаха на гласовете за коалиция с ГЕРБ, че удържаха на този натиск и не я направиха”, отговори Иван Таков. \r\n„Ефективно ли е да има вот на недоверие в парламента?”, попита Беновска. „Вотът на недоверие е основният инструмент на опозицията. Този вот е необходим, защото не може да се използва европредседателството като някаква “свещена крава” и целият живот в държавата да замре, нищо да не се случи и ние да правим мили очи пред европейските чиновници”, заяви Иван Таков. \r\nИнициатива за басейна на 30-то училище предложи Иван Таков,  общински съветник в СОС от групата на „БСП-лява България\",в разговор с Илиана Беновска в предаването “Беновска пита” по Радио К2 и Канал 3 на 21 януари 2018 година.", "date": "2018.01.22", "title": "Иван Таков: Няма да правим мили очи пред Брюксел, трябва вот на недоверие"}
{"url": "http://www.focus-news.net/news/2018/01/22/2479886/hurriyet-turtsiya-privlicha-turisti-s-otkrivaneto-na-nedostapni-do-tozi-moment-paraklisi-kam-manastira-syumeli.html", "text": "Една от водещите дестинации в света по отношение на религиозния туризъм - манастирът Сюмела в източната част на турската провинция Трабзон, от известно време е затворена за реставрация. След завършването на ремонтните дейности обаче за посетители ще бъдат отворени параклиси от комплекса, които до този момент не са били достъпни за разглеждане, съобщава вестник Hurriyet.\r\nМанастирът Сюмела се намира на скален ръб в планината Карадаг. Той бе затворен за ремонтни дейности, насочени към обезопасяването му от скалните маси. \r\nПървият етап от строителните работи, продължил година и половина, бе завършен наскоро. В следващата фаза предстои премахването на 600-тонна скала край комплекса, като паралелно с това ще продължи реставрацията в и извън манастира. \r\nОчаква се тя да приключи в кратък период от време, след което Сюмела отново ще бъде отворен за посещения - дори и недостъпни то този момент части от него, включително параклиси, \r\nДиректорът на отдела за култура и туризъм към администрацията на провинция Трабзон, Али Айвазоглу, поясни, че до този момент посетителите на манастира са имали възможност да разглеждат само главната църква и двора на комплекса. Но след завършването на строителните дейности те ще бъдат допускани до всички части на манастира, включително до малките параклиси, секциите, където са настанявани обучаващите се, до библиотеката и дори до кухнята. \r\nСъгласно думите на Айвазоглу, иконите в параклисите, един от които е разположен на връх извън манастира, са много добре запазени. С откриването им за посещения местните власти се надяват да увеличат броя на туристите в региона, отбелязват от редакцията.  Тереза Герова", "date": "2018.01.22", "title": "Hurriyet: Турция привлича туристи с откриването на недостъпни до този момент параклиси към манастира Сюмели"}
{"url": "http://www.focus-news.net/news/2018/01/22/2479887/burgas-vzriveno-e-zlatarsko-atelie-na-ul-ferdinandova-v-grada.html", "text": "Около 03.30 ч. в Първо Районно управление – Бургас е получено съобщение за нанасяне на материални щети на златарско ателие, разположено на ул. „Фердинандова“ № 38 в Бургас. Това съобщиха от ОДМВР-Бургас. При извършения оглед е констатирано, че в ателието няма проникване и извършена кражба. Счупени са стъклата на златарското ателие, близко разположена пицария, офис на фирма за бързи кредити и предното стъкло на лек автомобил, паркиран в района. По случая са назначени различни експертизи, като процесуално-следствените действия на служителите от Първо Районно управление – Бургас продължават под прякото ръководство на Районна прокуратура – Бургас.", "date": "2018.01.22", "title": "Бургас: Взривено е златарско ателие на ул. „Фердинандова“ в града"}
{"url": "http://www.focus-news.net/news/2018/01/22/2479888/stara-zagora-rabotna-grupa-shte-aktualizira-investitsionnata-programa-na-obshtinata-po-oprr-2014-2020-g.html", "text": "В Община Стара Загора се сформира работна група за актуализиране на Инвестиционната програма на община Стара Загора по Приоритетна ос 1 „Устойчиво и интегрирано градско развитие“ на Оперативна програма „Региони в растеж“ (ОПРР) 2014-2020 г. В нея могат да участват само представители на заинтересованите страни – юридически лица/сдружения на собствениците, регистрирани или извършващи дейност на територията на общината. Това съобщиха от пресцентъра на Община Стара Загора.\r\nРаботната група е с постоянен характер, председател е зам.-кметът на Община Стара Загора Иванка Сотирова, ръководител на Междинното звено по ОПРР. Групата ще има задача да оценява проектни фишове, с които ще бъде актуализирана Инвестиционната програма.\r\nСъставът на работната група ще бъде до 25 души.\r\nОдобрената към момента инвестиционна програма на общината е публикувана на следния интернет адрес: http://bgregio.eu/programirane-i-otsenka/mrrb.aspx.\r\nПоканата за участие в работната група е публикувана на официалната страница на община Стара Загора; \r\n- http://starazagora.bg/images/stories/municipality/obyavlenia/2018/pokana_URE.pdf.\r\nЖелаещите да участват в работната група, трябва да изпратят официално писмо, в срок до 05/02/2018 г. вкл.", "date": "2018.01.22", "title": "Стара Загора: Работна група ще актуализира инвестиционната програма на Общината по ОПРР 2014-2020 г."}
{"url": "http://www.focus-news.net/news/2018/01/22/2479889/pavel-shopov-obedineni-patrioti-tazi-tema-ne-e-nay-tochnata-koyato-bsp-tryabvashe-da-izbere-za-vot-na-nedoverie.html", "text": "Тази тема не е най-точната, която БСП трябваше да избере за вот на недоверие. Това коментира Павел Шопов, член на Атака, депутат от ПГ на \"Обединени патриоти\", в разговор с Илиана Беновска в предаването „Беновска пита” по „Радио К2” и „Канал 3”, съобщиха от екипа на предаването.\r\nШопов заяви позиции по следната тема: „Интродукция“.\r\n„Много се радвам да Ви видя, не Ви виждам често на телевизионния екран. Г-н Шопов, този буркан какъв е, дето го държите в ръка?”, обърна се водещата Илиана Беновска към своя гост. „Вие не сте ме гледала, аз съм постоянно в нашата телевизия „Алфа”. Той е мед, произведен от български пчели, на които аз съм работодател и Ви го подарявам, да ви е сладко!”, отговори роденият през 1955 г. в гр. Пловдив политик.\r\nБлагодаря много, да вземем да поднасяме на нашите гости ябълки с мед ли? Хубава идея ми давате.”, каза трогнатата водеща Илиана Беновска и на свой ред подари традиционната ябълка, дар, станал запазена марка за нея и част от журналистическото й амплоа: „Ще Ви я подам, както я подадох на президента Радев – внимателно, не нападателно.”, допълни журналистката, подхвърляйки плода на депутата. \r\nПавел Шопов коментира и темата: „Трусове в управленската коалиция“.\r\n„Защо, г-н Шопов, вчера Волен Сидеров, Вашият лидер, втвърди окончателно тона тука, в студиото на „Канал 3” и каза, че е не само против ратификацията на конвенцията, но може би ще гласува и знаково на вота на недоверие, който БСП внася срещу ГЕРБ?”, попита водещата Илиана Беновска. „Натрупаха се няколко причини да считаме, че ГЕРБ постъпва неправилно. Да започнем от увеличението на водата, което беше разгласено преди Нова година, въпреки че Вие ще кажете – това е работа на КЕВР (Комисия за енергийно и водно регулиране – бел. авт.), който е независим орган. Няма такова нещо, тука става въпрос за висша политика. Всички в България считат, че това е работа на правителството. Като се премине през въпроса за тази Истанбулска конвенция, която за нас е абсолютно неприемлива – ние сме категорично против нея. Като се мине през случая, който вчера разгласихме (опитите на Министерството на регионалното развитие и благоустройството да прехвърли стопанисването на преградната стена на язовир „Бели Искър” на областния управител на София-област и член на Атака Илиан Тодоров – бел. авт.), нали разбирате за какво става дума, 88 000 000, които са необходими, с бюджет 1 000 000 и 15 000 лева за капиталови разходи – областният управител какво може да направи? Тази стена явно е опасна и някой иска да се отърве от отговорност. Самата г-жа Фандъкова би първа тревога по въпроса. Илиан Тодоров е алармирал по медиите. Концесионерът „Софийска вода” черпи от там вода по девет стотинки, а я продава на софиянци по два лева. Тука се натрупват въпроси.”, коментира юристът, работил преди 10 ноември 1989 г. като районен съдия в гр. Пловдив, а в последствие като адвокат. \r\n„Г-н Шопов, трябва ли Волен Сидеров да гласува знаково по време на вота на недоверие?”, продължи водещата Илиана Беновска. „Започнах с актовете на враждебност, на несъгласие с нас, на неуважение и ще прибавя още един. Когато дойдоха на гости в Народното събрание еврокомисарите – г-н Сидеров подари на г-н Юнкер една бутилка българска ракия и тогава лидерът на ДПС, на който все забравям името, започна с едни обвинения за вредата от националистите във властта. Нормално беше нашите коалиционни партньори да ни защитят и да кажат на гостите ни, че работят добре с нас. Това беше акт на обикновена коалиционна съпричастност, почтеност. Не последва нито от председателката на Народното събрание, нито от г-н Цветанов някакво опровержение. Те като че ли се съгласиха с лидера на ДПС. Натрупаха се знаци от страна на ГЕРБ, а Волен Сидеров е най-старият действащ български политик от преди 89-та година, той е свикнал да дава знаци.”, сподели бившият председател на Християн-демократическия съюз, станал неделима част от СДС в годините на прехода.\r\n„Това не е ли малко в стил „Доган”, знаете, че Ахмед Доган така правеше – парламентарната група гласува за или против, той обратното?”, попита водещата Илиана Беновска. „Не, не го сравнявайте с Доган. В този смисъл г-н Сидеров, във Вашето студио вчера, даде знак, който трябва да бъде тълкуван, който трябва да бъде взет предвид.”, анализира бившият член на Националния координационен съвет на СДС.  \r\n„Аз искам да Ви питам нещо друго – той обсъждал ли го е това? Виждате, че Красимир Каракачанов, лидерът на ВМРО, беше изненадан, не е обсъждано това с него.”, попита водещата Илиана Беновска. „Ще го обсъдят на коалиционен съвет, това не е проблем и г-н Сидеров ще изкаже своето мнение. Ние всички забелязахме знаците, които ни дава ГЕРБ и ние също отправяме своя знак. Ние участваме в коалицията, защото считаме, че това дава стабилност на държавата.”, констатира възродилият политическата си кариера в редовете на Атака след упадъка на СДС Павел Шопов.\r\nБе обсъден и вотът на недоверие.\r\n„По време на вота на недоверие ще защитите ли самата партия ГЕРБ, вероятно ще бъде нападнат лично лидерът Бойко Борисов, както и цялата коалиция ГЕРБ-Обединени патриоти? Ще се ограничите ли да защитавате само коалицията?”, попита водещата Илиана Беновска. „По начало тази тема не е най-точната, най-добрата, която БСП трябваше да избере за вот на недоверие. Няма да им подсказвам теми, разбира се. Ние, с г-н Сидеров, можем да ги консултираме, но не е това нашата работа. Ние от Атака говорим открито, предупреждаваме, ние винаги заявяваме откъде може да дойде опасността.”, поясни кандидатът на Волен Сидеров за вицепрезидент на президентските избори 2006 г., загубил балотажа от двойката Георги Първанов-Ангел Марин.\r\n„Има ли тема, която според Вас може да бъде, по оценка на Вас, патриотите, тема за вот на недоверие? Не ми я казвайте, но Ви питам – има ли?”, попита водещата Илиана Беновска. „За сега няма, но те въпросите, темите, бедите на България не са по силата на една или друга партия в момента, те не произтичат от само едно управление, те произтичат от модела, в който бяхме вкарани преди 27 години. Този порочен модел, от който произтичат и корупцията, и проблемите в здравеопазването, и икономиката, която е замряла, и проблемите в селското стопанство – колониалният модел, в който сме вкарани преди толкова години.”, беше категоричен народният представител.\r\n„ДПС днес отново поиска демонтаж на това правителство и съставяне на програмен кабинет, което можело да стане и след нови избори. Това заяви заместник-председателят на ДПС Ахмед Ахмедов сутринта в „Неделя 150” (радиопредаване на радио „Хоризонт – бел. авт.). Вие казахте преди малко, че сте се усетили незащитени от ГЕРБ и от председателя на парламентарната група Цветанов. Какво очаквате като реакция от ГЕРБ?”, попита водещата Илиана Беновска. „Да направят категорично изявление. Вижте ние как правим нашите категорични изявления, как наричаме нещата с истинските им имена, затова се дават и знаците, които Волен Сидеров дава. Нека веднъж и Борисов, и другите лидери в ГЕРБ да дадат пример с това, което става в Австрия, което става в Чехия, което става в Полша – как партии, които са консервативни, в тези страни управляват и от това не произтича нищо лошо. Съвсем логично, съвсем нормално, съвсем естествено е това да се говори не само от нас, а да бъдем подкрепени и от нашите коалиционни партньори.”, обясни Павел Шопов.\r\nБе разгледан и въпросът: „Устойчива ли е управленската коалиция?“.\r\n„Германските социалдемократи подкрепят започването на официални преговори с консерваторите на канцлера Меркел за съставяне на правителство. Дали тази коалиция няма да бъде малко като Вашата с ГЕРБ, силно оспорима?”, попита водещата Илиана Беновска. „Не, тя е съвсем друга коалиция. Естествено, че ще бъде силно оспорима. Така наречените „големи коалиции” са едно убежище за „провалени” партии в управлението. Така наречени „леви” и „десни”, които няма вече какво да дадат и са накрая на общественото доверие – започват да се съюзяват, за да посрещнат някакви предизвикателства. Вижте предизборните, подобни, коалиции в други страни, с цел да бъдат игнорирани консервативни партии. Същото се случи в Германия и на други места.”, обясни събеседникът.\r\n„Силно съм Ви задължена за този много важен разговор, г-н Шопов. Подарявам Ви клубната тениска „Беновска Пита”. Отзад е въпросът „защо”. Защо станахте коалиционни партньори с ГЕРБ?”, попита водещата Илиана Беновска. „Аз мисля, че много пъти сме го обяснявали и сега Ви казах – за да направим нещо за България, а най-важното е да се установи стабилност, от която България се нуждае точно в този момент.”, довери съратникът на Волен Сидеров.\r\n„Не клатите ли Вие коалицията с присъствието си, по преценка на ДПС?”, попита водещата Илиана Беновска. „Не, разбира се, това е единствената възможна коалиция. Оставете ги ДПС, това е протурска, крайнонационалистическа партия, която е противоконституционна и която рано или късно ще си иде от българското политическо пространство.”, безапелационен беше гостът. \r\n„Ще видим... Излезе една книга за Бойко Борисов на Кристина Кръстева, която е озаглавена – „Бойко, който винаги се завръща”. Един колега ми се обади и каза – твоята книга за Ахмед Доган трябва да я прекръстиш на „Ахмед Доган, който никога не си отива”.”, изрази съмнение водещата Илиана Беновска. „Но и България никога не си отива.”, заяви народният избраник.\r\n„Ще Ви помоля да прочетете тази книга.”, каза водещата Илиана Беновска, подарявайки книгата си за Ахмед Доган. Събеседникът върна жеста с книга на Волен Сидеров.\r\n„Ще наблюдаваме нещата как ще се развият. Всичко хубаво Ви желая!”, финализира интервюто водещата Илиана Беновска. „Те ще се развият винаги в полза на България.”, завърши Павел Шопов разговора си с Илиана Беновска в ефира на „Радио К2” и „Канал 3” на 21 януари 2018 година.", "date": "2018.01.22", "title": "Павел Шопов, \"Обединени патриоти\": Тази тема не е най-точната, която БСП трябваше да избере за вот на недоверие"}
{"url": "http://www.focus-news.net/news/2018/01/22/2479890/prof-vladimir-chukov-siriyskiyat-grad-afrin-ima-klyuchova-rolya-preplitayki-razlichni-geopoliticheski-interesi.html", "text": "Сирийският град Африн има ключова роля, преплитайки различни геополитически интереси. Това каза в сутрешния блок „Добро утро България“ на Радио „Фокус“ арабистът проф. Владимир Чуков по повод стартиралата турска операция „Маслинова клонка“ в Сирия. „Поглеждайки отвъд официално обявените от Анкара цели на настъплението, прозират множество геополитически интереси, като сложността на дипломатическите отношения не позволява категоричното заемане на позиция от основните играчи в региона“, допълни арабистът. „Още в края на 2015 година имаше един неподписан договор между Русия и САЩ, в който определиха своите зони на влияние. Всичко което е на изток от река Ефрат е под американско влияние и респективно-всичко, което е на запад  от реката е под влиянието на Русия. Африн се пада в руската зона и Русия има особен поглед към града“, обясни проф. Чуков. Според него кюрдите за пореден път в историята си, ще изиграят ролята на изкупителна жертва, в името на по-мащабни геополитически амбиции. „Един от факторите за това е зависимостта им от външни сили, от която винаги са имали нужда“, каза още проф. Владимир Чуков.", "date": "2018.01.22", "title": "Проф. Владимир Чуков: Сирийският град Африн има ключова роля, преплитайки различни геополитически интереси"}
{"url": "http://www.focus-news.net/news/2018/01/22/2479891/obshtina-dobrich-badete-vnimatelni-ochakvat-se-valezhi-ot-dazhd-i-snyag-vazmozhni-sa-zaledyavaniya-po-patishtata.html", "text": "Община град Добрич обръща внимание на жителите на общината, че от късния следобед  днес 22-ри (понеделник) до сутринта на 23-ти януари (вторник) се очакват  валежи от дъжд и сняг със сумарни количества 20-40 мм. Очаква се силен вятър от северозапад със скорост 15 м/сек, най-силни ще са поривите на вятъра днес около обяд /до 20-24 м/сек/. Това съобщиха от пресцентъра на Общината.\r\nПри валеж от дъжд и при съществуващите ниски температури при земята са възможни поледици, при преминаване на дъжда в сняг и понижение на температурите са възможни заледявания по пътищата.\r\nДнес 22-ри януари  валежите на територията на област Добрич ще са от сняг, ще се образува нова снежна покривка от 10-15 см и в комбинация със силния вятър ще има опасност от снегонавявания, а видимостта ще е намалена! \r\nПрепоръчва се на гражданите, на които предстои пътуване с МПС да вземат мерки за пътуване в усложнена зимна обстановка – снегонавяване и поледица.\r\nНа придвижващите се пеш на територията на града да бъдат внимателни за падащи предмети от високи етажи или пречупени клони на дървета по уличната мрежа.", "date": "2018.01.22", "title": "Община Добрич: Бъдете внимателни, очакват се валежи от дъжд и сняг, възможни са заледявания по пътищата"}
{"url": "http://www.focus-news.net/news/2018/01/22/2479892/hotel-management-noviyat-danak-za-prestoy-na-turistite-v-gartsiya-shte-dovede-do-spad-na-prihodite-na-hotelierskiya-pazar-s-235.html", "text": "След приключването на успешната за туризма 2017-та година, когато бе регистриран ръст от девет на сто на посетителите, Гърция влезе в новата година с въвеждането на допълнителен данък за престой на гостите, припомня специализираното онлайн издание Hotel Management.\r\nТаксата за нощувките бе въведена от Министерството на туризма в Атина, за да бъдат увеличени приходите с цел намаляване на външния дълг на страната. Новият данък за туристически престой се изчислява като фиксирана сума на ден и на стая, и е определян в зависимост от типа настаняване. Отседналите в петзвездни хотели ще трябва да предвидят допълнителен разход от 4 евро на ден, докато почиващите в хотели с категория една или две звезди ще плащат по 50 евроцента повече за ден от престоя си. За гостите на тризвездните хотели таксата ще бъде в размер на 1,5 евро на ден, а на четиризвездните - 3 евро. Таксите са включени в общите разходи за престой и гостите не са таксувани отделно. \r\nОще след обявяване на плановете на правителството, представителите на хотелиерския бранш в Гърция бяха категорични, че налагането на допълнителна такса е абсурдно, тъй като туризмът е един от малкото сектори на гръцката икономика, който устоява на кризата. Гърция вече има най-високите данъчни ставки за туристически услуги в сравнение с други конкурентни средиземноморски страни. Според неотдавнашно проучване, на 100 евро, които един четиризвезден хотел в Гърция получава от гостите, над 33 евро отиват за данъци, \r\nСега обаче и Гръцката федерация на хотелиерите атакува данъка. Председателят й Йоргос Цакирис твърди, че данъкът ще доведе до намаляване на търсенето и конкурентоспособността на гръцкия туристически продукт - или директно, чрез повишаване на цените, или косвено - като бъде поет от хотелите. Това означава, че гръцките хотели ще регистрират спад в приходите, а това на свой ред ще доведе до намаляване на инвестициите и до понижаването на качеството на предлаганите услуги.\r\nНещо повече. Проучване, проведено за организацията от \"Грант Торнтън\", показва, че данъкът за престой ще увеличи средната цена на стаята с 1,9%. В резултат търсенето на хотелиерския пазар в Гърция ще отслабне, а това ще доведе след себе си до спад на приходите на хотелиерския пазар с 2,5% - или 435 млн. евро, предупреждават експертите.  Тереза Герова", "date": "2018.01.22", "title": "Hotel Management: Новият данък за престой на туристите в Гърция ще доведе до спад на приходите на хотелиерския пазар с 2,35%"}
{"url": "http://www.focus-news.net/news/2018/01/22/2479893/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 16.00 часа. \r\nНикола ПЕТКОВ", "date": "2018.01.22", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/01/22/2479894/sofiya-sedem-dushi-postradali-pri-katastrofata-mezhdu-mikrobus-i-tramvay-sa-prieti-v-speshnoto-otdelenie-na-pirogov.html", "text": "Седем души, пострадали при катастрофата между микробус и трамвай, са приети в Спешното отделение на УМБАЛСМ \"Н. И. Пирогов\". Това съобщи за Агенция \"Фокус\" говорителят на болничното заведение Мария Пойразова. Пострадалите са на възраст между 20 и 67 години. Те са контактни и в момента им се извършват прегледи и изследвания.\"Фокус\" припомня: Към 7.30 часа микробус и трамвай се удариха на кръстовището на булевардите „Никола Петков“ и „Цар Борис III“. Заради това временно бе ограничено движението по трамвайни линии 5,4 и 11.", "date": "2018.01.22", "title": "София: Седем души, пострадали при катастрофата между микробус и трамвай, са приети в Спешното отделение на \"Пирогов\""}
{"url": "http://www.focus-news.net/news/2018/01/22/2479896/shumen-snyag-vali-v-oblastta-patnite-nastilki-po-usoynite-mesta-sa-zaledeni-no-obraboteni.html", "text": "Сняг вали в Шумен и областта, предаде репортер на Радио „Фокус“-Шумен. Пътните настилки са мокри, частично заснежени, по усойните места - заледени, но обработени. Времето е облачно, ветровито. \r\nТемпературата на въздуха е от минус 3 до 2 градуса. Движението по републиканската пътна мрежа се осъществява при зимни условия. Върбишки проход остава затворен за всички видове пътни превозни средства.\r\nИвелина ИВАНОВА", "date": "2018.01.22", "title": "Шумен: Сняг вали в областта, пътните настилки по усойните места са заледени, но обработени"}
{"url": "http://www.focus-news.net/news/2018/01/22/2479897/turisti-sa-zakasali-s-avtomobili-v-stara-planina-kray-vrah-shipka.html", "text": "Туристи са закъсали с автомобили в Стара планина край връх Шипка. Това съобщиха за Агенция „Фокус“ от пресцентъра на МВР. Няма опасност за живота им. Организирани са екипи, които да им помогнат. Причините за инцидента все още се изясняват.\r\nЦветилена СИМЕОНОВА", "date": "2018.01.22", "title": "Туристи са закъсали с автомобили в Стара планина край връх Шипка"}
{"url": "http://www.focus-news.net/news/2018/01/22/2479898/ekathimerini-grazhdanin-na-gartsiya-e-sred-zhertvite-na-napadenieto-v-hotel-v-afganistanskata-stolitsa.html", "text": "Гражданин на Гърция е сред жертвите на нападението, което талибаните извършиха в хотел „Интерконтинентал“ в афганистанската столица Кабул в събота, съобщава електронното издание Ekathimerini. Информацията бе потвърдена от властите на Афганистан.\r\nГрупа въоръжени нападатели, облечени в униформи на афганистанската армия, щурмуваха силно охранявания хотел във вечерните часове на събота. Силите за сигурности на Кабул се бориха с тях в продължение на цялата нощ срещу неделя. Броят на жертвите, загинали при атаката е най-малко 30 души, сред които чуждестранни граждани, гости на хотела.  Тереза Герова", "date": "2018.01.22", "title": "Ekathimerini: Гражданин на Гърция е сред жертвите на нападението в хотел в афганистанската столица"}
{"url": "http://www.focus-news.net/news/2018/01/22/2479899/plovdiv-slab-snyag-vali-v-rayona-na-laki-panichkovo-i-studenets-patishtata-v-oblastta-sa-zasnezheni-no-obraboteni-i-normalno-prohodimi.html", "text": "Пътищата в Пловдивска област са заснежени, но обработени срещу заледяване и нормално проходими. Слаб сняг вали в района на Лъки, Паничково и Студенец. Това каза за Радио „Фокус“ – Пловдив дежурен служител от Областно пътно управление-Пловдив. Не са постъпвали сигнали за сериозни пътни инциденти през последната нощ. Пътищата в равнинната част на Пловдивска област са предимно мокри, но няма затруднения в движението. Проходът Троян-Кърнаре остава затворен за движение на всички МПС. Ограничено е преминаването на тежкотоварни камиони над 12 тона по пътищата Югово – Лъки – Здравец, в отсечката град Лъки-пътно кръстовище за хижа „Момчил юнак“, и Поповица-Болярци. Все още е забранено и движението на тежкотоварни камиони над 5 тона по пътя Плодовитово-Първомай-Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград.\r\nСлаб сняг вали на територията на град Пловдив. Пътищата са мокри. Задръствания се образуват в централната градска част по булевардите „Цар Борис III Обединител“, „Шести септември“ и „Христо Ботев“.\r\nВесела КРЪСТЕВА", "date": "2018.01.22", "title": "Пловдив: Слаб сняг вали в района на Лъки, Паничково и Студенец, пътищата в областта са заснежени, но обработени и нормално проходими"}
{"url": "http://www.focus-news.net/news/2018/01/22/2479900/stara-zagora-snyag-vali-na-prohoda-shipka-patnite-nastilki-sa-zasnezheni-i-obraboteni.html", "text": "Със силен вятър и снеговалеж е времето на прохода „Шипка“, пътните настилки са заснежени и обработени, каза за Радио „Фокус“ дежурният в Областно пътно управление – Стара Загора. За прохода е в сила забраната за движение на тежкотоварни автомобили над 12 тона. Сняг вали и на Прохода на Републиката, пътните настилки са заснежени и обработени.\r\nСлаб сняг вали на автомагистралите „ Тракия“ и „ Марица“, пътните настилки са мокри, времето е облачно с добра видимост.\r\nЗаснежени и почистени са пътните настилки в град Стара Загора. В района на Чирпан, Раднево, Гълъбово, Главан и Средец има лек вятър и навят сняг, пътните настилики са мокри.\r\nНяма наложени ограничения в движението на автомобили на територията на област Стара Загора.\r\nСлавяна ГАЙДАРОВА", "date": "2018.01.22", "title": "Стара Загора: Сняг вали на прохода „Шипка“, пътните настилки са заснежени и обработени"}
{"url": "http://www.focus-news.net/news/2018/01/22/2479901/veliko-tarnovo-zasnezheni-na-mesta-zaledeni-sa-patnite-nastilki-obrabotvaneto-im-prodalzhava.html", "text": "Заснежени, опесъчени и обработени са пътните настилки във Велико Търново. Трафикът в началото на работния ден е интензивен. Всички пътища в града са проходими при зимни условия, но е хлъзгаво и от „Пътна полиция“ апелират чрез Радио „Фокус“ – Велико Търново водачите да карат внимателно и със съобразена скорост. По-засилено е движението по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел Качица, както и по околовръстния път, който съвпада с път София – Варна. Всички светофарни уредби към момента работят нормално, с изключение на тази преди Западен пътен възел, под НВУ „Васил Левски“. Няма допълнително въведени ограничения и нови затворени пътни участъци. \r\nУсловията за пътуване в региона също са нормални за сезона. Пътните настилки са заснежени и се обработват. Времето е облачно, като в повечето места вали сняг. Затворен за товарни автомобили над 10 тона е пътят Дебелец-Средни колиби-Елена. Обходният маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.01.22", "title": "Велико Търново: Заснежени, на места заледени са пътните настилки, обработването им продължава"}
{"url": "http://www.focus-news.net/news/2018/01/22/2479902/gabrovo-29-mashini-sa-obrabotvali-patni-nastilki-v-oblastta-prez-izminaloto-denonoshtie-v-regiona-vse-oshte-prevalyava-slab-snyag.html", "text": "29 машини са обработвали пътната настилка на територията на област Габрово през изминалото денонощие. Времето към момента е спокойно, но облачно. Валежите от сняг продължават, като към момента са слаби. Това съобщи за Радио „Фокус” – Велико Търново дежурният в Областно пътно управление - Габрово. Условията за пътуване в региона са добри. Настилките навсякъде са сухи и проходими при зимни условия. Пътищата са заснежени и обработени. Мокра е настилката и в прохода Шипка. Шипка. Там все още е в сила забраната за движение на товарни автомобили над 12 тона. За изминалото денонощие няма регистрирани тежки инциденти и нови затворени пътни участъци. От Агенцията припомниха и , че е ограничено движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август 2018 година. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404.\r\nЛуиза ТРАНЧЕВА", "date": "2018.01.22", "title": "Габрово: 29 машини са обработвали пътни настилки в областта през изминалото денонощие, в региона все още превалява слаб сняг"}
{"url": "http://www.focus-news.net/news/2018/01/22/2479903/pregled-na-osnovnite-temi-v-shumenskiya-pechat.html", "text": "„Със седем милиона лева благоустрояват квартали на Шумен“, е водещото заглавие във вестник „Шуменска заря“. Тротоари, пешеходни алеи, рехабилитация на улици и кръстовища, зелени площи са дейностите, които ще бъдат извършени в различни части на града по проект „Благоустрояване и рехабилитация на части от техническата инфраструктура на Шумен“. Проектът се финансира от ОП „Региони в растеж“ с 6 101 368, 82 лв. Националното съфинансиране е 1 076 712, 14 лв. Крайният срок на проекта е 4.01.2019 г. \r\n„8 250 040 лева е бюджетът за здравеопазване и социални дейности на Шумен“, съобщава ежедневникът. Бюджетът за секторите здравеопазване и социални дейности бележи ръст през 2018 г. От общата финансова рамка от 77 435 004 лв. За двете важни сфери в политиката на община Шумен и държавата 8 250 040 лв. са за тях. Ръстът при средствата за здравеопазване е от 14,17%, а за социалните дейности завишението е с 301 122 лв. \r\n„Дават от бюджета 6 660 124 лв. на общинските предприятия“, информира всекидневникът. С тази сума ще разполагат за дейността си седемте общински предприятия. С най- голям бюджет е ОП „Строителство и благоустройство“ – 1 495 000 лв. Второ по размер на делегирания бюджет е ОП „Стопанска и охранителна дейност“ – 1 400 269 лв. Трето по размер на бюджета е „ОП „Общински жилища и имоти“ – 1 244 438 лв. Предприятието по чистота ще разполага с 1 007 059 лв. \r\n„Спорни ли са младежките проекти?“, е акцент от стр. 2 в броя. В навечерието на предстоящата сесия на шуменския общински съвет, на заседанието на втора постоянна комисия се водят остри дебати за включеното в дневния ред на местния парламент за разглеждане Общински план за младежта. В четвъртък председателят на Постоянната комисия по просвета, образование и наука Валентина Тодорова публично обяви, че няма да подкрепи в сесийна зала гласуването на предложението във въпросния план да бъде включен мотивационен семинар с Юли Тонкин, насочен към ученици и студенти от град Шумен. \r\n„Театралният апартамент „влиза” отново в сесийна зала“, пише вестникът. Като извънредна точка в дневния ред на предстоящата сесия на шуменския общински съвет влиза обявената в петък докладна записка на кмета Любомир Христов, свързана с апартамент намиращ се на централния булевард „Славянски”. Апартаментът е бил собственост на лице без наследници. След смъртта му, по реда на Закона за наследството, бил съставен акт за държавна собственост.", "date": "2018.01.22", "title": "Преглед на основните теми в шуменския печат"}
{"url": "http://www.focus-news.net/news/2018/01/22/2479904/targovishte-prodalzhava-pochistvaneto-i-obrabotkata-na-patishtata-v-oblastta.html", "text": "Продължава почистването и обработката на пътищата в област Търговище. Това съобщиха за Радио „Фокус“-Шумен от Областното пътно управление. В момента на терен са 6 машини, които извършват основно снегопочистване и обработки с пясък. Пътните настилки са мокри, на места има частично заснежени участъци, които са почистени и опесъчени. Движението се извършва при зимни условия. Котленският проход е затворен за автомобили над 12 тона. Времето е облачно, с превалявания от мокър сняг, вятърът е слаб до умерен. Температурата в региона от минус 1 до 1 градус.\r\nИвелина ИВАНОВА", "date": "2018.01.22", "title": "Търговище: Продължава почистването и обработката на пътищата в областта"}
{"url": "http://www.focus-news.net/news/2018/01/22/2479905/pazardzhik-prohodimi-pri-zimni-usloviya-sa-glavnite-patishta-v-oblastta.html", "text": "Проходими при зимни условия са главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки са мокри, на места в хлъзгави. По високите и усойни места на Родопите и Следногорието – заснежени и заледени. \r\nЗабранено е движението на МПС над 12 тона с ремаркета и полуремаркета по пътя Юндола-Белово. Обходният маршрут е през Белово-Варвара-Велинград-Юндола. Ограничено поради снегопочистване е и движението на товарни автомобили по пътя Велинград – Сърница. Въведено е и ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.22", "title": "Пазарджик: Проходими при зимни условия са главните пътища в областта"}
{"url": "http://www.focus-news.net/news/2018/01/22/2479906/razgrad-snyag-vali-na-teritoriyata-na-oblastta-v-rayona-na-kubrat-magla-ogranichava-vidimostta-do-100-metra.html", "text": "Сняг вали на територията на област Разград. Това съобщи  за Радио „Фокус“-Шумен дежурният в Областно пътно управление-Разград. В района на Кубрат има мъгла с видимост до 100 метра. Пътните настилки са мокри. Продължава обработката им, на терен има 26 машини в цялата област. Движението се извършва при зимни условия. Няма затворени или ограничени пътни участъци. Духа слаб северен вятър. Температурата на въздуха е положителна- 1-2 градуса.\r\nИвелина ИВАНОВА", "date": "2018.01.22", "title": "Разград: Сняг вали на територията на областта, в района на Кубрат мъгла ограничава видимостта до 100 метра"}
{"url": "http://www.focus-news.net/news/2018/01/22/2479907/faz-obyaveno-e-nay-visoko-preduprezhdenie-za-opasnost-ot-lavini-v-alpite.html", "text": "Продължителният снеговалеж в Австрийските и Швейцарските Алпи увеличи значително опасността от лавини, съобщава германският национален ежедневник Die Frankurter Allgemeine Zeitung.\r\nОт Швейцарската метеорологична служба съобщиха, че в редица части на планината е обявена най-висока степен на предупреждение за опасност от лавини. Ситуацията е съпоставима единствено с тази от зимата на 1999 г., заяви представител на службата.\r\nОчаква се в понеделник в западната част на Австрия също да бъде издадено най-високо предупреждение, след като синоптиците прогнозираха, че обилните снеговалежи ще натрупат значителна покривка. Редица пътища в страната са затворени, а някои населени места – недостъпни. \r\nТакава е ситуацията в района на Цермат. Курортът, разположен в подножието на връх Матерхорн е практически откъснат от външния свят вече цяла седмица. Затворени са пътищата до него, спря и железопътният трафик. Невъзможно е да бъдат изпълнявани и полетите на хеликоптерите. Местното туристическо бюро обаче увери, че се полагат грижи за доброто настроение на гостите на курорта. Уточнява се, че към настоящия момент в Цермат има около девет хиляди туристи. Все още не е ясно кога ситуацията ще се нормализира. В началото на януари Цермат вече бе блокиран от снеговалежи и опасност от лавини, припомнят от редакцията.  Тереза Герова", "date": "2018.01.22", "title": "FAZ: Обявено е най-високо предупреждение за опасност от лавини в Алпите"}
{"url": "http://www.focus-news.net/news/2018/01/22/2479908/vidin-26-mashini-sa-pochistvali-ot-snyag-patishtata-v-oblastta.html", "text": "26 машини са почиствали от сняг пътищата във Видинска област, каза за Радио „Фокус“ – Видин дежурният служител в Областно пътно управление – Видин. Той посочи, че пътните настилки в областта са мокри, на места заснежени, но обработени с пясък и сол. Няма затворени пътни участъци. Трафикът по републиканската пътна  мрежа е с нормална интензивност, по главен път Е-79 се движат предимно тежкотоварни автомобили в посока от и за Дунав мост 2. \r\nВъв Видин трафикът е интензивен в централната градска част по бул. „Панония“, на кръговото движение на жп гарата и на входно изходните артерии на града. Основните улици на града са почистени и опесъчени, пътната настилка е мокра. Снежната покривка във Видинска област е между 4 и 5 см.\r\nАнна ЛОЗАНОВА", "date": "2018.01.22", "title": "Видин: 26 машини са почиствали от сняг пътищата в областта"}
{"url": "http://www.focus-news.net/news/2018/01/22/2479909/ministar-lilyana-pavlova-v-balgariya-vizhdame-v-industriyata-na-tsifrovite-tehnologii-vazhna-nisha-s-koyato-da-privlechem-mladite-hora-da-se-varnat-da-rabotyat-tuk.html", "text": "Във връзка с цифровите технологии искам да споделя с всички някои основни факти и данни, свързани с България, Западните Балкани и региона, които считаме, че са важни. Защото ние виждаме в индустрията на цифровите технологии важна ниша, към която да положим своите усилия, за да привлечем младите хора и онзи, които отидоха да учат в чужбина, да се върнат тук, защото този сектор ще даде възможност на икономиката да заработи. Това каза бъде министърът за Българското председателство на Съвета на ЕС Лиляна Павлова по време на форума на комисиите по европейски въпроси на парламентите на ЕС, който се проведе в НДК, предаде репортер на Агенция \"Фокус\".\r\nПо думите ѝ България отчита над 600% ръст на приходите и инвестициите в сектора на цифровите технологии през последните години. „У нас 20% от професионалистите в този сектор са жени и това е нещо, с което се гордеем. Гордеем се и със стабилно икономически растеж от почти 4%, нулев бюджетен дефицит и нивото на националните ни дългове, което е под 26% и с което сме трети в Европа. България е трета в Европа и по своите исторически артефакти, втора в света по богатство на минерални извори и на първо място по производство на лавандула и лавандулови продукти. В исторически план със своята 1300-годишна история България никога не смени своето име, гордеем се с кирилицата и със своя език, заради което Българското председателство ще се води изцяло на български език“, каза още министър Павлова.", "date": "2018.01.22", "title": "Министър Лиляна Павлова: В България виждаме в индустрията на цифровите технологии важна ниша, с която да привлечем младите хора да се върнат да работят тук"}
{"url": "http://www.focus-news.net/news/2018/01/22/2479910/aktsenti-v-predavaneto-zona-kyustendil-na-radio-fokus-pirin.html", "text": "В днешното издание на съвместното предаване на Радио „Фокус” – Пирин и Община Кюстендил - „Зона Кюстендил” основната ни тема ще бъде грижата на общината за младите хора. Зам.-кметът на Община Кюстендил Светослав Василев ще представи основните приоритети и цели на изработения общински план за младежта за 2018 година, който е част от политиката за създаване на условия за по-добър и качествен живот на младите хора и възможностите им за развитие в региона. Ще говорим и за създадената стратегия за подкрепа на личностното развитие на децата и младежите. Наш събеседник по темата ще бъде Нели Петкова, директор на Дирекция ”Култура, духовно развитие, младежки дейности и спорт”. Стратегията има за цел създаване на адекватна физическа, психологическа и социална среда за всички деца и ученици в общината и ефективно междуинституционално взаимодействие за осигуряване на пълноценна обща и допълнителна подкрепа на децата и учениците. В рамките на предаването ще говорим и за провеждащите се общински ученически игри. По темата наш гост ще бъде Стоян Стоянов, експерт „Младежки дейности” в Община Кюстендил. В рубриката „Личностите на Кюстендил” ще ви припомним за живота и делото на обявения за „Праведник на света” и „Почетен гражданин на Кюстендил” Иван Момчилов. За това ще ни помогне историкът от Регионален исторически музей – Кюстендил Ангел Джонев. \r\nПредаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.01.22", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/01/22/2479911/kyustendil-zasnezheni-i-hlazgavi-sa-patishtata-na-teritoriyata-na-oblastta.html", "text": "Заснежени и хлъзгави са пътищата на територията на област Кюстендил. Това съобщи за Радио „Фокус” – Кюстендил дежурният в Областно пътно управление – Кюстендил. Движението се осъществява при зимни условия. Пътищата са обработени, почистени и опесъчени, видимостта е добра. Няма допълнително въведени ограничения за движението на моторни превозни средства заради метеорологичната обстановка. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г.\r\nВенцеслав ИЛЧЕВ", "date": "2018.01.22", "title": "Кюстендил: Заснежени и хлъзгави са пътищата на територията на областта"}
{"url": "http://www.focus-news.net/news/2018/01/22/2479912/pazardzhik-okrazhniyat-sad-gleda-deloto-sreshtu-kmeta-na-obshtina-septemvri-marin-rachev-za-neplashtane-na-danatsi-v-golemi-razmeri.html", "text": "Окръжният съд в Пазарджик гледа дело за неплащане на данъци срещу кмета на община Септември Марин Рачев, съобщи за Радио „Фокус“ – Пазарджик Маринела Георгиева от администрацията на съда. Делото е образувано по обвинителен акт на Софийска градска прокуратура. Срещу Марин Рачев  е повдигнато обвинение за това, че като едноличен търговец е избегнал установяването и плащането на данъчни задължения в големи размери – 115 106 лева. \r\nСъдия-докладчик по делото е Ивета Парпулова.\r\nВаня НИКОЛОВА", "date": "2018.01.22", "title": "Пазарджик: Окръжният съд гледа делото срещу кмета на община Септември Марин Рачев за неплащане на данъци в големи размери"}
{"url": "http://www.focus-news.net/news/2018/01/22/2479913/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщиха за Радио „Фокус“ – Смолян от Областно пътно управление – Смолян. Времето облачно, по високите части вали слаб сняг. Пътните настилки са предимно мокри, по високите и сенчести места в планината има заснежени и заледени участъци, които са опесъчени и обработени със сол. Товарните автомобили над 12 тона трябва да се движат без ремаркета и полуремаркета през прохода Превала и пътя Доспат – Сърница, след разклона за Сърница, посока Пазарджик. Ограниченията са въведени заради снегопочистване на посочените участъци. През нощта не са получавани сигнали за инциденти по републиканските пътища.\r\nПоради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по улиците в града са предимно сухи. Времето е облачно, без валежи. Автомобилният трафик в сутрешните часове на първия работен ден от седмицата е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.01.22", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/01/22/2479914/blagoevgrad-pochisteni-i-obraboteni-sreshtu-zaledyavane-sa-patnite-nastilki-v-grada.html", "text": "Почистени и обработени срещу заледяване са пътните настилки в Благоевград, предаде репортер на Радио „Фокус“ – Пирин. Градският транспорт се движи по разписание и без отклонения от редовния си маршрут. Трафикът в централна градска част е натоварен, като частични колони от автомобили се образуват по булевардите „Св. Димитър Солунски“, „Св. св. Кирил и Методий“ и „Джеймс Баучер“. Интензивен трафик има и по улиците „Славянска“ и „14-ти полк“, както и в района на детските градини и училищата. През нощта няма регистрирани тежки пътни инциденти в Благоевград.\r\nЛивия НИНОВА", "date": "2018.01.22", "title": "Благоевград: Почистени и обработени срещу заледяване са пътните настилки в града"}
{"url": "http://www.focus-news.net/news/2018/01/22/2479915/shumen-8-9-msek-e-srednata-skorost-na-vyatara-v-grada.html", "text": "8-9 м/сек е средната скорост на вятъра в Шумен. Това съобщи за Радио „Фокус“-Шумен дежурният в Хидрометеорологичната обсерватория в града. Поривите на вятъра, който е с посока от запад, достигат до 12 м/сек. През нощта средната скорост на вятъра е била около 10 м/сек, с пориви достигащи до 15 м/сек. Продължава да вали сняг. През последното денонощие в района на Нови пазар са измерени 12,9 л/кв.м. валежи, 11,4 л/кв.м. в Царев брод и Хърсово, 9 л/кв.м. в Тодор Икономово, между 6 и 8 л/кв.м. в Преслав, Венец, Смядово и Риш. За района на Шумен отчетените валежи от дъжд и сняг са 10,1 л/кв.м. В района на Върбица са паднали 5 л/кв.м.\r\nИвелина ИВАНОВА", "date": "2018.01.22", "title": "Шумен: 8-9 м/сек е средната скорост на вятъра в града"}
{"url": "http://www.focus-news.net/news/2018/01/22/2479916/predsedatelyat-na-ns-tsveta-karayancheva-kosak-e-izrazitel-na-fundamentalnite-tsennosti-na-evropeyskiya-sayuz-ravenstvoto-i-svobodata.html", "text": "Комисиите по европейски въпроси на парламентите на страните от Европейския съюз (КОСАК) са изразител на фундаменталните ценности на Европейския съюз – равенството и свободата. Това каза председателят на Народното събрание Цвета Караянчева на откриването на срещата на председателите на КОСАК в София, предаде репортер на Агенция „Фокус“.  \r\n„Вече близо 30 години КОСАК се утвърждава като успешен формат за участие на парламентите в процеса на вземане на решения по актуалните въпроси от европейския дневен ред. Той е и своеобразен гарант за участието на гражданите на Съюза в демократичния контрол върху Европейските институции по отношение на спазването на принципите за субсидиарност и пропорционалност“, каза още тя. \r\nЦвета Караянчева отбеляза, че участниците в срещата ще обсъдят приоритетите на Българското председателство - „Бъдещето на Европа и младите хора – икономически растеж и социално сближаване“, „Европейска перспектива и свързаност на Западните Балкани“, „Сигурност и стабилност в силна и единна Европа“, „Цифрова икономика и умения на бъдещето“. Тя подчерта и значимостта на въпросите, залегнали в дневния ред на днешното заседание на КОСАК, и пожела на гостите успех на конференцията и ползотворна работа.", "date": "2018.01.22", "title": "Председателят на НС Цвета Караянчева: КОСАК е изразител на фундаменталните ценности на Европейския съюз – равенството и свободата"}
{"url": "http://www.focus-news.net/news/2018/01/22/2479917/ivaylo-kalfin-makedoniya-shte-ostane-s-neyasna-perspektiva-za-es-ako-sporat-za-imeto-ne-bade-razreshen.html", "text": "Република Македония ще остане с неясна перспектива за Европейския съюз (ЕС), ако спорът за името на държавата не бъде разрешен. За това предупреди бившият външен министър Ивайло Калфин. В сутрешния блок „Добро утро, България“ на Радио „Фокус“ той коментира, че ако Македония бъде изолирана от евроинтеграционните процеси, това не би било добре, нито за страната, нито за нейните съседи. \r\n„Ако случаят не се разреши, Република Македония ще остане в същата ситуация – кандидат за член на НАТО и с неясна перспектива за присъединяването си към ЕС. Гърция има всички инструменти да това да се случи, но от друга страна за всички в региона, включително и за самата Гърция, е ясно, че е добре Република Македония да не бъде изолирана от процеса. България можеше да поставя претенции по същия начин. Факт е, че Македония е географско понятие, регионът е разположен в 3 държави, но това не означава, че не може да се намери решение за името“, каза още Ивайло Калфин. \r\nТой допълни, че позицията на България по казуса е конструктивна, тъй като цели да се ускори разрешаването на спора между Гърция и Македония. Калфин подчерта, че страната ни не бива да променя тази позиция.", "date": "2018.01.22", "title": "Ивайло Калфин: Македония ще остане с неясна перспектива за ЕС, ако спорът за името не бъде разрешен"}
{"url": "http://www.focus-news.net/news/2018/01/22/2479918/el-pais-karles-puchdemon-otpatuva-za-daniya-na-fona-na-zaplahata-ot-arest.html", "text": "Бившият председател на Женералитата на Каталуния Карлес Пучдемон отпътува за Дания в понеделник на фона на заплахата от арест при пристигането си в Копенхаген, съобщава испанският национален ежедневник El Pais.\r\nСамолетът, на борда на който пътува остраненият от власт каталунски лидер, е излетял малко след осем часа сутринта от летище „Шарлеора“ край белгийската столица. Властите в Мадрид предупредиха през почивните дни, че ако пътува до Дания, за да изнесе лекция в местен университет, Испания може да поиска ареста на Карлес Пучдемон. \r\nОт редакцията отбелязват, че това е първият случай за последните 80 дни, в който Карлес Пучдемон напуска пределите на Белгия, където пристигна след едностранното обявяване на независимост на Каталуния и последвалото разпускане на регионалния парламент в Барселона.   Тереза Герова", "date": "2018.01.22", "title": "El Pais: Карлес Пучдемон отпътува за Дания на фона на заплахата от арест"}
{"url": "http://www.focus-news.net/news/2018/01/22/2479919/stara-zagora-spaseni-sa-bedstvashtite-po-patya-mezhdu-shipka-i-buzludzha-mladezhi.html", "text": "Екипи на Областно пътно управление – Стара Загора изведоха осемте бедстващи от тази сутрин по пътя Шипка – Бузлуджа младежи, каза за Радио „Фокус“ директорът на Областно пътно управление – Стара Загора Илия Златев. Изведен е и автомобилът на Противопожарна служба – Казанлък, който в ранните часове на деня тръгна към мястото, по подаден сигнал. Сигналът е подаден в 05.00 часа сутринта. \r\nШест от спасените младежи са настанени на топло и пътуват с автомобила на Пожарната, останалите двама - с автомобил на Областно пътно управление.   \r\nТретокласният път от Републиканската пътна мрежа Шипка – Бузлуджа е затворен за целия зимен сезон.\r\nСлавяна ГАЙДАРОВА", "date": "2018.01.22", "title": "Стара Загора: Спасени са бедстващите по пътя между Шипка и Бузлуджа младежи"}
{"url": "http://www.focus-news.net/news/2018/01/22/2479920/evrodeputatat-momchil-nekov-tselta-na-rabotnata-sreshta-za-dvoyniya-standart-na-hranite-v-es-e-da-izgotvim-silna-balgarska-pozitsiya-po-temata.html", "text": "Целта на работната среща  за двойния стандарт на храните в ЕС е да изготвим силна българска позиция по темата. Това каза евродепутатът Момчил Неков по време на работна среща за изготвянето на парламентарно становище относно „Двойния стандарт при храните в Европейския съюз“, предаде репортер на Агенция „Фокус“. „В случая се радвам, че и становището към доклада и самият доклад се пише от източноевропейци или от евродепутати от Централна Европа. В социалните мрежи от години има коментари по темата, че има двойно качество при храните. Не само при храните, а и при услугите и нехранителните продукти. Това нещо трябва да престане. Обществото не вярваше, че можем да преборим мултинационалните компании. Много важно беше това, което каза г-н Юнкер през септември, когато той подчерта този проблем. След това бяха отпуснати 2 млн. евро за изследване в различните държави-членки за продукти с еднаква марка, но с различно съдържание“, каза Неков. По думите му България е на първите места по смъртност, по случаи на инфаркт и по затлъстяване на децата. „В сферата на храните и не само на европейско ниво няма общ европейски орган, който да следи за различното качество на храните“, коментира  Неков. \r\nДеница КИТАНОВА", "date": "2018.01.22", "title": "Евродепутатът Момчил Неков: Целта на работната среща за двойния стандарт на храните в ЕС е да изготвим силна българска позиция по темата"}
{"url": "http://www.focus-news.net/news/2018/01/22/2479921/pregled-na-osnovnite-temi-v-evropeyskiya-pechat-agentsiya-fokus.html", "text": "Продължителният снеговалеж в Австрийските и Швейцарските Алпи увеличи значително опасността от лавини, съобщава германският национален ежедневник Die Frankurter Allgemeine Zeitung.\r\nОт Швейцарската метеорологична служба съобщиха, че в редица части на планината е обявена най-висока степен на предупреждение за опасност от лавини. Ситуацията е съпоставима единствено с тази от зимата на 1999 г., заяви представител на службата.\r\nОчаква се в понеделник в западната част на Австрия също да бъде издадено най-високо предупреждение, след като синоптиците прогнозираха, че обилните снеговалежи ще натрупат значителна покривка. Редица пътища в страната са затворени, а някои населени места – недостъпни. \r\nТакава е ситуацията в района на Цермат. Курортът, разположен в подножието на връх Матерхорн е практически откъснат от външния свят вече цяла седмица. Затворени са пътищата до него, спря и железопътният трафик. Невъзможно е да бъдат изпълнявани и полетите на хеликоптерите. Местното туристическо бюро обаче увери, че се полагат грижи за доброто настроение на гостите на курорта. Уточнява се, че към настоящия момент в Цермат има около девет хиляди туристи. Все още не е ясно кога ситуацията ще се нормализира. В началото на януари Цермат вече бе блокиран от снеговалежи и опасност от лавини, припомнят от редакцията.\r\n*** Гражданин на Гърция е сред жертвите на нападението, което талибаните извършиха в хотел „Интерконтинентал“ в афганистанската столица Кабул в събота, съобщава електронното издание Ekathimerini. Информацията бе потвърдена от властите на Афганистан.\r\nГрупа въоръжени нападатели, облечени в униформи на афганистанската армия, щурмуваха силно охранявания хотел във вечерните часове на събота. Силите за сигурности на Кабул се бориха с тях в продължение на цялата нощ срещу неделя. Броят на жертвите, загинали при атаката е най-малко 30 души, сред които чуждестранни граждани, гости на хотела.\r\n*** Умението на Великобритания да се защити „ще бъде подкопано ако финансовите средства за нужните на военните не бъдат увеличени, предупреди британския началник на Генералния щаб генерал Николас Картър. Той ще държи реч в Обединения кралски институт (RUSI) в Лондон в понеделник, но част от неговото обръщение бе публикувано от министерството на отбраната.\r\nСъгласно разпространената информация, в обръщението на Картър е заявено, че „заплахите, срещу които сме изправени не са на хиляди мили от нас, а тук, пред вратата на Европа“. Според генералът, „времето да се изправим срещу тези заплахи е сега“. \r\nВеликобритания има най-големия военен бюджет в Европейския съюз, равняващ се на 36 милиарда паунда през 2017 г., сравнено с 32 милиарда паунда, с които разполага френската армия. На този фон, Русия има бюджет от 50 милиарда паунда за 2017 г.  Поради тази причина, много водещи военни се опасяват, че Москва може да се наложи като водеща военна сила в областта на артилерията, кибервойната и някои други сфери. \r\nМинистърът на отбраната Гавин Уилямсън заяви, че планирания намален бюджет би се оказал разрушителен за военните сили. В последните няколко години британската армия се сблъсква със все по-малко финансиране, тъй като правителството отделя повече пари за финансиране на обществени проекти, припомня за завършен изданието.\r\n***\r\nБившият председател на Женералитата на Каталуния Карлес Пучдемон отпътува за Дания в понеделник на фона на заплахата от арест при пристигането си в Копенхаген, съобщава испанският национален ежедневник El Pais.\r\nСамолетът, на борда на който пътува остраненият от власт каталунски лидер, е излетял малко след осем часа сутринта от летище „Шарлеора“ край белгийската столица. Властите в Мадрид предупредиха през почивните дни, че ако пътува до Дания, за да изнесе лекция в местен университет, Испания може да поиска ареста на Карлес Пучдемон. \r\nОт редакцията отбелязват, че това е първият случай за последните 80 дни, в който Карлес Пучдемон напуска пределите на Белгия, където пристигна след едностранното обявяване на независимост на Каталуния и последвалото разпускане на регионалния парламент в Барселона.  \r\n***", "date": "2018.01.22", "title": "Преглед на основните теми в европейския печат (Агенция „Фокус“)"}
{"url": "http://www.focus-news.net/news/2018/01/22/2479922/tereza-gerova-agentsiya-fokus-berlin-i-ankara-ne-se-nuzhdayat-ot-posrednik-v-urezhdaneto-na-dvustrannite-si-otnosheniya-pone-na-tozi-etap.html", "text": "Берлин и Анкара не се нуждаят от посредник в уреждането  на двустранните си отношения, поне не на този етап. Това каза в интервю за сутрешния блок „Добро утро, България“ на Радио „Фокус“ Тереза Герова, главен редактор в отдел „Международни новини“ на Агенция „Фокус“ по повод посещението на германския канцлер Ангела Меркел у нас. По думите й през последните седмици Турция е дала не малко сигнали за това, че желае да нормализира отношенията си с Германия и именно с тази цел турският външен министър Мевлют Чавушоглу бе на посещение в родния град на германския си колега Зигмар Габриел. \r\n„Двустранните отношения между Берлин и Анкара се влошиха още след опита за преврат в Турция през лятото на 2016 година. Кризата избухна, а поводът за нея беше арестът на германския журналист Денис Юджел, последваха и други арести и задържания, и то не само на журналисти, но и на други германски граждани. Тези събития рефлектираха върху всички аспекти на двустранните отношения между Берлин и Анкара. Стигна се до изтегляне на военнослужещите от Бундесвера от базата „Инджирлик“, до отказ на Германия да подкрепи разширяването на митническия съюз на ЕС с Турция, а също така и до принципното противопоставяне на Берлин на отварянето на нови глави от преговорния процес за турското членство в общността. Същевременно, обаче, и двете страни са на ясно, че са свързани от общи интереси, най-малкото - в областта на борбата с тероризма и управлението на емигрантската криза,“ коментира Тереза Герова.  \r\nСпоред нея друг е въпросът, че отношенията между Берлин и Анкара засягат и тези, които имат Турция и ЕС, а организирането на среща между лидери на ЕС и Турция в България е един доста \"хубав и напоителен\" сигнал, който страната ни отправя към Брюксел, Анкара и Берлин.", "date": "2018.01.22", "title": "Тереза Герова, Агенция „Фокус“: Берлин и Анкара не се нуждаят от посредник в уреждането  на двустранните си отношения, поне на този етап"}
{"url": "http://www.focus-news.net/news/2018/01/22/2479923/evrodeputatat-momchil-nekov-nastoyavam-praktikata-na-dvoynoto-kachestvo-na-hranite-da-bade-prekratena.html", "text": "Настоявам практиката на двойното качество на храните да бъде прекратена.  Това каза евродепутатът Момчил Неков по време на работна среща за изготвянето на парламентарно становище относно „Двойния стандарт при храните в Европейския съюз“, предаде репортер на Агенция „Фокус“. Евродепутатът поясни, че изготвеното становище по темата включва няколко искания: в най-кратък срок да бъдат финализирани анализите от отпуснатите финансови ресурси от 2 млн. евро за изготвянето на методология и анализи на различите продукти в държавите членки на ЕС, както и еднозначно прекратяване на практиката за двойното качество на стандартите при хранителните продукти и даване на възможност на бизнеса да споменава местни рецепти, ако има такива. Неков коментира, че последното изискване е било във връзка с това, че някои компании, произвеждащи продукти с двоен стандарт, посочват, че се съобразяват с местните рецепти. „Идеята е, ако се използват местни рецепти в Австрия, Германия, България, това да бъде опоменато на самия продукт“, заяви евродепутатът. \r\nДеница КИТАНОВА", "date": "2018.01.22", "title": "Евродепутатът Момчил Неков: Настоявам практиката на двойното качество на храните да бъде прекратена"}
{"url": "http://www.focus-news.net/news/2018/01/22/2479924/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-23-yanuari.html", "text": "„Софийска вода” временно ще прекъсне водоснабдяването в някои части на столицата на 23 януари 2018 г. (вторник), съобщиха от пресцентъра на дружеството.\r\nВъв връзка с изграждане на сградно водопроводно отклонение на ул. „Първанова чешма“, с. Доброславци, се налага спиране на водоподаването от 09:30 до 15:30 часа на клиентите на „Софийска вода”, живеещи в района на ул. „Панчовица“, ул. „Уршак“, ул. „Първанова чешма“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бранище“ и ул. „Първанова чешма“.\r\nВъв връзка с реконструкция на уличен водопровод на ул. „Николай Хрелков“, кв. „Горна баня“,  се налага спиране на водоподаването от 9:00  до 21:00 часа на клиентите на „Софийска вода”, живеещи в района на ул. „Перуника“, ул. „Еделвайс“, ул. „Николай Хрелков“, ул. „Лотос“, бл. 1, бл. 2, бл. 3, бл. 4, бл. 60, бл. 61, бл. 63.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 60.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.22", "title": "„Софийска вода” временно ще прекъсне водоснабдяването в някои части на столицата на 23 януари"}
{"url": "http://www.focus-news.net/news/2018/01/22/2479925/ombudsmanat-maya-manolova-temata-sreshtu-dvoynite-standarti-na-hranite-e-moya-kauza.html", "text": "Темата срещу двойните стандарти на храните е моя кауза. Това каза омбудсманът Мая Манолова по време на работна среща, организирана от българския евродепутат Момчил Неков, за изготвянето на парламентарно становище относно „Двойния стандарт при храните в Европейския съюз“, предаде репортер на Агенция „Фокус“. „Като национален омбудсман съм категорично против съществуването на обидната, унизителна практика на двойните стандарти, а именно съществуването и предлагането на продукти от една и съща марка, но с различни съставки в различни точки на европейския пазар. От тази практика българските граждани са потърпевши. Това е не просто дискриминация, а обида. Много добре, че проблемът беше осъзнат от ЕК и поставен на дневен ред от словото на президента Юнкер“, каза Мая Манолова. Омбудсманът посочи, че от миналата година активно се занимава с тази тема и припомни, че е започнала с един форум, посветен на хранителните измами. „Двойните стандарти при храните са именно хранителна измама. Потребителят очаква, че купува и консумира продукт, стока с определено качество, по определена оригинална рецепта, тъй като е под известен бранд, марка, но на практика се оказва, че купувайки този продукт в България, той е с различни съставки. Обикновено по-лоши и по-евтини, но на по-висока цена. През миналата година със скромните ресурси, с които разполага институцията на омбудсмана, направихме сравнително изследване на разпространени продукти за хранене на деца“, каза Манолова и посочи, че изследването е установило голяма разлика. Омбудсманът заяви, че е миналата година е успяла да обедини всички институции срещу двойните стандарти.\r\nДеница КИТАНОВА", "date": "2018.01.22", "title": "Омбудсманът Мая Манолова: Темата срещу двойните стандарти на храните е моя кауза"}
{"url": "http://www.focus-news.net/news/2018/01/22/2479926/sport-chetvartfinalniyat-mach-na-grigor-dimitrov-zapochva-v-rannite-chasove-na-vtornik.html", "text": "Григор Димитров ще играе срещу втората ракета на Великобритания Кайл Едмънд в среща от четвъртфиналите на Откритото първенство на Австралия във вторник.\r\nДвубоят помежду му е трети в програмата на Централния корт и ще започне не по-рано от 5:30 часа българско време. \r\nДо този момент двамата тенисисти са изиграли две срещи помежду си, като и в двете победител бе Григор Димитров. Последният им мач бе преди няколко седмици, на турнира в Бризбейн. При евентуална победа срещу Едмънд, първата ракета на България ще се класира за полуфиналите в Мелбърн за втора поредна година.", "date": "2018.01.22", "title": "Спорт: Четвъртфиналният мач на Григор Димитров започва в ранните часове на вторник"}
{"url": "http://www.focus-news.net/news/2018/01/22/2479927/kristian-vigenin-savmestnite-usiliya-na-komisiite-ot-vsichki-darzhavi-shte-badat-dokazatelstvo-pred-grazhdanite-na-es-che-sayuzat-e-adaptiven-uveren-i-otgovoren.html", "text": "Съвместните усилия на комисиите от всички държави ще бъдат доказателство пред гражданите на ЕС, че Съюзът е адаптивен, уверен и отговорен. Това каза председателят на парламентарната Комисия по европейски въпроси и контрол на европейските фондове Кристиан Вигенин по време на форума на комисиите по европейски въпроси на парламентите на ЕС, който се провежда в НДК, предаде репортер на Агенция „Фокус“. Вигенин поздрави Естония и естонския парламент за конструктивното провеждане на Естонското председателство. „Уверен съм, че заедно с тях и колегите от Австрия ще продължим своето добро сътрудничество по време на председателската тройка. Съзнаваме отговорността и значимостта на Българското председателство, когато във времена на застъпващи се кризи и предизвикателства националите парламенти и техните представители като пряко избрани от европейските граждани имат своята ключова роля за отчитане на повече отчетност и легитимност на дейностите на съюза“, каза още Вигенин.\r\nЗа да онагледи смисъла, заложен в девиза на Българското председателство – „Съединението прави силата“, той разказа легендата за древния български владетел хан Кубрат и за неговите синове. „Мисля, че тази притча е особено поучителна в контекста на днешния свят, който се нуждае от сила и решимост, за да запази единството си и да отговори по-добре на очакванията на своите граждани в областта на сигурността, икономиката, социалното приобщаване, опазването на околната среда и промените в климата. „Нашите съвместни усилия и резултати ще бъдат доказателство пред гражданите на ЕС, че ЕС е адаптивен, уверен и отговорен. Защото немислимото вчера се оказа необходимост днес. Въпреки множеството и комплексни предизвикателства считаме, че процесът на разширяване по посока на региона на Западните Балкани е безалтернативен и гарантиращ проектирането на сигурност, стабилност и просперитет на целия европейски континент“, каза още той и посочи, че в България се водим от разбирането за сигурност и стабилност чрез сътрудничество и интеграция. „Поставяме фокус върху добросъседските отношения и регионалното сътрудничество, както и реализиране на дневен ред за транспортна, енергийна, цифрова и друга сигурност. Приветстваме решението на Комисията да стартира публични дебати и обсъждания относно приоритетите в следващия европейски бюджет, защото е много важни приоритетите да бъдат резултат от стратегически виждания, интелигентни решения и формиране на правилния баланс, който да не подкопава развитието на традиционни европейски политики“, каза още Вигенин и обясни, че предстои работа по засилването на видимостта на Дунавския и на Черноморския регион.", "date": "2018.01.22", "title": "Кристиан Вигенин: Съвместните усилия на комисиите от всички държави ще бъдат доказателство пред гражданите на ЕС, че Съюзът е адаптивен, уверен и отговорен"}
{"url": "http://www.focus-news.net/news/2018/01/22/2479928/agentsiya-patna-infrastruktura-tehnika-na-api-izvadi-ot-prespite-grupa-mladezhi-koito-vapreki-zabranata-navlizat-v-zatvoren-paten-uchastak.html", "text": "Сутринта техника на Агенция „Пътна инфраструктура“ (АПИ) извади от преспите група младежи, които въпреки забраната навлизат в затворен за цялата зима участък от път III-5005 - на един километър след Бузлуджа в посока връх Шипка. Това съобщиха от пресцентъра на АПИ.\r\nАгенция „Пътна инфраструктура“ апелира гражданите за отговорно поведение и спазване на въведените ограничения на движението особено във високопланинските райони. С предприемането на неразумни действия те поставят под опасност не само собствения си живот, но и живота на спасителните екипи и затрудняват работата на пътните дружества като се изразходва финансов ресурс, който е предвиден да се използва за поддържане на пътната мрежа.", "date": "2018.01.22", "title": "Агенция „Пътна инфраструктура“: Техника на АПИ извади от преспите група младежи, които въпреки забраната навлизат в затворен пътен участък"}
{"url": "http://www.focus-news.net/news/2018/01/22/2479929/veliko-tarnovo-25-mashini-chistyat-snega-v-grada.html", "text": "25 машини чистят снега във Велико Търново. Това съобщиха от пресцентъра на Общината. Цялата налична техника на фирмата по зимна поддръжка „Нелсен чистота“ работи по 114-километровата улична мрежа в Старата столица – 10 снегорина, 8 машини за разпръскване на пясък, две фадроми и машина за ръчно опесъчаване, ползвана в старата градска част. \r\nОще след 1,00 ч. през изминалата нощ стартира обработката на настилките против заледявания. Към 9,30 ч. тази сутрин и при условията на продължаващ вече няколко часа снеговалеж техниката е съсредоточена по главните трафик улици и по маршрутите на градския транспорт. 115 тона е разпръсната смес от пясък и сол. Автобусите по обществените линии се движат по разписания и без затруднения.\r\nСлед спирането на снеговалежа машините ще бъдат пренасочени и към второстепенните улици. Проходимостта им е нормална, а движението се извършва при зимни условия. Поради очакваното понижаване на температурите пътната мрежа ще бъде допълнително обработена срещу заледявания по-късно днес.\r\nНад 45 километра е дължината на първостепенните булеварди и улици във Велико Търново. Около 65 километра е общата площ на второстепенните отсечки. \r\n71 служители на общинската фирма „Зелени системи“ от 6,00 ч. сутринта работят по почистването на тротоарите, стълбищата, спирките, обществените пространства. За проходимостта на пешеходните алеи с най-голям поток от хора, както и за разчистване на входовете пред училища, детски градини, социални центрове работят четири малогабаритни машини. \r\nСъгласно Наредбата за опазване на околната среда собствениците, наемателите и ползвателите на жилищни и офис-сгради, на магазини и други търговски обекти са длъжни сами да изчистят снега от прилежащите си тротоарни площи. \r\nОранжев код за силен вятър е обявен за територията на област Велико Търново от Националния институт по метеорология и хидрология към БАН. Няма населени места без ток и вода, няма регистрирани аварии и щети. Движението по пътищата в общината се извършва при зимни условия, шосетата са проходими.\r\nЖителите на Велико Търново и населените места могат да подават сигнали за необходимостта от снегопочистване и предприемане на мерки на телефон 062/619102. Обажданията се приемат от служители, които координират дейностите на фирмите по зимната поддръжка на пътната инфраструктура.", "date": "2018.01.22", "title": "Велико Търново: 25 машини чистят снега в града"}
{"url": "http://www.focus-news.net/news/2018/01/22/2479930/dobrich-plashtaneto-na-mestni-danatsi-i-taksi-v-obshtinata-za-2018-godina-veche-e-vazmozhno.html", "text": "Плащането на местни данъци и такси в Община град Добрич за 2018 година е възможно от днес. Това съобщи зам.-кметът „Финанси и общинска собственост“ Елка Димова, предаде кореспондентът на Радио „Фокус” – Варна. Общината е осигурила различни възможности за плащане за улеснение на гражданите -  в касата на Дирекция „Местни данъци и такси“ към Община град Добрич на адрес: ул. „Независимост“ № 7, етаж 3, стая 313 с работно време 8.00 до 16.00 часа; на касите на оператор за парични преводи и платежни услуги в цялата страна и безкасово - с пощенски запис или с платежно нареждане (вносна бележка) чрез банка. Подробна информация за това е публикувана на сайта на Общината в рубриката „Услуги и информация“, подлинк – „Местни данъци и такси“. \r\nОт тази година на касите в Дирекция „Местни данъци и такси“ в Добрич са осигурени два ПОС терминала за разплащане с карти. Справки за задълженията могат да се правят на място в Дирекцията, по телефона или чрез имейл адрес. Според Наредбата на Общината за определяне размера на местните данъци и такси на предплатилите от 1 март до 30 април за цялата година, се прави отстъпка 5 на сто. \r\nЖулиета НИКОЛОВА", "date": "2018.01.22", "title": "Добрич: Плащането на местни данъци и такси в Общината за 2018 година вече е възможно"}
{"url": "http://www.focus-news.net/news/2018/01/22/2479931/filip-popov-bsp-za-balgariya-motivite-ni-za-vot-na-nedoverie-sa-savsem-yasni-ima-primeri-ot-gerb-se-opitvat-da-zamazhat-ochite-na-bryuksel-s-nerabotesht-antikoruptsionen-zakon.html", "text": "Ние ясно сме описали нашите мотиви за вота на недоверие. Имаме и конкретни примери. Ясно е на кое място е България по отношение на корупцията. Това заяви народният представител от „БСП за България” Филип Попов по БНТ, съобщиха от пресцентъра на НС на БСП. По думите му обществото налага тази тема, бизнесът също я налага. „Страната ни е на едно от последните места по борба с корупцията”, подчерта Попов и обясни, че антикорупционният закон на управляващите не е инструмент, за да се борим срещу корупцията. „Те се опитват да замажат очите на шефовете в Брюксел, че нещо се прави срещу корупцията, а в същото време реалността е съвсем друга, за което изнесохме и примери”, каза той.\r\nФилип Попов даде пример с това какво точно пише в доклада на ДАНС за БАЦИС: „Налице са технически възможности за манипулиране или неоторизирано достъпване на компютъртната система, използвана за контрол и мониторинг на ИКУНК, използвана в Агенция „Митници”. Съществуват условия за създаване на заплаха за финансовата и икономическата сигурност на страната, поради наличие на възможност за манипулиране на количеството стоки, подлежащи на акцизно облагане. Налице са признаци, че служители от Агенция „Митници” са изменили съдържанието на анализираната компютърна система с цел прикриване на допълнителни уязвимости в нея”. Попов каза още, че в документа пише също как от събраните в хода на работата по проверката материали е видно, че при експлоатирането на БАЦИС са констатирани редица проблеми. „Заключението на прокурора - използването на една и съща парола за достъп до ситемата ИКУНК за всички данъчни складове в страната, позволява системата на национално ниво да бъде лесно дестабилизирана”, обясни Филип Попов и допълни, че от страна на финансовия министър не е направено нищо и се налага ДАНС да прави проверка, а прокуратурата да излиза с постановление.", "date": "2018.01.22", "title": "Филип Попов, „БСП за България”: Мотивите ни за вот на недоверие са съвсем ясни, има примери, от ГЕРБ се опитват да замажат очите на Брюксел с неработещ антикорупционен закон"}
{"url": "http://www.focus-news.net/news/2018/01/22/2479932/parvata-godina-ot-mandata-na-prezidenta-rumen-radev-spravka-agentsiya-fokus.html", "text": "стана петият демократично избран президент на Република България, след като на 13 ноември 2016 г. спечели балотажа между него и председателя на Народното събрание Цецка Цачева, издигната от ГЕРБ. На 19 януари 2017г. заедно с вицепрезидента Илияна Йотова той положи клетва като президент пред Народното събрание, а на 22 януари двата официално встъпиха в длъжност.\r\nСамо 3 дни след като зае поста президентът Радев назначи  служебно правителство , което да подготви страната за предсрочните парламентарни избори. В кабинета, ръководен от проф. Огнян Герджиков, имаше четирима вицепремиери и 17 министерства. Приоритетите, които държавният глава им възложи по думите му бяха ясно очертани: осигуряване на нормалното функциониране на държавата до следващото легитимно правителство; провеждането на честни избори; подготовката на председателството на Съвета на Европейския съюз. В началото на май при отчета за свършеното от служебното правителство проф. Герджиков заяви, че то е „изпълнило смислени ангажименти с положително отражение върху стабилността на държавата, живота на хората и на бизнеса“, а президентът Радев му даде висока, като посочи, че основните приоритети са изпълнени по най-добрия начин за краткия мандат. „Работихте за каузата България и затова постигнахте тези резултати, които несъмнено ще бъдат оценени високо“, отбеляза той и призова за приемственост между служебния кабинет и новия с премиер Бойко Борисов. \r\nВ едно от последните си заседания служебното правителство одобри офертата на шведската фирма СААБ, която произвежда изтребителите „Грипен”, за нуждите на армията ни от нов тип боен самолет. В края на юни по предложение на ГЕРБ в парламента бе създадена Временната комисия за проучване на изпълнението на процедурата. Малко след това заради твърденията на депутата от ГЕРБ Антон Тодоров, че президентът Румен Радев, още като зам.-командир на ВВС, е лобирал да бъдат закупени именно „Грипен”-ите, се стигна до напрежение между управляващите и държавния глава и многократно разменяне на реплики по темата. На критиките, че е повлиял на избора на изтребител държавният глава отговори, че именно „лобисти са на път окончателно да приземят авиацията ни“ с връщането на конкурса в изходна точка. В крайна сметка временната парламентарна комисия предложи частично рестартиране на процедурата за нов изтребител, тъй като в хода на работата й стана ясно, че правилата за избор на изтребител са променяни по време на самата процедура, с което се е стигнало до отстраняването на офертата на Португалия и САЩ за употребявани изтребители F-16. В края на миналата година в своя изказване президентът Радев заяви, че ще постави на Консултативен съвет по национална сигурност въпросите за „дефицита на държавническо мислене за секторите „Сигурност“ и „Отбрана“.\r\nЕдно от предизборните обещания на Румен Радев бе да блокира Всеобхватното икономическо и търговско споразумение между Канада и Европейския съюз и неговите държави членки (СЕТА). В изпълнение на този ангажимент на 18 юли 2017г. той сезира Конституционния съд (КС) с искане за задължително тълкуване на разпоредби от споразумението, малко след като ЕС и Канада, се договориха то да влезе в сила през септември. На критиките, че не се е противопоставил на приемането на документа по време на заседанието на Европейския съвет в Брюксел, президентът Радев отговори: „Не водя загубени вече битки, нека това да е ясно. Въпросът за СЕТА на ниво ЕС вече е решен“. Той допълни, че никога не е приветствал и няма да приветства търговското споразумение и като пазител на българската Конституция, ще сезира КС, за да се произнесе дали промените, които СЕТА налага в нея, са законосъобразни. По този повод искането му към съда бе за тълкуване на разпоредбите на Конституцията, свързани с условията за ратифицирането и действието на подобни смесени международни договори, участието на България в ЕС и икономическото развитие на държавата. КС допусна частично разглеждане на искането, като отклони само 1 от 4-те точки и трябва да се произнесе при какви условия СЕТА може да стане част от българското законодателство.\r\nБлизо половин година след като зае поста, държавният глава, в изпълнение на друг свой ангажимент към българското общество, взе решение да оповести съдържанието на Консултативната среща за КТБ при президента Росен Плевнелиев с лидерите на парламентарно представените политически партии в 42-то Народно събрание и част от министрите в тогавашното правителство, която се проведе на „Дондуков“ 2 на 29.06.2014 г. Малко по-късно на страницата на президентската институция бе публикувана и втората стенограма -  от консултациите на 14 юли 2014 г. относно финансовото състояние на България. Според държавния глава разсекретяването на документите ще бъде \"тест за това дали обществото ни заслужава прозрачност\". По-късно в свое интервю Румен Радев заяви, че е призовал Цветан Василев да се върне в България и да даде своите показания пред българския съд, като коментира: „Всички ние платихме цената за КТБ и затова трябва да знаем истината. Случаят с КТБ трябва да се реши тук, в България, а не в чужбина. Само по този начин ни ще придобием вътрешна увереност, самочувствие и вяра като държава и като общество сами да градим своето бъдеще“.\r\nНа 4 октомври 2017 г. президентът Румен Радев върна на Висшия съдебен съвет (ВСС) предложението за назначаването на Георги Чолаков за председател на Върховния административен съд (ВАС). Мотивът на държавния глава беше, че Чолаков бе предложен от стария състав на ВСС и авторитетът му би бил по-голям, ако и новия подкрепи кандидатурата му. В крайна сметка на 19 октомври с 20 на 4 гласа новият ВСС избра повторно Чолаков и предложи на президента да подпише указ за назначаването му за председател на ВАС, което той направи 4 дни по-късно. КОНСУЛТАТИВЕН СЪВЕТ ПО НАЦИОНАЛНА СИГУРНОСТ30 май 2017 г. \r\nПървото заседание на Консултативния съвет по Национална сигурност (КСНС), свикано от президента Румен Радев, е на тема „Рискове и заплахи за националната сигурност на Република България и необходими мерки за нейното укрепване“.  Участниците в заседанието се договарят до 2024 г. бюджетът за отбрана да достигне 2% от брутния вътрешен продукт (БВП). Друга точка, по която се  постига консенсус е проектите за модернизация на армията да се ускорят, личният състав на службите за сигурност да бъде попълнен и да се изработи нова, по-актуална стратегия за национална сигурност. Участниците в КСНС излизат с решение за разработване на конкретни планове за попълване на недостига от личен състав в сектор Сигурност и мерки за повишаване на неговата квалификация, мотивация и престиж; ускорена реализация на проектите за модернизация; поддръжката на техниката, въоръжението и оборудването до замяната им с нови образци.9 октомври/17 октомври 2017 г. \r\nВторото свикано от президента Радев заседание на КСНС е на тема „Необходими законодателни мерки за противодействие на корупцията“. Насроченото за 9 октомври заседание се проваля заради липса на кворум. Преди края на заседанито напускат зам.-председателят на ПП ГЕРБ и председател на парламентарната група Цветан Цветанов, финансовият министър Владислав Горанов, лидерът на ДПС Мустафа Карадайъ и председателят на „ВОЛЯ“ Веселин Марешки. Премиерът Бойко Борисов пък пристига на заседанието с час и половина закъснение заради среща с министъра на икономиката Емил Караниколов и протестиращи служители на оръжейния завод „Емко“. Никой от лидерите на „Обединени патриоти“ не присъства при президента Румен Радев, за да обсъди антикорупционните законодателни мерки. Единственият им представителбе Явор Нотев, който е и зам.-председател на Народното събрание. Заради провала на заседанието държавният глава насрочва ново заседание по темата за 17 октомври 2017 г. На второто заседание по темата участниците в Консултативния съвет за национална сигурност не постигат съгласие относно ролята и функциите на бъдещия антикорупционен орган, както и относно принципите за назначаването на неговото ръководство, но се обединяват около 3 решения: да приемат промени в Наказателния кодекс относно корупционните престъпления, Народното събрание да разгледа и приеме Закон за противодействие на корупцията и новият закон да регламентира всеобхватни мерки, включващи превенция и отнемане на незаконно придобито имущество. Те се обединяват около констатацията, че резултатите от борбата с корупцията по високите етажи на властта са ниски поради несъвършенства в законодателството в институционална рамка и поради липсата на обособена структура с ясни правомощия и капацитет за ефективна борба с корупцията.9 януари 2018 г. \r\nТретото заседание на КСНС е на тема „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“.  Участниците в него се обединяват около тезата, че българското председателство на Съвета на ЕС е голяма отговорност, но и възможност за България. Членовете на Консултативния съвет постигат единство в позицията си, че в качеството си на ротационен председател, българската страна трябва да излезе с ясни предложения, които да: способстват за запазване на създадената динамика при осъществяване на заложените в Глобалната стратегия на ЕС приоритети и цели в областта на сигурността и отбраната; засилят отбранителното сътрудничество между държавите-членки; способстват за пълноценната интеграция на Въоръжените сили на държавите-членки в процесите на изграждане на Обща европейска отбрана; способстват за пълноценната интеграция на отбранителната индустрия, науката и малките и средните предприятия на държавите-членки в общите европейски отбранителни проекти и фондове. Сред конкретните предложения, които КСНС отправя към изпълнителната власт, са: до 30 юни 2018 г. България да финализира преговорния процес по регламента за изграждане на Европейска програма за промишлено развитие в областта на отбраната; до 15 март 2018 г. да се разработи Пътна карта за подготовка на Програма 2030 за развитие на отбранителните способности на Въоръжените сили, а до 31 март 2018г. - актуализиран план за участие в проекти на Постоянното структурирано сътрудничество и Европейския фонд за отбрана; до същата дата трябва да бъде разработен и Каталог на българската отбранителна индустрия, научни звена и областите, в които България има потенциал да участва в проекти на Постоянното структурирано сътрудничество, Европейския фонд за отбрана и по линия на Европейската агенция за отбрана. Сред препоръките са и актуализиране на Стратегията за изследване и технологии в сигурността и отбраната 2015 г., в съответствие с Националната стратегия за развитие на научните изследвания в България 2017-2030, както и извършване на преглед и при необходимост актуализиране на Националния план за повишаване на разходите за отбрана на 2 процента от брутния вътрешен продукт до 2024 година. По отношение на европейската перспектива и сигурността на страните от Западните Балкани предложението е до 1 юли 2018 г. да се разработи Пътна карта с проекти и инициативи в областите на сигурността и отбраната, която да подпомогне Европейската перспектива и укрепването на сигурността на страните от Западните Балкани. Извън заложената тема участниците в заседанието обсъдиха и тревожното натрупване на тежки криминални престъпления в началото на годината.ПРЕЗИДЕНТСКО ВЕТО2 февруари 2017 г. \r\n10 дни след встъпването си в длъжност президентът Румен Радев наложи първото си вето – върху Закона за концесиите, гласуван в последните дни на 43-то Народно събрание. За това настояваха природозащитници, \"Нова република\" на Радан Кънев, който изпрати специално писмо, \"Зелените\" и синдикатът \"Подкрепа\". Радев аргументира решението си с това, че законът въвежда \"широки граници на субективизъм и възможности за корупционни практики\".8 август 2017г. \r\nДържавният глава наложи вето на промените в Закона за опазване на околната среда и водите. Той върна за ново обсъждане разпоредбите, с които се премахва втората съдебна инстанция при обжалване на административни актове във връзка с околната среда и биологичното разнообразие. Според него премахването на втората инстанция намалява интензитета на защитата, необходима за гарантиране на околната среда като конституционно призната ценност.9 октомври 2017г. \r\nПрезидентът наложи вето на промените в Закона за отбраната и въоръжените сили. Тогава Румен Радев счете, че се въвеждат нови, завишени и кумулативно приложими изисквания за заемане на длъжността „постоянен секретар на отбраната“. Той се обяви против предложението удостоените с висше военно звание офицери да се представят в Комисията по отбрана на Народното събрание от министъра на отбраната.8 декември 2017 г. \r\nДържавният глава наложи вето и върху част от Закона за бюджета на НЗОК за 2018 година. Той върна за обсъждане Преходните и заключителните разпоредби от закона заради прието предложение за неизплащане от Касата на определени нови лекарствени продукти. Президентът изтъкна, че така се създава различно третиране на здравноосигурените лица и се засяга основно конституционно право, гарантиращо на гражданите достъпна медицинска помощ. И трите пъти парламентът преодоля президентското вето.2 януари 2018 г. \r\nПрезидентът Румен Радев върна за ново обсъждане в Народното събрание Закона за противодействие на корупцията и за отнемане на незаконно придобитото имущество, като го оспорва по принцип и в неговата цялост. Според държавния глава противодействието на корупцията не може да се ограничи само до мерките, предвидени в приетия закон. По думите му те са необходими, но недостатъчни за ефективното противодействие на корупцията, каквито са очакванията на обществото. В мотивите за връщане се посочва същественото несъответствие на закона с поставената в него цел – ефективно противодействие на корупцията, както и отклонения от основни начала на Конституцията и международни договори, по които Република България е страна. Президентът Радев подчертава също и, че е неподходящо зам.-председателят и членовете на новата комисия за борба с корупцията да се избират по предложение на нейния председател. Според него по този начин целият състав ще бъде доминиран от мнозинството в парламента, а не от цялото народно представителство и това увеличава възможността за политическо въздействие в дейността на комисията. В мотивите си държавният глава посочва още, че извън обхвата на новия законно стават редица органи и звена, свързани с противодействието на корупцията. Според държавния глава приетият закон не само не създава адекватна нормативна основа за справяне с корупцията, но дори затруднява борбата с нея.ВИЗИТИ ЗАД ГРАНИЦА30-31 януари 2017 г.\r\nПрезидентът Румен Радев е  на двудневно работно посещение в Брюксел. Визитата в белгийската столица е първото задгранично пътуване на държавния глава след встъпването му в длъжност по-рано същия месец.\r\nПрезидентът Радев има срещи с председателя на Европейския съвет Доналд Туск, с председателя на Европейската комисия Жан-Клод Юнкер, с председателя на Европейския парламент Антонио Таяни и \r\nс генералния секретар на НАТО Йенс Столтенберг.  По време на посещението си Радев посещава офисите на българската делегация в централата алианса и ще се среща с нейните членове. В рамките на визитата президентът Радев  посещава Върховното главно командване на Обединените въоръжени сили на НАТО в Европа /SHAPE/ в град Монс. В Брюксел президентът Радев призовава за увеличаване на подкрепата за държавите, формиращи външните граници на ЕС и изразява очакването на страната ни за реформиране на Дъблинския регламент, който  може да доведе до създаването на буферни зони за мигрантите.\r\nМиграционната криза, гарантирането на сигурността на европейските граждани и перспективите за увеличаване на икономическия растеж в ЕС, са водещите акценти по време на срещите на държавния глава с представителите на Европейската комисия, Европейският парламент и Европейския съвет. По време на разговора си с Йенс Столтенберг Радев заявява, че България разчита на НАТО като гарант за сигурността на държавите членки. Държавният глава е Радев е категоричен, че България ще положи максимални усилия за достигане на 2% от БВП, които да бъдат отделени за повишаване на отбранителните ни способности. За България участието в учения на НАТО е важно не само за повишаване на сигурността в нашия регион, но и за увеличаването на бойните способности на българските Въоръжени сили“, подчертава държавният глава Румен Радев. От своя страна Йенс Столтенберг уверява, че НАТО ще продължи да засилва отбранителния си потенциал и да подкрепя държавите членки в региона на Черно и Балтийско море и Полша с „пакет от мерки“, както по отношение на Сухопътните сили, така и на Военновъздушните и Военноморските си сили. 3 февруари 2017 г. \r\nПрезидентът Румен Радев участва в неформалното заседание на Европейския съвет, което се провежда в Малта. Държавните и правителствените ръководители на държавите членки на ЕС обсъждат във Валета въпросите, свързани с миграционния натиск към Европа, както и напускането на ЕС от Великобритания. В рамките на форума на най-високо равнище българският президент разговаря с канцлера на Федерална република Германия Ангела Меркел, която пожела на Румен Радев успех в отговорната му мисия като български държавен глава. Двамата обсъдиха предстоящото официално посещение на президента Радев в Германия и размениха мнения по актуални въпроси от дневния ред на ЕС. Румен Радев и Ангела Меркел потвърдиха и желанието на България и Германия за последващо всестранно развитие на двустранните отношения.6 февруари 2017 г. \r\nПрезидентът Радев е на официално посещение във Федерална република Германия по покана на президента на страната Йоахим Гаук.В Берлин Румен Радев е посрещнат с официална церемония в президентския дворец „Белвю“, където заедно с президента Гаук направиха преглед на Почетната рота на Бундесвера. Двамата президенти поздравиха български и немски ученици, които бяха дошли да  наблюдават официалната церемония. „Обменихме мнения от актуалния дневен ред на Европейския съюз и на двете ни държави. Споделяме общи отговорности и ценности за постигането на силна, просперираща и сигурна обединена Европа. Предизвикателствата пред нас не са малко – въоръжени конфликти, тероризъм, миграционна вълна, глобализация, все по-силно ограничаване на наличните ресурси. В тази обстановка ние трябва да продължаваме активното си сътрудничество, което има огромен потенциал, особено в областта на икономиката и инвестициите“, посочи българският президент по време на съвместната пресконференция с германския си колега. От своя страна президентът Йоахим Гаук отбеляза, че в Германия и Европа се интересуват и от вътрешнополитическото предизвикателство, което България трябва да преодолее – борбата с корупцията. „Знаем, че от дълго време се работи и се надяваме скоро да има резултат“, посочи президентът Гаук. По време на разговора на двамата президенти са обменени и идеи за повишаване на сигурността на европейските граждани. „Тази сигурност се базира на споделени отговорности и солидарност. България полага всички усилия на своята външна граница да защити европейските граждани и външната граница на ЕС. Разчитаме, обаче на още по-голяма европейска солидарност не само под формата на хора, техника и ресурси, а и като едно дългосрочно оперативно планиране за справяне с миграционната криза\", заявява Радев. 17 февруари 2017 г. \r\nПрезидентът Румен Радев присъства на работна среща в рамките на Мюнхенската конференция по въпросите на сигурността, посветена на проблемите на бежанците в Европа. На нея той призовава международната общност да се обедини за изработването на  стратегия, която да предвиди в дългосрочен план необходимите мерки за справяне с бежанската и миграционната криза. Държавният глава подчертава, че съществуващите регламенти не предлагат устойчиво решение както на причините за миграционните процеси, така и за интеграцията на бежанците и това ще бъде актуална тема от международния дневен ред и през следващите години. Нито една държава не беше подготвена когато тази криза започна и днес много от европейските страни са изправени пред въпроса как да постигнат реална интеграция на хиляди бежанци“, посочва президентът. Според Румен Радев, за да има успех бъдещата обща стратегия по миграционната криза, трябва да се отговори на въпроса - Каква е истинската интеграция и как се постига? „Когато идваш в дадена държава трябва да спазваш правилата. В това, какво запазваш от своите ценности и какви нови ценности ще приемеш, е и отговорът на въпроса за интегрирането в дадено общество“, заявява българският президент.9 март 2017 г. \r\nНа заседанието на Европейския съвет в Брюксел държавният глава участва в дискусия, посветена на „Бялата книга“ за бъдещето на Европа и представя позицията на страната ни. Президентът подчертава, че България не приема задълбочаването на различията в Европейския съюз, както и тенденцията за затвърждаването на „Европа на две скорости“ и за формирането на център и периферия. „Дебатът за бъдещето на Европа по някакви нови механизми, както се предлага в тези пет сценария, едва сега започва“, посочи Румен Радев и припомни, че дискусиите по „Бялата книга“ за бъдещето на Европа ще приключат през месец декември т.г., когато ще бъде взето и решение. „Проблемите стоят отворени, както и решенията. Ние трябва да отговорим на призива на председателя на ЕК Жан-Клод Юнкер във всяка държава този анализ да бъде извършен от институциите така, че да стигне до всички граждани. Държим при бъдещото решение да се спазват основополагащите принципи на единство и солидарност“, заявява още президентът. Съществува тенденция ЕС от съюз на принципи и ценности да се трансформира в съюз на сметки и пазарлък. Тук съм, за да изразя ясната българска позиция в подкрепа на основополагащите ценности на Европейския съюз - единството и солидарността“, казва още той. 25 март 2017 г. \r\nПрезидентът Радев присъства на тържественото отбелязване на 60-годишнината от подписването на Римските договори в Рим. Държавният глава заяви, че приемането на Римската декларация е от ключово значение за развитието на започналите дискусии за бъдещето на ЕС през следващото десетилетие и отвъд този хоризонт. „Декларацията потвърждава единството на Съюза и неговата неделимост. Тя отразява и общото ни разбиране, че ЕС се нуждае от по-голяма ефективност и заздравяване на връзката си с гражданите, особено в контекста на множеството безпрецедентно сложни вътрешни и външни предизвикателства през последните години”, допълни Румен Радев. Той увери, че като председател на Съвета на Европейския съюз България ще продължи с още по-голяма енергия да бъде ангажирана с бъдещето на общия ни европейски проект. \"Ще работим в тясно сътрудничество с останалите държави членки и европейските институции и ще подкрепяме всяко усилие, което би ни позволило да подобрим нашия Съюз, запазвайки неговите достойни постижения\", каза още Радев.29 април 2017 г. \r\nДържавният глава участва в заседанието на Европейския съвет в Брюксел, посветено на приемането на политическите насоки за водене на преговорите с Обединеното кралство за оттегляне от Европейския съюз.Президентът Радев призова в рамките на преговорния процес да бъдат съхранени правата на 4.5 млн. европейски граждани, които живеят и работят във Великобритания, както и на британците в ЕС. \"Европейският съюз ще остане единен и ще следва общ подход в преговорите за напускане на Великобритания\", заяви Радев, като допълни, че преговорният процес няма да бъде лесен, но е важно, че всички европейски лидери са обединени около общите за ЕС цели – защита на правата на гражданите, на бизнеса, на отделните държави-членки и на съюза като цяло. При посещението си в Брюксел президентът Радев е обсъдил ситуацията в Югоизточна Европа и политическата криза в Република Македония с председателя на Европейския съвет Доналд Туск и с върховния представител по въпросите на външната политика и на сигурността Федерика Могерини. „Получих гаранция, че въпросът за Република Македония ще бъде поставен много сериозно и че ще бъде оказана подкрепа за възстановяване на диалога между политическите партии и институциите“, посочи държавният глава. „Това е най-важното в този момент за запазване на сигурността в региона“, добави Румен Радев и подчерта, че бъдещето на страните от Западните Балкани ще бъде във фокуса на Българското председателство на Съвета на ЕС през първата половина на 2018 г.26 май 2017 г. \r\nПрезидентът Румен Радев е на аудиенцията при папа Франциск, след която отбелязва, че двамата са имали много  интересен и откровен разговор. По време на аудиенцията са обсъдени сериозните проблеми, пред които е изправен светът днес. По думите на Радев Папа Франциск е отдал признание на българския народ като пазител и разпространител на делото на светите братя Кирил и Методий. Държавният глава оценява високо отношенията между България и Светия престол. За приноса му в тяхното развитие президентът награждава с орден „Св.св. Кирил и Методий“ Монсеньор Жозе Авелино Бетанкур, който е директор на „Протокола“ на Ватикана. В Рим държавният глава посещава и светите за българите места  - базиликата „Сан Клементе“, в която се намира гробът на Свети Кирил, църквата „Св. Павел ала Регола“, предоставена за богослужение на българската общност в италианската столица, както и базиликата „Санта Мария Маджоре”, където през IX век папа Адриан II благославя българската азбука, българските книги и делото на великите братя Св. Св. Кирил и Методий.23 юни 2017 г. \r\nПрезидентът Румен Радев посещава Република Гърция и това е първата му визита в Югоизточна Европа след встъпването в длъжност. По време на срещата си със своя гръцки колега президента Прокопис Павлопулос Радев изтъква, че „България и Гърция са свързани от стратегическо партньорство както в двустранен план, така и в рамките на Европейския съюз и НАТО. Двете държави могат да бъдат пример за добросъседски отношения на Балканите, изградени върху общите европейски ценности“. Президентът Павлопулос от своя страна подчерта значението на това, че първата визита на българския държавен глава Румен Радев е именно в Гърция и потвърди подкрепата на страната си за присъединяването на България към Шенгенското пространство. По време на посещението си българският президент провежда среща и с кмета на Атина Георгиос Каминис по въпроси, свързани с българската общност в гръцката столица и е удостоен от президента Прокопис Павлопулос с най-висшето държавно отличие на Република Гърция “Голям кръст на Ордена на Спасителя”.28 юни 2017 г. \r\nДържавният глава Румен Радев е на официално посещение в Румъния. Президентите на България и Румъния излизат с обща позиция, че страните ще работят за развитието на енергийната и транспортна инфраструктура, която свързва двете държави –  изграждане на нови мостове и фериботни линии през река Дунав, които да свържат хората, бизнеса и регионите от двете страни.  Президентите Румен Радев и Клаус Йоханис призовават за приемането на двете държави в Шенгенското пространство.  Двамата потвърждават стремежа на България и Румъния да задълбочат своето партньорство в рамките на ЕС. Българският държавен глава заявява, че за повишаването на енергийната сигурност на страната ни е важно интерконекторът, свързващ газопреносните мрежи на България и Румъния, да бъде реверсивен и да позволява пренос на природен газ и в двете посоки. В рамките на посещението си президентът Радев провежда срещи с председателя на Сената Калин Попеску-Търичану, както и с председателя на Камарата на депутатите Ливиу Драгня.6-7 юли 2017 г. \r\nДържавният глава Румен Радев участва в среща на високо равнище в рамките на инициативата „Три морета“ на НАТО във Варшава. В инициативата участват дванадесет държави от региона - Австрия, България, Естония, Латвия, Литва, Полша, Румъния, Словакия, Словения, Унгария, Хърватия и Чехия, като в тазгодишния формат се включват и Съединените американски щати. В рамките на форума държавните глави на страните обсъждат възможностите за разширяване на сътрудничеството си в ключови сфери като енергетика, дигитална икономика и сигурност, транспорт, инфраструктура, околна среда, селско стопанство и туризъм. Румен Радев заявява, че повече инвестиции и общи проекти в сферата на инфраструктурата, енергетиката и дигитализацията в региона на трите морета – Черно, Адриатическо и Балтийско, ще донесат добавена стойност за гражданите в Централна и Източна Европа и ще направят целия Европейски съюз по-конкурентоспособен и целеустремен.\r\nБългарският държавен глава взима участие и в Световния форум във Варшава, организиран от Атлантическия съвет. Срещата събира водещи политически лидери, бизнес ръководители и експерти, които обсъждат бъдещето на трансатлантическите отношения в условията на нарастващи регионални и глобални предизвикателства. В рамките на Глобалния форум българският президент определя политиките на сближаване между държавите-членки и отделните региони в Европейския съюз като основен фактор за засилване на убедителното присъствие Съюза на международната сцена. Радев призовава за предотвратяване на дългосрочно противопоставяне в отношенията с Русия.\r\nВъв Варшава Румен Радев има двустранни срещи с латвийския си колега Раймондс Вейонис и президентът на Унгария Янош Адер.11-12 юли 2017 г. \r\nПрезидентът Румен Радев е на двудневно посещение в Черна гора в навечерието на Деня на държавността на Черна гора – 13 юли. На съвместна пресконференция с черногорския си колега  и Филип Вуянович Радев заявява, че  България е готова да продължи да подпомага процеса на европейска интеграция на Черна гора. Двамата президенти обсъждат перспективите за задълбочаване на двустранно сътрудничество в сферите на икономиката, инфраструктурата и сигурността, както и по отношение на приоритетните политики за региона.\r\nВ Подгорица Румен Радев разговаря и с министър-председателя на Черна гора Душко Маркович и с председателя на Скупщината Иван Брайович.\r\nПо време на срещите си в столицата на Черна гора Румен Радев призовава за задълбочаване на връзките в областта на науката и образованието и за активизиране на академичния обмен между България и Черна гора.13 юли 2017 г. \r\nПрезидентът Румен Радев е на работно посещение в Италия, където разговаря с италианския си колега Серджо Матарела. По време на срещата им става ясно, че двете страни ще  обединят усилията си за формирането на нов подход за справяне с миграционния натиск към Европа и за промяна на  несправедливото решение, което повелява имигрантите да бъдат връщани механично в държавите, в които първо са били регистрирани. Президентът Матарела изразява подкрепата си за присъединяването на страната ни към Шенген. Италианският президент изразява готовността на страната му да предостави безвъзмездно на България софтуер, с който могат да бъдат проследявани подозрителни финансови операции в страната за предотвратяване на финансови престъпления, както и цялостен модел за неговото прилагане. Президентите Радев и Матарела обсъждат възможностите за облекчаване на административните процедури пред бизнеса и за последващото увеличаване на двустранния стокообмен, диверсификацията на източниците и маршрутите за доставки на енергийни ресурси към Европа, сътрудничеството между България и Италия в сферата на отбраната, културата и др.14-15 септември 2017 г. \r\nПрезидентът Румен Радев участва в рамките на 13-та среща на държавните глави от групата „Арайолуш“, която се провежда във Валета, Малта. Дискусиите в рамките на срещата на групата \"Арайолуш\" са посветени на миграцията, сигурността, солидарността и подобряването на икономическите перспективи в Европейския съюз и съседните на него региони. Във форума участие взимат президентите на Австрия, България, Естония, Хърватия, Германия, Гърция, Унгария, Италия, Латвия, Полша, Португалия, Малта и Словения. По време на заключителната пресконференция на срещата българският държавен глава заявява, че когато става дума за сигурността на гражданите, няма място за компромиси и заблуди и  Европейският съюз трябва да забрави за идеалистичния си подход и да анализира проблема в дълбочина. По думите на Румен Радев усилията на Европейския съюз в областта на миграцията трябва да бъдат насочени към превенцията на нови бежански вълни от съседните на континента региони, чрез гарантиране на перспективи за добър живот на хората в техните страни на произход. Преди началото на срещата българският държавен глава се среща с германския си колега Франк-Валтер Щайнмайер. По време на разговора Щайнмайер заявява, че в динамичната ситуация в Европа България се е утвърдила като основен и надежден партньор на Германия в рамките на Европейския съюз и усилията на страната ни за гарантиране на сигурността на външната граница на Съюза ще бъдат подкрепени. Той заявява, че германският бизнес проявява силен интерес към инвестиции в България, но счита за важно условие предприемането на ефективни антикорупционни мерки и работеща правосъдна система в страната. По време на посещението си в Малта държавният глава се среща с голяма група представители на българската общност на острова19-25 септември 2017 г. \r\nПрезидентът Румен Радев ръководи българската делегация за участие в 72-ата сесия на Общото събрание на ООН. Пред Общото събрание на ООН държавният глава заявява, че  Международната общност трябва да се справи с коренните причини за конфликтите и миграцията и откроява значението на превенцията като основен инструмент за съхраняването на мира. Според него разоръжаването, неразпространението на оръжия за масово унищожение и контролът над въоръженията са сред основните стълбове на международната сигурност и заявява, че  България препотвърждава своята пълна подкрепа за приетия през 2015 г. Съвместен всеобхватен план за действие по иранската ядрена програма, като ключов за регионалната и глобалната сигурност, подчерта президентът.\r\nПо време на международен форум в Ню Йорк под патронажа на ЮНЕСКО, на който е представена „Глобалната коалиция за надежда“ държавният глава заявява, че може успешно да се противопоставим на екстремизма само ако отстояваме своите ценности и отдаваме почит към хората, които са преoдолели страха си и са се опълчили срещу насилието.\r\nПо време на престоя му в САЩ българският държавен глава провежда редица разговори и срещи. Сред хората, с които той разговаря са президентътна САЩ (1993-2001 г.) Бил Клинтън, Генералният секретар на ООН Антониу Гутериш, председателя на Общото събрание на ООН Мирослав Лайчак, президентът на Узбекистан Шавкат Мирзийоев, украинският държавен глава Петро Порошенко, кралят на Хашемитското кралство Йордания Абдула II бин ал-Хусеин и иранският президент д-р Хасан Рохани.5 октомври 2017 г. \r\nПрезидентите Румен Радев се среща с полския президент Анджей Дуда във Варшава. Двамата са на мнение, че икономическото и социалното сближаване между държавите членки на ЕС трябва да бъде във фокуса на общите европейски политики. По време на разговорите Дуда потвърждава пред президента Радев, че страната му подкрепя България за приемането й в Шенгенското пространство. Държавните глави на България и Полша призоваха за засилване на подкрепата на ЕС за инициативата Три морета, която има за цел да подобри транспортната, енергийната и комуникационната свързаност в Източна Европа. Доброто двустранно взаимодействие в сферата на отбраната и в рамките на НАТО, както и възможността за участието на Полша в процеса на модернизация на българските Въоръжени сили, също са обсъдени по време на разговора на двамата президенти. Двамата президенти са единодушни, че нарастването с 20% на икономическия обмен между България и Полша, е предпоставка за последващо разширяване на партньорството в двустранната търговия и инвестициите. Държаните глави на България и Полша  откриват във Варшава Полско-български икономически форум, на който ще бъдат обсъдени нови възможности за увеличаване на взаимните инвестиции. В рамките на посещението си Румен Радев провежда срещи с министър-председателя Беата Шидло, маршала на Сейма Марек Кухчински и заместник-председателя на Сената Михал Северински.13 октомври 2017 г. \r\nПрезидентът Румен Радев  е на официално посещение в Азербайджан. В Баку Радев и държавният глава на Азербайджан Илхам Алиев се договарят за откриване на директна самолетна линия София-Баку, като първият полет по новата авиолиния  става факт на 16 януари 2018 г. По време на разговорите помежду си Радев и Алиев потвърждават взаимния интерес от развитието на транспортните и газовите коридори между Азия и Европа, където двете страни имат стратегическо положение. От своя страна Илхам Алиев подчертава значението на подобряването на сътрудничеството между двете страни в областта на енергетиката и заявява интереса на Азербайджан да участва със свои компании в газификацията на България. Азербайджанският президент изразява надежда, че България ще вземе активно участие в проекта на железопътната линия Баку - Тбилиси – Карс, чиято експлоатация предстои. В рамките на посещението си президентът Радев провежда срещи с министър-председателя на Азербайджан Артур Расизаде, както и със заместник-председателя на парламента Зияфат Асгеров. Българският държавен глава посещава и Културния център „Гейдар Алиев“.27-28 ноември 2017 г. \r\nПрезидентът Румен Радев е на двудневно посещение в Кипър, по време на което между двете страни са подписани Меморандум за сътрудничество в областта на корабоплаването и тригодишна Програма за сътрудничество в областта на културата, образованието и науката за периода 2018-2021 г. от заместник-министъра на външните работи на България Емилия Кралева и министъра на земеделието, развитието на селските райони и околната среда Никос Кугиялис. По време на срещата си със своя кипърски колега Никос Анастасиадис президентът Румен Радев призовава за нови мерки в подкрепа на бизнеса, които да насърчат двустранния икономически обмен. Двамата са единодушни, че проектите за диверсификация на източниците и маршрутите за пренос на енергийни ресурси за региона са в интерес на сигурността и развитието и изискват обединените усилия на всички държави от Югоизточна Европа.В кметство Лакатамия, Румен Радев се среща с наши сънародници и участва в церемония по откриването на улица, носеща името на Васил Левски. През втория ден от посещението си в Кипър държавният глава се среща с председателя на парламента Деметрис Силурис. Двамата обсъждат перспективите за последващо развитие на отношенията между България и Кипър, насърчаването на диалога между законодателните органи на двете държави, средствата за увеличаване на образователния и културен обмен, предстоящото българско председателство на Съвета на ЕС, както и сътрудничество в областта на енергетиката. В Никозия Румен Радев изнася лекция на тема „Европа - по пътя на дигиталното бъдеще” пред студенти в Университета на Кипър.4-5 декември 2017 г. \r\nПрезидентът Румен Радев е на работно посещение в Париж по покана на френския държавен глава Еманюел Макрон. На среща в Елисейския дворец двамата обсъждат нуждата от европейска солидарност пред външните предизвикателства за ЕС като миграцията и тероризма.  Европейската перспектива на държавите от Западните Балкани в светлината на Българското председателство на Съвета на ЕС, също е сред темите на разговора между двамата президенти. Президентът Еманюел Макрон  определя България и като важен партньор по отношение на дневния ред на Европейския съюз и изразява желание за развитие на  двустранните отношения между България и Франция и постигането на резултати в три области - отбрана, икономическо сътрудничество и образование. По време на посещението си във Франция президентът Румен Радев  се среща с генералния секретар на Организацията за икономическо сътрудничество и развитие /ОИСР/ Анхел Гурия в Париж. Държавният глава  призовава Организацията да признае усилията на България през последните години за постигане на пълноправно членство.\r\nДържавният глава провежда среща и с генералния директор на ЮНЕСКО Одре Азуле, по време на която е обсъдена възможността за оказването на международна подкрепа на страната ни за инкримирането на опитите за кражба на българско историческо наследство. Двамата обсъждат и перспективите за улесняване на достъпа до образование за децата в България.\r\nРумен Радев посещава и Европейската космическа агенция (ЕКА) в Париж и разговаря с генералния директор на Организацията Йохан Вьорнер. В Париж Румен Радев се среща с представители на френския бизнес и българската общност в страната.12 декември 2017 г. \r\nПо покана на президента на Френската република Еманюел Макрон, генералния секретар на ООН Антониу Гутериш и президента на Световната банка Джим Йон Ким, българският държавен глава представя страната ни на световната среща на върха в Париж „Една планета“, посветена на климатичните промени.1 януари 2018 г. \r\nВ първия ден на Новата 2018 година българският държавен глава Румен Радев и съпругата му Десислава Радева са на посещение във Виена по лична покана на федералния президент на Република Австрия Александър Ван дер Белен. Двамата са почетни гости на световноизвестния Новогодишен концерт на Виенската  филхармония в златната зала на „Музикферайн“. Във Виена държавният глава Румен Радев проведе работна среща с австрийския президент Александър Ван дер Белен и президента на Република Естония г-жа Керсти Калюлайд в контекста на срещата на „Триото“ на председателството на Съвета на Европейския съюз. Президентът Радев разговаря с холандския министър-председател Марк Рюте, както и с канцлера на Австрия Себастиан Курц, към когото отправи покана да посети България в удобно за него време.ОРДЕНИ, МЕДАЛИ и ПОЧЕТНИ ЗНАЦИ22 май 2017 г. \r\nДържавният глава отличи световноизвестния диригент Валерий Гергиев с почетния знак на Президента на Републиката за приноса му за развитието на духовността и българската култура14 юни 2017 г. \r\nНа церемония в Гербовата зала на „Дондуков“ 2 държавният глава удостои Луиш Фиго и Димитър Бербатов с Почетен знак на Президента на Република България за изключителния им принос към развитието на  европейския и световния футбол, социалната им ангажираност и подкрепа на младите хора.  17 юли 2017 г. \r\nДържавният глава Румен Радев награждава извънредния и пълномощен посланик на Кралство Нидерландия в Република България Томас ван Орсхот с орден „Стара планина“ първа степен за неговите заслуги за укрепването и развитието на двустранните отношения.7 август 2017 г. \r\nПрезидентът Румен Радев връчва на посланика на Федерална република Германия у нас Детлеф Лингеман орден \"Стара планина\" първа степен. Дипломатът получава висшето държавно отличие за изключително големите си заслуги за укрепването и развитието на българско-германските отношения.9 август 2017 г. \r\nДържавният глава Румен Радев удостоява с орден „Мадарски конник“ първа степен посланика на Кралство Дания в Република България Кристиан Кьонигсфелдт. Държавното отличие е връчено като израз на признание за особените заслуги на посланик Кьонигсфелдт за развитието  на отношенията между Република България и Кралство Дания в дух на приятелство и сътрудничество и като висока оценка на неговия професионализъм.31 август 2017 г. \r\nДържавният глава Румен Радев връчва орден  „Стара планина“ първа степен на посланика на Словашката република в Република България Мариан Якубоци за неговия изключителен принос за укрепването и развитието на отношенията на приятелство и сътрудничество между Република България и Словашката република.5 септември 2017 г. \r\nПрезидентът Румен Радев връчва орден „Стара планина“ първа степен на Камило Дзуколи, посланик на Суверения военен хоспиталиерен орден на Св. Йоан от Йерусалим, Родос и Малта за неговата благородна и хуманна дейност, както и за личния му принос за доброто сътрудничество между Република България и Малтийския орден.13 септември 2017 г. \r\nПрезидентът Румен Радев удостоява с орден „Мадарски конник“ първа степен посланика на Черна гора в България Миломир Михалиевич за неговия принос в развитието на българо-черногорските отношения и двустранното сътрудничество.3 октомври 2017 г. \r\nПрезидентът Румен Радев връчва орден „Св. Св. Кирил и Методий“ на художествения ръководител и директор на Мариинския театър на Санкт Петербург Валерий Гергиев. Държавното отличие е връчено в знак на признание за големите заслуги на Валерий Гергиев в областта на културата и изкуството и за приноса му за укрепване на културните връзки между Република България и Руската федерация.16 ноември 2017 г. \r\nДържавният глава Румен Радев удостоява Фондация „Александър фон Хумболт“ с Почетен знак на Президента на Републиката на церемония по случай 25 години от основаването на Хумболтовия съюз в България.28 ноември 2017 г. \r\nПрезидентът удостоява с орден „Мадарски конник” първа степен Сотирула Хараламбус, заместник-председател на Панкипърската федерация на труда /ПЕО/ и министър на труда и социалната сигурност на Република Кипър в периода 2008-2013 г. Орденът се връчва в знак на признание за нейния принос за развитието на българо-кипърските отношения в социалната област и защитата на трудовите и социални права на българите, работещи в Република Кипър.", "date": "2018.01.22", "title": "Първата година от мандата на президента Румен Радев (Справка Агенция \"Фокус\")"}
{"url": "http://www.focus-news.net/news/2018/01/22/2479933/prof-vladimir-chukov-operatsiya-maslinova-klonka-yasno-otlichava-prioritetite-na-turtsiya-v-mezhdunaroden-plan.html", "text": "Операция „Маслинова клонка“ ясно отличава приоритетите на Турция в международен план. Това каза в „Добро утро, България“ на Радио „Фокус“ арабистът проф. Владимир Чуков по повод стартиралата турска операция в Сирия. По думите му Европа остро осъжда поведението на Анкара в размирния регион, особено в момент, когато съседката ни настоява за евроинтеграция. Според проф. Чуков целта на Турция е превръщането й в лидер в ислямския свят и трупането на авторитет, като членството в ЕС е цел на заден план. \r\n„Операцията, която тече, е с непредвидим край. Така или иначе, Турция не е заинтересована тя да продължи вечно. Една държава, която преговаря за членство в ЕС и говори за европейски ценности, в един момент реализира външна, военна операция, наречена от нея антитерористична. Видяхме, че практически нито една държава не подкрепи Турция“, коментира проф. Владимир Чуков.  \r\nТой уточни, че Европа няма как да подкрепи подобен тип операция, защото това противоречи на всичко онова, за което се преговаря с Турция от 2005 година.", "date": "2018.01.22", "title": "Проф. Владимир Чуков: Операция „Маслинова клонка“ ясно отличава приоритетите на Турция в международен план"}
{"url": "http://www.focus-news.net/news/2018/01/22/2479934/afp-karles-puchdemon-pristigna-v-kopenhagen.html", "text": "Бившият председател на Женералитата на Каталуния Карлес Пучдемон пристигна в датската столица в понеделник, въпреки предупрежденията на Мадрид да разпространи отново заповед за ареста му, ако напусне пределите на Белгия, където живее в изгнание след едностранното обявяване на независимост на региона и разпускането на регионалния парламент в Барселона, предава AFP.\r\nДатската телевизия TV2 публикува снимки на интернет страницата си, на които Карлес Пучдемон е обграден от репортери на летището в Копенхаген. По-късно в понеделник той ще изнесе реч в университет в датската столица. Тереза Герова", "date": "2018.01.22", "title": "AFP: Карлес Пучдемон пристигна в Копенхаген"}
{"url": "http://www.focus-news.net/news/2018/01/22/2479935/nkzhi-izvarshi-ukrepvane-na-nad-3-100-km-zhelezen-pat-prez-2017-g-izpalnena-e-smyana-na-2-800-relsi-i-na-poveche-ot-40-000-traversi.html", "text": "В началото на 2017 г. Национална компания „Железопътна инфраструктура“ (НКЖИ) разработи Стратегия за експлоатация и развитие на жп инфраструктурата  в Република България за периода 2017-2021 г. В резултат на нейното изпълнение, през изминалата година бе постигнато осезаемо подобряване на техническото състояние на над 3 100 км железен път чрез укрепване с тежка пътна механизация. Това съобщиха от пресцентъра на НКЖИ.\r\nВъз основа на реализираната програма включваща средни ремонти и механизирано подновяване на участъци, където има сериозни намаления, беше възстановена проектната скорост на пет междугария с обща дължина над 43 км, завишени са скоростите в 16 междугария с обща дължина около 171 км, премахнати са и 32 броя ограничения на скоростта в мрежата с обща дължина 56 км. Общият ефект от извършените подобрения в тези отделни отсечки от жп мрежата е 61 минути.\r\nКачеството на услугата, която предприятието предлага, в много голяма степен се определя от състоянието на железния път и инженерните съоръжения към него. Най-важни за постигане на по-високо ниво на сигурност остават резултатите от двете традиционни дейности: основните ремонти (подновяване и среден ремонт) и поддържането (механизирано и ръчно). През изминалите 12 месеца бяха подновени 29 км и бе извършен  механизиран среден ремонт на 134 км железен път.  \r\nПолагането на безнаставов релсов път и на нови железопътни стрелки също има определящо значение за повишаване нивото на безопасност. За 2017 г. е положен над 57 км нов безнаставов път, изградени са 12 нови стрелки, както и бе извършен ремонт на 24 стрелки. Работите по подготовката на железния път за експлоатация при зимни условия продължават.  \r\nОсвен основните ремонти, за осигуряване на графика за движение на влаковете много съществен е и приноса на дейностите по поддържането – укрепването на железния път и стрелките с тежка пътна механизация. Изпълнените в това направление в края на миналата година обеми са съответно 3 123 км железен път и 1 581 бр. стрелки. \r\nТехнологичното ниво на поддържане на жп инфраструктурата, въпреки много сериозните инвестиционни усилия на компанията за доставка на подходяща механизация, все още включва един значителен обем ръчно изпълнявани операции, като най-трудоемките от тях са смяната на релси и траверси. Към края на четвъртото тримесечие на миналата година бяха сменени над 2 800 релси и повече от 40 000 траверси. \r\nНационална компания „Железопътна инфраструктура“ е най-голямото държавно предприятие с над 11 200 служители и е единственият управител на железопътната инфраструктура в страната. Основната дейност на дружеството е да осигурява  капацитет за използване на жп инфраструктурата, да планира, управлява и ръководи влаковата дейност. По железопътната мрежа на България оперират 15 лицензирани жп превозвача – 14 товарни и 1 пътнически.", "date": "2018.01.22", "title": "НКЖИ извърши укрепване на над 3 100 км железен път през 2017 г., изпълнена е смяна на 2 800 релси и на повече от 40 000 траверси"}
{"url": "http://www.focus-news.net/news/2018/01/22/2479936/dvama-dushi-sa-arestuvani-tazi-nosht-v-pernik-po-podozrenie-che-sa-uchastvali-vav-vzrivyavaneto-na-bankomat-v-sapareva-banya-predi-okolo-2-mesetsa.html", "text": "Двама души са арестувани тази нощ в Перник по подозрение, че са участвали във взривяването на банкомат в Сапарева баня преди около 2 месеца. Това потвърдиха за Агенция „Фокус“ от пресцентъра на МВР.„Фокус“ припомня: На 9 ноември беше взривен банкомат в центъра на Сапарева баня. Мъж беше задържан, а други трима бяха обявени за издирване. Полицията проведе мащабна полицейска операция в областите Кюстендил и Перник. В работата бяха включени следови кучета и хеликоптер. На 10 ноември Районната прокуратура в Дупница повдигна обвинение на задържания мъж за съучастие във взривяването и обира на банкомата. Според обвинението мъжът е помагал на групата да взриви банкомата и да открадне 9000 лева, а впоследствие и да се измъкне от местопрестъплението. По-късно гл. секретар на МВР Младен Маринов посочи, че издирваната група е заподозряна за повече от 4 такива нападения в цялата страна.\r\nБиляна ИВАНОВА", "date": "2018.01.22", "title": "Двама души са арестувани тази нощ в Перник по подозрение, че са участвали във взривяването на банкомат в Сапарева баня преди около 2 месеца"}
{"url": "http://www.focus-news.net/news/2018/01/22/2479937/sofiya-dvizhenieto-po-pat-iii-3009-pravets-etropole-se-osashtestvyava-dvuposochno-v-edna-lenta-v-rayona-na-pravets-poradi-avariral-tezhkotovaren-avtomobil.html", "text": "Движението по път III-3009 Правец - Етрополе се осъществява двупосочно в една лента в района на Правец поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\" и призоваха шофьорите да се движат с повишено внимание и съобразена скорост.", "date": "2018.01.22", "title": "София: Движението по път III-3009 Правец - Етрополе се осъществява двупосочно в една лента в района на Правец поради аварирал тежкотоварен автомобил"}
{"url": "http://www.focus-news.net/news/2018/01/22/2479938/ombudsmanat-maya-manolova-nastoyavam-za-sazdavaneto-na-evropeyska-direktiva-koyato-da-zabrani-proizvodstvoto-i-predlaganeto-na-hrani-s-dvoyni-standarti.html", "text": "Настоявам за създаването на европейска директива, която да забрани производството и предлагането на храни с двойни стандарти. Това каза омбудсманът Мая Манолова по време на работна среща, организирана от българския евродепутат Момчил Неков, за изготвянето на парламентарно становище относно „Двойния стандарт при храните в Европейския съюз“, предаде репортер на Агенция „Фокус“. Манолова предложи и създаването на единен европейски орган, който да контролира наличието на двойни стандарти при храните. „Националните органи не са в състояние да се справят с огромните мултинационални компании“, каза тя и добави, че става въпрос за пари и за огромни печалби, които се реализират. Омбудсманът отбеляза, че ще подкрепи документа, който предлага Момчил Неков и съобщи, че петицията, подета от нея, зам.-омбудсмана Диана Ковачева, студентските съвети и Лекарския съюз срещу двойните стандарти е допусната до разглеждане от Комисията по петиции и цялата процедура в европарламента ще се развие през следващите месеци. Тя отчете, че темата с двойните стандарти е била включена и в дневния ред на българското председателство на Съвета на ЕС. \r\nДеница КИТАНОВА", "date": "2018.01.22", "title": "Омбудсманът Мая Манолова: Настоявам за създаването на европейска директива, която да забрани производството и предлагането на храни с двойни стандарти"}
{"url": "http://www.focus-news.net/news/2018/01/22/2479939/ministar-lilyana-pavlova-osnovno-poslanie-na-balgariya-e-saedinenieto-pravi-silata-i-se-nadyavam-dnes-to-da-bade-pripoznato-poveche-ot-vsyakoga-v-evropa.html", "text": "Основно послание на България е „Съединението прави силата“ и се надявам днес то да бъде припознато повече от всякога в Европа. То беше потвърдено в последните дни от европейските лидери, защото Европа повече от всякога се нуждае от единство – единство, за да бъде силна, за да просперира и да постигнем това  развитие, от което всички се нуждаем. Това каза бъде министърът за Българското председателство на Съвета на ЕС Лиляна Павлова по време на форума на комисиите по европейски въпроси на парламентите на ЕС, който се проведе в НДК, предаде репортер на Агенция „Фокус“.\r\n„България и председателството отчитаме важната роля на Европейския парламент и на националните парламенти и тяхната значимост в процеса по взимане на решения. За нас доброто партньорство беше водещ принцип при разработване на приоритетите на Българското председателство. Неслучайно проектът беше предложен още през юли 2017 г., за да можем да проведем почти 6 месеца национални дебати – както в българския парламент, така и над 200 срещи с гражданското общество, работодателите и бизнеса“, каза още тя и уточни, че обратната връзка е била изключително важна.\r\nПавлова представи накратко основните приоритети на Българското председателство – бъдещето на Европа и младите хора, сигурността и стабилността, европейската перспектива на Западните Балкани. „Даваме си сметка, че по част от приоритетите предизвикателствата ще са големи, защото не винаги държавите имаме еднакво мнение и позиция“, каза още тя. \r\nМинистърът на Българското председателство посочи, че на 9 март в София ще се проведе среща на високо ниво на министрите на финансите, на която ще могат да се чуят всички гледни точки - как с по-малко да се постигне повече, кои са възможностите, как се реформира системата на собствените ресурси и др. „Това е много важен дебат и се надявам през май месец при публикуване на проекта на многогодишната рамка да активираме нейното максимално бързо приемане, защото всъщност 2018 г. е последната цялостна година на работа на институциите както на Европейския парламент, така и на Европейската комисия преди изборите през 2019 г. Затова си поставяме амбициозната задача пред всички нас през 2018 г. в максимална степен да бъдат приети необходимите решения и законодателство“, каза Павлова.", "date": "2018.01.22", "title": "Министър Лиляна Павлова: Основно послание на България е „Съединението прави силата“ и се надявам днес то да бъде припознато повече от всякога в Европа"}
{"url": "http://www.focus-news.net/news/2018/01/22/2479940/dimitar-margaritov-kzp-neobhodima-e-baza-danni-koyato-da-pomogne-ustanovyavaneto-na-sartsevinata-na-problema-s-dvoynite-standarti-pri-hranite.html", "text": "Необходима е база данни, която да помогне установяването на сърцевината на проблема с двойните стандарти при храните. Това каза председателят на Комисията за защита на потребителите (КЗП) Димитър Маргаритов по време на работна среща, организирана от българския евродепутат Момчил Неков, за изготвянето на парламентарно становище относно „Двойния стандарт при храните в Европейския съюз“, предаде репортер на Агенция „Фокус“. „Съвсем наскоро подадохме проект в ЕК във връзка с фонда от средства, заделен за извършване на проучвания и анализи. Очакваме в най-кратък срок този проект да бъде одобрен. Надявам се, че той съответства на критериите, които са заложени“, каза той. По думите му, ако бъде одобрен проектът на КЗП, ще бъдат извършени общи проучвания с БАБХ и резултатите от тях ще бъдат солидна основа за предприемане на действия на европейско ниво. „На национално ниво трудно би могло да се създаде онази регламентация и онези механизми за анализ и контрол, които да намерят пълноценно решаване на този проблем“, каза Маргаритов. Според него са необходими и промени в общата европейска рамка, които да ограничат възможността за двойните стандарти. \r\nДеница КИТАНОВА", "date": "2018.01.22", "title": "Димитър Маргаритов, КЗП: Необходима е база данни, която да помогне установяването на сърцевината на проблема с двойните стандарти при храните"}
{"url": "http://www.focus-news.net/news/2018/01/22/2479941/prof-aleksandar-marinov-politolog-rumen-radev-se-ocherta-kato-darzhavnik-s-harakter-i-dostoynstvo-sposoben-da-naricha-neshtata-s-istinskite-im-imena.html", "text": "Румен Радев се очерта като един държавник с характер и достойнство, умерен, премерен, способен да нарича нещата с истинските им имена. Това каза в интервю за Агенция „Фокус“ политологът проф. Александър Маринов по повод навършването на 1 година от встъпването в длъжност на президента Румен Радев. „За Радев и като цяло за президентската институция това е една успешна година, тъй като те се утвърдиха в очите на голяма част от българските граждани като една сериозна институция. Президентството и президентът си върнаха уважението на голямото мнозинство от българите, което не можеше да се каже за предишния изпълняващ тази функция“, коментира Маринов. По думите му от една страна Радев е диалогичен, а от друга – държавник, който е показал, че няма да търпи опити за вмешателство и за неприемливо, неуважително отношение към него лично и към институцията. „Това като обща характеристика на стила, на възприемането на институцията и на Радев според мен е най-същественото. От гледна точка на резултатите от конкретните му политически инициативи и стъпки, тук картината е по-нееднозначна. Той предприе редица стъпки, най-вече чрез правомощието да налага вето, чрез свикването на КСНС – все пак три пъти свикан за този срок, чрез редица свои вътрешно и външнополитически изяви“, допълни той. \r\nСпоред него във външнополитически план, благодарение на личната намеса на Радев, който по-късно е получил подкрепа от други страни, членуващи в ЕС, е било защитено присъствието на идеята за кохезионните политики на ЕС в декларацията от Рим. „Във вътрешната политика според мен като фактически резултат президентът Радев не може да постигне много, тъй като се опитваше да спори и да противодейства на определени решения на изпълнителната власт. Президентът няма тези ресурси и правомощия да води такава борба. Оттук вече е и основната слабост на това, което правеше президентът през изминалата година“, допълни още политологът. \r\nЛюба АЛЕКСИЕВА", "date": "2018.01.22", "title": "Проф. Александър Маринов, политолог: Румен Радев се очерта като държавник с характер и достойнство, способен да нарича нещата с истинските им имена"}
{"url": "http://www.focus-news.net/news/2018/01/22/2479942/smolyan-otkradnati-sa-pari-ot-kutiya-za-dareniya-v-tsentralnata-dzhamiya-v-grada.html", "text": "На 19 януари 2018 г. в Районно управление на МВР-Смолян е получена жалба от районния мюфтия на Смолян, за това, че около 14:00 часа в същия ден негов служител е установил, че е извършена кражба на неустановена сума пари от кутия за дарение, намираща се в молитвената зала на централната джамия в град Смолян. Това съобщиха от ОДМВР-Смолян. Местопроизшествието е запазено и посетено от дежурна оперативна група. Извършен е оглед и е образувано досъдебно производство.", "date": "2018.01.22", "title": "Смолян: Откраднати са пари от кутия за дарения в централната джамия в града"}
{"url": "http://www.focus-news.net/news/2018/01/22/2479943/haskovo-vremenno-e-ogranicheno-dvizhenieto-po-avtomagistrala-maritsa-lyubimets-harmanli-v-posoka-kapitan-andreevo-poradi-otstranyavane-na-avariral-tezhkotovaren-avtomobil.html", "text": "Временно е ограничено движението по автомагистрала \"Марица\" Любимец - Харманли в посока Капитан Андреево поради отстраняване на аварирал тежкотоварен автомобил.  Това съобщиха от пресцентъра на Агенция \"Пътна инфраструктура\" и призоваха шофьорите да се движат с повишено внимание и съобразена скорост по обходен маршрут по път I-8 Харманли - Любимец.", "date": "2018.01.22", "title": "Хасково: Временно е ограничено движението по автомагистрала \"Марица\" Любимец - Харманли в посока Капитан Андреево поради отстраняване на аварирал тежкотоварен автомобил"}
{"url": "http://www.focus-news.net/news/2018/01/22/2479944/der-spiegel-angela-merkel-sled-kongresa-na-gsdp-tri-prepyatstviya-koito-zastavat-na-patya-y-za-chetvarti-mandat.html", "text": "Преодоляването на три препятствия дели Ангела Меркел от четвърти мандат на канцлерския пост в Берлин, коментира германското издание Der Spiegel във водеща статия, посветена на последните събития в страната.\r\nВ рамките на извънредния конгрес в Бон, малко под 56% от 600-те делегати на Германската социалдемократическа партия (ГСДП) дадода „зелена светлина“ на започването на коалиционни преговори със Съюза (ХДС/ХСС). Това, което се случи в Бон, бе обобщено незабавно на около 600 километра източно от града. „Това решение разчиства пътя за преговорите“ за съставяне на новото федерално правителство на Германия, бе първата реакция на канцлера Ангела Меркел след обявяването на резултатите от гласуването. \r\nЛидерът на Християнсоциалния съюз (ХСС) Хорст Зеехофер също посрещна с облекчение новината и призова разговорите със социалдемократите да бъдат подновени още в понеделник. Целта е в началото на февруари да бъде постигнато финално споразумение между ГСДП и Съюза (ХДС/ХСС), припомни баварският политик. Фракционният лидер на Съюза (ХДС/ХСС) Фолкер Каудер бе по-предпазлив – той постави като граница за споразумението първата седмица на месец март.\r\nРешението, взето в Бон, внесе успокоение сред членовете на политическия блок, воден от Ангела Меркел. „Падна ми камък от сърцето“, призна вицепредседателят на Християндемократическата партия (ХДС) Томас Щробл. \r\nКаква обаче е реалната ситуация след извънредния конгрес на ГСДП? Нова голяма коалиция в Берлин ще има, но само при определени условия. Ръководството на германските социалдемократи спечелиха неделния вот с предложение коалиционните преговори да включват „конкретни ефективни подобрения“ на принципното споразумение, постигнато между ГСДП и Съюза (ХДС/ХСС) на 12 януари. Те са обобщени в три точки: да бъде сложен край на временните трудови отношения, да бъде сложен край на „второкласното“ здравеопазване в Германия, и да бъде сложен край на неограниченото събиране на семейства на бежанци, пребиваващи на територията на страната. От уреждането на тези три въпроса ще зависи успехът за съставяне на новото федерално правителство, подчертават от редакцията.  Тереза Герова", "date": "2018.01.22", "title": "Der Spiegel: Ангела Меркел след конгреса на ГСДП – три препятствия, които застават на пътя й за четвърти мандат"}
{"url": "http://www.focus-news.net/news/2018/01/22/2479945/smolyan-politsiyata-v-devin-e-hvanala-shest-nepalnoletni-litsa-bez-pridruzhitel-v-noshten-klub-kato-na-chetiri-ot-tyah-e-serviran-alkohol.html", "text": "На 20 януари 2018 г. на територията, обслужвана от Районно управление на МВР-Девин, за времето от 00.00 ч. до 04.00 ч. се проведе специализирана полицейска операция, при която са проверени два нощни клуба в град Девин. Това съобщиха от ОДМВР-Смолян. В единия от тях беше установено присъствието на  шест непълнолетни лица без придружител, като на четири от тях беше сервиран алкохол.  За констатираните нарушения са съставени шест броя актове за установяване на административни нарушения на родителите на непълнолетните лица за това, че не са им осигурили пълнолетен придружител. Съставен е и акт за установяване на административно нарушение на управителя на клуба, за това, че ги е допуснал в заведението без придружител и един акт за установяване на административно нарушение на сервитьорката за това, че им е предоставила алкохол.", "date": "2018.01.22", "title": "Смолян: Полицията в Девин е хванала шест непълнолетни лица без придружител в нощен клуб, като на четири от тях е сервиран алкохол"}
{"url": "http://www.focus-news.net/news/2018/01/22/2479946/sofiya-ogranicheno-e-dvizhenieto-na-tovarni-avtomobili-nad-12-tona-po-pat-iii-3009-pravets-etropole-poradi-obilen-snegovalezh.html", "text": "Ограничено е движението на товарни автомобили над 12 тона по път III-3009 Правец – Етрополе поради обилен снеговалеж. Това съобщиха от пресцентъра на Агенция \"Пътна инфраструктура\".", "date": "2018.01.22", "title": "София: Ограничено е движението на товарни автомобили над 12 тона по път III-3009 Правец – Етрополе поради обилен снеговалеж"}
{"url": "http://www.focus-news.net/news/2018/01/22/2479947/kardzhali-30-godishen-mazh-e-zadarzhan-za-nezakonno-pritezhavane-na-tri-vida-narkotitsi.html", "text": "30-годишен мъж е задържан за незаконно притежаване на три вида наркотици. Това съобщиха от ОДМВР-Кърджали. В жилището на мъжа в Кърджали е било извършено претърсване в събота около 15 часа в хода на специализирана операция за противодействие на разпространението на наркотици, разпоредена от директора на ОДМВР.  Полицаите открили 126 грама марихуана, 22 грама хероин и 58 таблетки синтетична дрога. Видът на наркотичните вещества е установен с тестове. Дрогата е иззета и е на съхранение в РУ-Кърджали. Притежателят ѝ е задържан за срок до 24 часа в управлението. Образувано е бързо производство по чл. 354а, ал.3 от Наказателния кодекс, работата продължава сектор „Противодействие на криминалната престъпност“ в дирекцията и разследващ полицай. Второ бързо производство за незаконно притежаване на наркотици е образувано в РУ-Кърджали след проверка на 24-годишен в събота около 20,30 часа в областния център. Полицаите открили суха листна маса, която при извършен тест реагирала на марихуана. Младежът е задържан в полицейското управление в Кърджали и работата по случая продължава разследващ полицай.", "date": "2018.01.22", "title": "Кърджали: 30-годишен мъж е задържан за незаконно притежаване на три вида наркотици"}
{"url": "http://www.focus-news.net/news/2018/01/22/2479948/smolyan-dve-kucheta-ubiti-s-ognestrelno-orazhie-sa-otkriti-v-zemlishteto-na-s-voykova-laka.html", "text": "На 20 януари 2018 г. в Районно управление на МВР-Мадан е получено съобщение, за това, че около 16:00 ч. в землището  на с. Войкова лъка, общ. Рудозем, в коритото на река Елховска са установени отстреляни с огнестрелно оръжие две кучета. Това съобщиха от ОДМВР-Смолян. Местопризшествието е запазено и посетено от дежурна оперативна група.", "date": "2018.01.22", "title": "Смолян: Две кучета, убити с огнестрелно оръжие, са открити в землището  на с. Войкова лъка"}
{"url": "http://www.focus-news.net/news/2018/01/22/2479949/kardzhali-trup-na-mazh-e-otkrit-v-blizost-do-zavedenie-v-park-prostor-v-grada.html", "text": "Труп на мъж е открит в близост до заведение в парк „Простор“ в Кърджали в събота. Това съобщиха от ОДМВР-Кърджали. Сигналът е подаден на тел.112 в 18,55 часа от 12-годишно момче. На място е била изпратена дежурна оперативна група от РУ-Кърджали. Извършен е оглед и по първоначални данни няма следи от насилствена смърт. Тялото е транспортирано за аутопсия в кърджалийската болница. Самоличността на мъжа все още не е установена. Образувано е досъдебно производство. Извършват се оперативно-издирвателни действия от сектор „Криминална полиция“ в РУ-Кърджали за разпознаване на намереното тяло.", "date": "2018.01.22", "title": "Кърджали: Труп на мъж е открит в близост до заведение в парк „Простор“ в града"}
{"url": "http://www.focus-news.net/news/2018/01/22/2479950/evrodeputatat-momchil-nekov-razlikata-v-kachestvoto-na-hranite-e-razlika-v-otnoshenieto-kam-potrebitelite.html", "text": "Разликата в качеството на храните е разлика в отношението към потребителите. Това каза евродепутатът Момчил Неков в края на работната среща за изготвянето на парламентарно становище относно „Двойния стандарт при храните в Европейския съюз“, предаде репортер на Агенция „Фокус“. „Темата ангажира много общественото внимание. Темата е морално-етична. Тук можем да се запитаме защо нещата не бяха обърнати обратно. В Източна Европа храните да са с по-добри показатели, а в Западна - с по-лоши“, каза Неков. Той обобщи, че всеки, който има различно предложение по становището му, може да му го изпрати до края на седмицата.\r\nДеница КИТАНОВА", "date": "2018.01.22", "title": "Евродепутатът Момчил Неков: Разликата в качеството на храните е разлика в отношението към потребителите"}
{"url": "http://www.focus-news.net/news/2018/01/22/2479951/targovishe-68-godishna-zhena-e-pochinala-a-73-godishniyat-y-saprug-e-s-opasnost-za-zhivota-sled-pozhar-v-apartament.html", "text": "На 20 януари 2018 г., около 15,35 часа, в Районно управление на МВР-Търговище е получен сигнал за възникнал пожар в апартамент в жилищен блок на ул. „Кюстенджа“ в град Търговище, вследствие на който 68-годишна жена е починала, а 73-годишният й съпруг е настанен в МБАЛ-Търговише за лечение с опасност за живота. Това съобщиха от ОДМВР-Търговище. Вероятната причина за възникване на инцидента е неправилно боравене с електрическа готварска печка. По случая е образувано досъдебно производство.", "date": "2018.01.22", "title": "Търговише: 68-годишна жена е починала, а 73-годишният й съпруг е с опасност за живота след пожар в апартамент"}
{"url": "http://www.focus-news.net/news/2018/01/22/2479952/shumen-politsiyata-razsledva-nezakonen-otstrel-na-sarna-kray-selo-imrenchevo.html", "text": "Полицейски служители от Велики Преслав разследват незаконен отстрел на сърна край село Имренчево, след като получили сигнал от горски стражар. Това съобщиха от пресцентъра на ОДМВР-Шумен. На 20 януари около 10.00 часа сутринта служител на Държавното горско стопанство във Велики Преслав чул изстрел от огнестрелно оръжие. Приближил се към мястото от където чул изстрела и намерил убита сърна. \r\n32-годишният стражар съобщил в полицията, на място бил извършен оглед. За престъпление по чл. 237 ал. 1 от НК е образувано досъдебно производство.", "date": "2018.01.22", "title": "Шумен: Полицията разследва незаконен отстрел на сърна край село Имренчево"}
{"url": "http://www.focus-news.net/news/2018/01/22/2479953/afp-prokuraturata-na-ispaniya-poiska-podnovyavaneto-na-evropeyskata-zapoved-na-arest-na-karles-puchdemon.html", "text": "Прокуратурата на Испания поиска подновяването на европейската заповед за арест на Карлес Пучдемон, предава AFP, като се позовава на източник от съдебните кръгове в Мадрид. \r\nБившият председател на Женералитата на Каталуния Карлес Пучдемон пристигна в датската столица в понеделник, въпреки предупрежденията на Мадрид да разпространи отново заповед за ареста му, ако напусне пределите на Белгия, където живее в изгнание след едностранното обявяване на независимост на региона и разпускането на регионалния парламент в Барселона.\r\nДатската телевизия TV2 публикува снимки на интернет страницата си, на които Карлес Пучдемон е обграден от репортери на летището в Копенхаген. По-късно в понеделник той ще изнесе реч в университет в датската столица. Тереза Герова", "date": "2018.01.22", "title": "AFP: Прокуратурата на Испания поиска подновяването на европейската заповед на арест на Карлес Пучдемон"}
{"url": "http://www.focus-news.net/news/2018/01/22/2479954/sliven-zadarzhan-e-20-godishen-mladezh-udaril-dezhurniya-feldsher-v-speshniya-tsentar-v-nova-zagora.html", "text": "На 20 януари, около 11,30 часа, е получен сигнал от ЦСМП-Нова Загора за възникнал инцидент с пациент, който е станал агресивен и е ударил дежурния фелдшер в Спешния център. Това съобщиха от ОДМВР-Сливен. За извършеното деяние е задържан С. Х., на 20 години, от град Нова Загора. Уведомена е Районна прокуратура-Нова Загора. По случая е образувано бързо производство за причиняване на лека телесна повреда по хулигански подбуди.", "date": "2018.01.22", "title": "Сливен: Задържан е 20-годишен младеж, ударил дежурния фелдшер в Спешния център в Нова Загора"}
{"url": "http://www.focus-news.net/news/2018/01/22/2479955/die-zeit-mladezhkiyat-sayuz-na-gsdp-obvini-rakovodstvoto-na-partiyata-v-bezsmislen-obraten-zavoy.html", "text": "Младежкият съюз на Германската социалдемократическа партия (Юсос,ГСДП) разкритикува решението на делегатите за влизане в преговори със Съюза (ХДС/ХСС) за нова голяма коалиция в Берлин, отбелязва националният ежедневник Die Zeit.\r\nВ рамките на извънредния конгрес в Бон, 600-те делегати на ГСДП подкрепиха коалиционните преговори с политическия блок, воден от канцлера Ангела Меркел. Председателят на Юсос Кевин Кюнерт определи решението на партийното ръководство като „безсмислен обратен завой“ и обяви, че ще продължи кампанията срещу нова голяма коалиция.  \r\nОт редакцията припомнят, че ако бъде постигнато коалиционно споразумение между ГСДП и Съюза (ХДС/ХСС), то ще бъде подложено на гласуване от социалдемократите. Членовете на партията са повече от 440 хил.  Тереза Герова", "date": "2018.01.22", "title": "Die Zeit: Младежкият съюз на ГСДП обвини ръководството на партията в „безсмислен обратен завой“"}
{"url": "http://www.focus-news.net/news/2018/01/22/2479956/montana-8-sm-e-snezhnata-pokrivka-na-prohoda-petrohan-patyat-e-pochisten-i-opesachen.html", "text": "8 см е снежната покривка на прохода Петрохан, пътят е почистен и опесъчен, каза за Радио „Фокус“ – Видин дежурният служител в Областно пътно управление – Монтана. Той посочи, че продължава да вали сняг на прохода. Пътната настилка е заснежена, но почистена и опесъчена. С роторна  машина се почиства снега за да се разшири платното, по което преминават автомобилите. Трафикът в сутрешните часове през Петрохан е с нормална интензивост. До 31 март остава забраната за преминаване на автомобили над 12 тона през прохода.\r\nАнна ЛОЗАНОВА", "date": "2018.01.22", "title": "Монтана: 8 см е снежната покривка на прохода Петрохан, пътят е почистен и опесъчен"}
{"url": "http://www.focus-news.net/news/2018/01/22/2479957/sliven-lek-avtomobil-v-selo-gavrailovo-e-unishtozhen-ot-pozhar-prichinite-sa-v-protses-na-ustanovyavane.html", "text": "На 21 януари,  в 21,52 часа, е получен сигнал за горящ лек автомобил в село Гавраилово. На място е изпратен екип на РСПБЗН-Сливен, който е ликвидирал пожара в 22,20 часа. Това съобщиха от ОДМВР-Сливен. Пострадали няма. Автомобилът е унищожен. Причините за произшествието са в процес на установяване.", "date": "2018.01.22", "title": "Сливен: Лек автомобил в село Гавраилово е унищожен от пожар, причините са в процес на установяване"}
{"url": "http://www.focus-news.net/news/2018/01/22/2479958/burgas-patnite-nastilki-sa-mokri-zaradi-prevalyavaniya-ot-dazhd-v-oblastta.html", "text": "Пътните настилки са мокри заради превалявания от дъжд в област Бургас, съобщи за Радио „Фокус“-Бургас дежурният в Областно пътно управление. Добри са условията за пътуване. Няма затворени пътни участъци. Видимостта е добра.\r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът едо 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31.12.2018 г.\r\nВ Бургас също превалява дъжд. Движението е интензивно в първия работен ден от седмицата.", "date": "2018.01.22", "title": "Бургас: Пътните настилки са мокри заради превалявания от дъжд в областта"}
{"url": "http://www.focus-news.net/news/2018/01/22/2479959/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград. Това съобщи за Радио „Фокус“ – Пирин дежурният служител в Областно пътно управление – Благоевград. Навсякъде пътните настилки са мокри, на места - заснежени, но се почистват и опесъчават. В региона няма затворени пътища. Проходът Предел е отворен за преминаването на всички видове моторни превозни средства. През нощта и в ранните часове на днешния ден не са регистрирани тежки пътни инциденти, които да са довели до затрудняване на движението по пътищата. \r\nКъм момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Трафикът по основните пътни направление – автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен.\r\nЛивия НИНОВА", "date": "2018.01.22", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/01/22/2479960/vitseprezidentat-iliyana-yotova-prezhivyavame-edin-ot-nay-koleblivite-periodi-v-razvitieto-na-es-negovoto-funktsionirane-ne-udovletvoryava-evropeyskite-grazhdani.html", "text": "Преживяваме един от най-колебливите периоди в развитието на ЕС, неговото функциониране не удовлетворява европейските граждани. Това каза вицепрезидентът Илияна Йотова на откриването на дискусия на тема „Бъдещето на Европейския съюз – сила в единството“ по време на срещата на комисиите по европейски въпроси на парламентите на страните от Европейския съюз в София, предаде репортер на Агенция „Фокус“. Тя поздрави организаторите на форума за тази дискусия, която се състои по време на първите крачки на Българското председателство и засяга най-актуалните и парливи въпроси, касаещи всички страни от Европейския съюз. „Трябва да сме наясно, че Българското председателство е в края на един много важен мандат на европейските институции, още повече от успеха му ще зависи и успехът на всички държави членки като цяло. Кой ще бъде критерият? Разбира се, това са конкретните резултати във всички най-важни области – сигурност, финансиране на ЕС в контекста и на Брекзит, самият процес по разделяне с Великобритания, завръщането на Европа като лидер на световната сцена. Искам да ви уверя, уважаеми гости, че Българското председателство влиза през тези месеци със своите силни и активни позиции, а не просто водени от инерцията и дневния ред на Европа“, каза още вицепрезидентът.\r\nЙотова припомни, че преди около година отбелязахме 60 г. от създаването на Европейския съюз. „И докато лидерите на Стария континент подписваха декларацията, навън имаше много граждани „за“ и „против“ европейския проект. Преживяваме един ако не от най-трудните, то от най-колебливите периоди в развитието на нашето европейско семейство. И трябва да си кажем днес честно, че начинът, по който функционира Европа, не удовлетворява исканията на нашите граждани. Нещо повече – до голяма степен изчезна онзи непосредствен ентусиазъм и заразително желание, с които е градена Европа. И тук идва един от парадоксите – не ни харесва това, което става, говорим си на високи нива, на семинари, но, за съжаление, все още не можем да увлечем европейските граждани, за да спорим и да търсим решения за това как да развиваме Европа в 21 век“, обясни тя.\r\nВицепрезидентът отбеляза няколко знакови момента, които „раздвижиха въздуха“ на континента напоследък – Бялата книга и вариантите за развитието на европейския проект, предложени от председателя на ЕК, визията на френския президент Макрон за това каква Европа ни е необходима, речта на Жан-Клод Юнкер за състоянието на ЕС. „Но отново гражданска дискусия не се състоя. В тези изказвания имаше много идеи, но дали равнодушието не е вече наша диагноза? Ето това е важният концептуален въпрос, на който си дължим отговор. Много е дълъг списъкът от аргументите за днешната ситуация – от бюрокрацията до закъснелите реакции на кризите, които ни засегната през последните няколко години. Конкретните решения ще напишат развитието и бъдещето на европейския проект, а не конструкциите, родени в офисите. Европа се раздели и освен работещи решения, сякаш днес сторим повече огради – огради не само срещу пристигащите, но и едни между други. Преди 10 години беше немислимо, че една държава може да заплаши, че ще напусне ЕС поради липсата на солидарност, а днес вече има и производства срещу две държави за нарушения на върховенството на закона. Имаме два пътя – теоритична конструкция за европейския проект и запълване след това с конкретни политики или конкретни политики, които на практика изграждат модела на Европа. И лично аз съм за втория вариант. Дискусията за следващия бюджет отсъства сред граждани на ЕС затова остава усещането за липса на концепция“, каза още Йотова и посочи, че в България едни от най-сериозните страхове са спирането на европейските фондове. „Ето така се ражда отдръпването на европейските граждани от европейската идея и се затвърждава усещането за един далечен Брюксел, който взима решенията вместо гражданите. Всяко едно предложение може да бъде разбрано, ако то се дискутира с тях“, каза още тя.", "date": "2018.01.22", "title": "Вицепрезидентът Илияна Йотова: Преживяваме един от най-колебливите периоди в развитието на ЕС, неговото функциониране не удовлетворява европейските граждани"}
{"url": "http://www.focus-news.net/news/2018/01/22/2479961/gabrovo-chast-ot-liniite-na-mezhdugradskiya-transport-v-obshtinata-ne-se-izpalnyavat-dokray-poradi-vloshenata-meteorologichna-obstanovka.html", "text": "Част от линиите на междуградския транспорт в Габровска община не се изпълняват докрай, поради влошената метеорологична обстановка. Градските автобуси в областния център се движат със закъснение. Това съобщиха за Радио „Фокус“ – Велико Търново от Община Габрово. Въпреки усложнената зимна обстановка, всички ученици от община Габрово, са транспортирани безпроблемно до учебните заведения тази сутрин. Техните занятия протичат нормално.  В региона няма населени места без електричество. Градската пътна мрежа в Габрово, както и пътищата към останалите населени места, са проходими при зимни условия. Основните дейности относно транспорт, водоснабдяване, снабдяване на населението с хранителни и други основни стоки сe изпълняват в рамките на нормалната дейност при зимни условия.\r\nПроходът Шипка е проходим при зимни условия, пътното платно е заснежено, обработено, почистено и опесъчено. Височината на снежната покривка е 30 см, температурата – минус 7. Остава в сила забраната за движение на МПС с обща маса над 12 тона. Пътищата за гр. Севлиево, Трявна, Дряново са  почистени, проходими при зимни условия.\r\nВ курортен комплекс Узана вали сняг и има силен вятър. Температурата е минус 6, снежната покривка е 35 см. Пътят е проходим при зимни условия.\r\nЛуиза ТРАНЧЕВА", "date": "2018.01.22", "title": "Габрово: Част от линиите на междуградския транспорт в общината не се изпълняват докрай, поради влошената метеорологична обстановка"}
{"url": "http://www.focus-news.net/news/2018/01/22/2479962/haskovo-19-km-e-opashkata-ot-tovarni-avtomobili-na-izhod-na-gkpp-kapitan-andreevo-kolonata-zapochva-ot-svilengrad.html", "text": "19 км е опашката от товарни автомобили на изход на ГКПП \"Капитан Андреево\", колоната започва от Свиленград. Това съобщиха за Агенция \"Фокус\" шофьори, които изчакват да преминат през граничния пункт.", "date": "2018.01.22", "title": "Хасково: 19 км е опашката от товарни автомобили на изход на ГКПП \"Капитан Андреево\", колоната започва от Свиленград"}
{"url": "http://www.focus-news.net/news/2018/01/22/2479963/sofiya-dvizhenieto-e-vazstanoveno-v-dvete-lenti-po-pat-iii-3009-pravets-etropole-v-rayona-na-pravets.html", "text": "Движението е възстановено в двете ленти по път III-3009 Правец - Етрополе, в района на Правец. Това съобщиха от пресцентъра на Агенция \"Пътна инфраструктура\".", "date": "2018.01.22", "title": "София: Движението е възстановено в двете ленти по път III-3009 Правец - Етрополе, в района на Правец"}
{"url": "http://www.focus-news.net/news/2018/01/22/2479964/dve-direktsii-inspektsiya-po-truda-sa-angazhirani-s-kazusa-s-neizplatenite-zaplati-v-dupnitsa.html", "text": "Две дирекции „Инспекция по труда“ са ангажирани с казуса с неизплатените заплати на работници в предприятие за производство на обувки в Дупница. Това съобщиха от пресцентъра на ИА „Главна инспекция по труда”. След като стана ясно, че е извършена смяна на управителя, веднага след стартирането на проверката, Дирекция „Инспекция по труда“ София град беше ангажирана да издири собственика или негов представител,  тъй като предприятието е с адрес на регистрация в столицата. Осъществен е контакт със счетоводна къща, обслужваща дружеството, откъдето са поели писмено ангажимент поканата за връчване на актове за установяване на административно нарушение да бъде предоставена на официален представител на фирмата. \r\nПроверката продължава в рамките на правомощията на ИА ГИТ. Към момента е издадено задължително за изпълнение предписание да бъдат изплатени забавените възнаграждения в кратки срокове. Усилията са насочени към търсене на административнонаказателна отговорност. При необходимост ще бъде потърсено съдействието на МВР за издирване на италианския гражданин, вписан като нов управител на дружеството.\r\nНа вниманието на ИА ГИТ е и казус с предприятие за производство на обувки на територията на област Пазарджик, отново с италиански собственик. След жалба за неизплатени възнаграждения, постъпила през октомври в ДИТ Пазарджик от бивш служител на фирмата, е стартирала проверка, при която е установено, че дружеството е прехвърлено на нов собственик италиански гражданин. Потърсено е съдействие от икономическа полиция, както и контакт с бившия собственик и управител – българска гражданка. Установено е, че са изплатени възнагражденията за ноември – последните изискуеми към момента. Нови жалби за неизплатени възнаграждения не са постъпвали. Извършва се поетапно освобождаване на персонал. Казусът продължава да се следи от контролните органи на Инспекцията.", "date": "2018.01.22", "title": "Две дирекции „Инспекция по труда“ са ангажирани с казуса с неизплатените заплати в Дупница"}
{"url": "http://www.focus-news.net/news/2018/01/22/2479965/pregled-na-osnovnite-temi-v-germanskiya-pechat-agentsiya-fokus.html", "text": "Младежкият съюз на Германската социалдемократическа партия (Юсос,ГСДП) разкритикува решението на делегатите за влизане в преговори със Съюза (ХДС/ХСС) за нова голяма коалиция в Берлин, отбелязва националният ежедневник Die Zeit.\r\nВ рамките на извънредния конгрес в Бон, 600-те делегати на ГСДП подкрепиха коалиционните преговори с политическия блок, воден от канцлера Ангела Меркел. Председателят на Юсос Кевин Кюнерт определи решението на партийното ръководство като „безсмислен обратен завой“ и обяви, че ще продължи кампанията срещу нова голяма коалиция.  \r\nОт редакцията припомнят, че ако бъде постигнато коалиционно споразумение между ГСДП и Съюза (ХДС/ХСС), то ще бъде подложено на гласуване от социалдемократите. Членовете на партията са повече от 440 хил.\r\n*** Продължителният снеговалеж в Австрийските и Швейцарските Алпи увеличи значително опасността от лавини, съобщава германският национален ежедневник Die Frankurter Allgemeine Zeitung.\r\nОт Швейцарската метеорологична служба съобщиха, че в редица части на планината е обявена най-висока степен на предупреждение за опасност от лавини. Ситуацията е съпоставима единствено с тази от зимата на 1999 г., заяви представител на службата.\r\nОчаква се в понеделник в западната част на Австрия също да бъде издадено най-високо предупреждение, след като синоптиците прогнозираха, че обилните снеговалежи ще натрупат значителна покривка. Редица пътища в страната са затворени, а някои населени места – недостъпни. \r\nТакава е ситуацията в района на Цермат. Курортът, разположен в подножието на връх Матерхорн е практически откъснат от външния свят вече цяла седмица. Затворени са пътищата до него, спря и железопътният трафик. Невъзможно е да бъдат изпълнявани и полетите на хеликоптерите. Местното туристическо бюро обаче увери, че се полагат грижи за доброто настроение на гостите на курорта. Уточнява се, че към настоящия момент в Цермат има около девет хиляди туристи. Все още не е ясно кога ситуацията ще се нормализира. В началото на януари Цермат вече бе блокиран от снеговалежи и опасност от лавини, припомнят от редакцията.\r\n*** Преодоляването на три препятствия дели Ангела Меркел от четвърти мандат на канцлерския пост в Берлин, коментира германското издание Der Spiegel във водеща статия, посветена на последните събития в страната.\r\nВ рамките на извънредния конгрес в Бон, малко под 56% от 600-те делегати на Германската социалдемократическа партия (ГСДП) дадода „зелена светлина“ на започването на коалиционни преговори със Съюза (ХДС/ХСС). Това, което се случи в Бон, бе обобщено незабавно на около 600 километра източно от града. „Това решение разчиства пътя за преговорите“ за съставяне на новото федерално правителство на Германия, бе първата реакция на канцлера Ангела Меркел след обявяването на резултатите от гласуването. \r\nЛидерът на Християнсоциалния съюз (ХСС) Хорст Зеехофер също посрещна с облекчение новината и призова разговорите със социалдемократите да бъдат подновени още в понеделник. Целта е в началото на февруари да бъде постигнато финално споразумение между ГСДП и Съюза (ХДС/ХСС), припомни баварският политик. Фракционният лидер на Съюза (ХДС/ХСС) Фолкер Каудер бе по-предпазлив – той постави като граница за споразумението първата седмица на месец март.\r\nРешението, взето в Бон, внесе успокоение сред членовете на политическия блок, воден от Ангела Меркел. „Падна ми камък от сърцето“, призна вицепредседателят на Християндемократическата партия (ХДС) Томас Щробл. \r\nКаква обаче е реалната ситуация след извънредния конгрес на ГСДП? Нова голяма коалиция в Берлин ще има, но само при определени условия. Ръководството на германските социалдемократи спечелиха неделния вот с предложение коалиционните преговори да включват „конкретни ефективни подобрения“ на принципното споразумение, постигнато между ГСДП и Съюза (ХДС/ХСС) на 12 януари. Те са обобщени в три точки: да бъде сложен край на временните трудови отношения, да бъде сложен край на „второкласното“ здравеопазване в Германия, и да бъде сложен край на неограниченото събиране на семейства на бежанци, пребиваващи на територията на страната. От уреждането на тези три въпроса ще зависи успехът за съставяне на новото федерално правителство, подчертават от редакцията.\r\n***", "date": "2018.01.22", "title": "Преглед на основните теми в германския печат (Агенция „Фокус“)"}
{"url": "http://www.focus-news.net/news/2018/01/22/2479966/lovech-shofyorite-da-se-dvizhat-s-povisheno-vnimanie-i-saobrazena-skorost-po-pat-i-4-boaza-balgarski-izvor-poradi-patnotransportno-proizshestvie.html", "text": "Шофьорите да се движат с повишено внимание и съобразена скорост по път I-4 Боаза - Български Извор поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2018.01.22", "title": "Ловеч: Шофьорите да се движат с повишено внимание и съобразена скорост по път I-4 Боаза - Български Извор поради пътнотранспортно произшествие"}
{"url": "http://www.focus-news.net/news/2018/01/22/2479967/dobrich-v-obshtinata-shte-badat-obsadeni-idei-za-ukrepvane-na-padnaliya-parapet-po-chast-ot-mosta-nad-bul-rusiya.html", "text": "В Общината ще бъдат обсъдени днес идеи за укрепване на падналия парапет по част от моста над бул. „Русия“. Това съобщи арх. Боян Коларов, зам.-кмет „Устройство на територията“, предаде кореспондентът на Радио „Фокус” – Варна. Преди дни по време на зимната буря в Добрич част от парапета на моста е паднал. Борислав Борисов, директор на Общинското предприятие „Комуналстрой“ веднага е уведомил зам.-кмета, който е посетил мястото. От първия момент се планира какви действия да бъдат предприети с оглед на безопасността на гражданите и на технологичните възможности на Общината, посочи арх. Коларов. В момента в двата края на повредата са сложени заграждения, за да информират, че не бива да се минава пеш по този участък. Парапетът е паднал в посока на тротоара. Има опъната и сигнална лента. Предстоят ремонтни работи, които няма да се случат за ден-два, по думите на арх. Коларов. Мостът и парапетът са на повече от 30 години и повредата разкрива, че закрепването не е било замислено достатъчно сериозно. От първия момент специалистите са имали някаква представа как да се процедира, но за днес е планирано да бъдат обсъдени идеи с инженер-конструктор, за да се започне работата възможно най-скоро. По думите на зам.-кмета каквото и да е конкретното конструктивно решение обаче, във всички случаи ще се наложи парапетът да бъде разглобен на съставните му части, а присъединителните планки на колонките да бъдат обработени против ръжда преди да започне обратният монтаж. Това ще отнеме време, включително и заради влагата, която ще забавя съхненето. \r\nЖулиета НИКОЛОВА", "date": "2018.01.22", "title": "Добрич: В Общината ще бъдат обсъдени идеи за укрепване на падналия парапет по част от моста над бул. „Русия“"}
{"url": "http://www.focus-news.net/news/2018/01/22/2479968/zapochna-savet-vanshni-raboti-s-uchastieto-na-vitsepremiera-ekaterina-zaharieva.html", "text": "Започна Съвет „Външни работи” с участието на вицепремиера и министър на външните работи Екатерина Захариева. Това съобщиха от пресцентъра на Министерството на външните работи.\r\nВ първата си среща за годината и за Българското председателство на Съвета на ЕС външните министри приеха заключения по Стратегията на ЕС за подпомагане възстановяването на Ирак, политическия преход в Зимбабве, Северна Корея и актуалната ситуация във Венецуела. \r\nПървите дипломати продължават работната си сесия с дискусия по бъдещето на партньорството на ЕС с държавите от Африка, Карибите и Тихоокеанския басейн, известно като „Споразумението от Котону“. \r\nСъветът ще направи преглед на актуалната ситуация в Либия и ще обсъди последните развития по Близкоизточния мирен процес. \r\nВъншните министри и Върховният представител Федерика Могерини ще проведат неформален обяд с палестинския президент Махмуд Аббас.", "date": "2018.01.22", "title": "Започна Съвет „Външни работи” с участието на вицепремиера Екатерина Захариева"}
{"url": "http://www.focus-news.net/news/2018/01/22/2479969/ministar-lilyana-pavlova-po-vreme-na-balgarskoto-predsedatelstvo-po-vsichki-temi-shte-tarsim-presechnata-tochka-koyato-da-udovletvoryava-interesa-na-vsichki-zainteresovani-strani.html", "text": "По време на Българското председателство по всички теми ще търсим пресечната точка, която да удовлетворява интереса на всички заинтересовани страни. Това каза министърът на Българското председателство на Съвета на ЕС Лиляна Павлова по време на форума на комисиите по европейски въпроси на парламентите на ЕС, който се провежда в НДК, предаде репортер на Агенция „Фокус“. Павлова благодари на участниците във форум за подкрепата, която са изразили в изказванията за Българското председателство и за идентифицираните приоритети. „Осъзнаваме колко е голямо и сериозно предизвикателството, което стои пред нас, защото има теми, по които все още нямаме единно мнение. За нас е изключително важно да бъдем балансьор, да бъдем тези, които ще търсим пресечната точка на всички“, каза още Павлова и изрази надеждата си по време на председателството да се намери единно решение по теми като сигурността, бъдещата многогодишна финансова рамка, Западните Балкани и др.\r\n„А когато говорим за Западните Балкани, искам да подчертая, че срещата на върха на 17 май е за европейската перспектива на този регион – тя има своите елементи и своите компоненти. Ние не искаме да даваме фалшиви очаквания, но искаме да дадем посока, искаме да имаме една ясна декларация и ангажираност в този процес, който също е изключително важен“, каза още министърът.\r\nПавлова обясни, че под „консенсус“ България разбира търсене на подкрепа от максимално голям брой държави по дадена тема. „Знаем, че думата „консенсус“ е много чувствителна, когато говорим за миграция и сигурност, но става дума преди всичко за постигане на съгласие, разбирателство и намиране точно на тази пресечна точка за общ подход, който да бъде в максимална степен удовлетворяващ интереса на всички заинтересовани страни“, коментира тя. Накрая министър Павлова покани гостите от Европа, дошли днес за форума, да посетят България и извън формата на парламентарното ѝ изменение.", "date": "2018.01.22", "title": "Министър Лиляна Павлова: По време на Българското председателство по всички теми ще търсим пресечната точка, която да удовлетворява интереса на всички заинтересовани страни"}
{"url": "http://www.focus-news.net/news/2018/01/22/2479970/sport-simona-halep-se-klasira-za-chetvartfinalite-na-otkritoto-parvenstvo-na-avstraliya.html", "text": "Световната номер едно Симона Халеп се класира за четвъртфиналите на Откритото първенство на Австралия по тенис. Румънката се наложи с 6:3, 6:2 над японската тенисистка Наоми Осака в двубой, продължил 79 минути. \r\nВ следващия кръг Халеп ще играе срещу победителката от двубоя между чехкините Барбора Захлавова Стрицова и Каролина Плишкова.", "date": "2018.01.22", "title": "Спорт: Симона Халеп се класира за четвъртфиналите на Откритото първенство на Австралия"}
{"url": "http://www.focus-news.net/news/2018/01/22/2479971/prof-aleksandar-marinov-politolog-nay-golyamata-slabost-na-rumen-radev-beshe-naznachavaneto-na-sluzhebnoto-pravitelstvo.html", "text": "Без съмнение най-голямата слабост на Румен Радев беше назначаването на служебното правителство. Това каза в интервю за Агенция „Фокус“ политологът проф. Александър Маринов по повод навършването на 1 година от встъпването в длъжност на президента Румен Радев. „То беше много несполучливо като състав, министър-председател, като свършена или по-скоро несвършена работа. Общо взето това нанесе щети на неговата репутация, отблъсна една част от привържениците му, но не беше фатално. Надявам се, че президентът Радев си е извадил поука от този епизод, защото според мен скоро ще му се наложи пак да назначава служебно правителство“, коментира Маринов.\r\nПо думите му президентът е допуснал грешка при съставянето на служебното правителство, но не затова, че не се е консултирал с Плевнелиев. „Лично аз не бих посъветвал президента Радев да заимства каквото и да било от Плевнелиев, включително и от неговите служебни правителства, които съвсем не са толкова блестящи, колкото някой иска да ги изкара. Друг е въпросът, че тази работа се замете под килима и не беше обърнато достатъчно внимание. Няма какво да научи Румен Радев от Росен Плевнелиев, определено. Освен разбира се, какво да не прави“, заяви Маринов. Според него разликата между двамата президенти е, че Плевнелиев е бил абсолютно зависим и се е поддавал на натиск. „На него му назначаваха правителството, докато Радев, поради липсата на политически опит и достатъчно силен екип, на него му пробутаха това служебно правителство. Той нямаше как да прецени, нямаше лични наблюдения и опит, вероятно и недостатъчно точна информация, за да подбере хора, които да свършат правилната работа в този момент. Неслучайно, президентът Радев отбеляза, когато обявяваше служебното си правителство, че иска от него един обективен и задълбочен анализ на завареното положение“, допълни политологът.\r\nСпоред него служебното правителство е замело под килима и е покрило голяма част от поразиите, които е направило предишното редовно управление. „Така че служебното правителство има голям грях, че не изнесе истината да кажем за програмата за саниране. Оттам насетне има специален доклад на Сметната палата. Има данни, които показват, че това беше една програма с много слабости и със съществени злоупотреби. Тя обаче беше някак си подмината, не беше анализирана правилно и много други примери има“, поясни той. \r\nЛюба АЛЕКСИЕВА", "date": "2018.01.22", "title": "Проф. Александър Маринов, политолог: Най-голямата слабост на Румен Радев беше назначаването на служебното правителство"}
{"url": "http://www.focus-news.net/news/2018/01/22/2479972/dzhumhuriet-germaniya-prizova-vsichki-usiliya-v-siriya-da-se-sasredotochat-varhu-napredak-na-politicheskiya-protses.html", "text": "Министърът на външните работи на Германия Зигмар Габриел направи изявления по повод „нападението срещу сирийския град Африн от турските въоръжени сили съвместно с джихадистката Свободна сирийска армия (ССА)”, пише вестник „Джумхуриет”. Зигмар Габриел обърна внимание, че в Сирия е постигната победа срещу ДАЕШ и подчерта необходимостта от предприемане на стъпки за осигуряване на мира и стабилността в страната. „Най-малкото нещо, от което се нуждае Сирия, са именно военните сражения. Населението там изживя достатъчно много мъки и страдания. Всички усилия следва да целят постигането на напредък в политическата регулация.”, посочва още германският външен министър, цитиран от „Джумхуриет”. Георги Димов", "date": "2018.01.22", "title": "\"Джумхуриет\": Германия призова всички усилия в Сирия да се съсредоточат върху напредък  на политическия процес"}
{"url": "http://www.focus-news.net/news/2018/01/22/2479973/dha-erdogan-i-liderat-na-natsionalistite-devlet-bahcheli-sa-na-edinno-mnenie-za-turskata-voenna-operatsiya-v-siriya.html", "text": "Турският президент Реджеп Тайип Ердоган и генералният председател на Партията на националистическото движение (ПНД)  Девлет Бахчели обсъдиха тази вечер в телефонен разговор операцията „Маслинова клонка” на турската армия в Сирия, предаде информационната агенция Догу хабер ажансъ (ДХА). По информация на Президентството, Бахчели е потърсил по телефона лично Ердоган, за да му „засвидетелства пълната си подкрепа”. Както и за да  изтъкне своята позиция, че „тази военна операция е изключително важна”. От своя страна Ердоган е благодарил на Бахчели за  „неговата чувствителност по въпроса” и е подчертал, че „въпросната турска операция е извършена в съответствие  с международното право”. Както и за да обърне внимание, че „тази турска военна операция е в съзвучие с националната сигурност на Турция, успоредно с  нейния принос за мира в региона”, посочва още ДХА. . Георги Димов", "date": "2018.01.22", "title": "ДХА: Ердоган и лидерът на националистите Девлет Бахчели са на единно мнение за турската военна операция в Сирия"}
{"url": "http://www.focus-news.net/news/2018/01/22/2479974/30-km-e-opashkata-na-turska-teritoriya-ot-tovarni-avtomobili-koito-izchakvat-na-gkpp-kapitan-andreevo-da-vlyazat-v-balgariya.html", "text": "30 км е опашката от товарни автомобили на турска територия, които изчакват на ГКПП \"Капитан Андреево\" да влязат в България. Това съобщиха за Агенция \"Фокус\" шофьори, които изчакват на опашката.\r\nКакто \"Фокус\" по-рано съобщи, на ГКПП \"Капитан Андреево\" има колони от товарни автомобили, които изчакват да излязат от България. Опашката започва от Свиленград и е дълга 19 км.", "date": "2018.01.22", "title": "30 км е опашката на турска територия от товарни автомобили , които изчакват на ГКПП \"Капитан Андреево\" да влязат в България"}
{"url": "http://www.focus-news.net/news/2018/01/22/2479975/sofiya-208-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "208 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че здравословното състояние на настанените е било добро и не са възниквали проблеми през нощта. „Центърът обаче е претоварен, а няма как да увеличим капацитета. Единственото, което можем да направим, е да слагаме хората на походни легла“, обясни Джуренов.\r\nЦветилена СИМЕОНОВА", "date": "2018.01.22", "title": "София: 208 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/01/22/2479976/pregled-na-osnovnite-temi-vav-velikotarnovskiya-pechat.html", "text": "„Кошници с чисти храни тръгват към магазините” специалност“, е заглавие от първа страница на областния всекидневник „Янтра Днес”. Кошници с чисти храни на Задругата на производителите, които съответстват максимално на човешкото тяло и отговарят на предварително зададени критерии, тръгват към магазините. Това съобщи във Велико Търново Филип Хайвазиян, диетолог и председател на новоизбрания 7-членен управителен съвет на сдружението. \r\n„На Бабинден орисаха първородния Симеон за „Бебе Зонта клуб 2018“, е друго заглавие от днешното издание. В Деня на родилната помощ – Бабинден, в родилното отделение на Велико Търново дами орисаха първородния Симеон Дойков за „Бебе Зонта клуб 2018 година“. \r\n„Велико Търново е сред водещите генератори на икономически растеж у нас“, пише още вестникът. Велико Търново е сред водещите генератори на икономически растеж у нас, сочи изследване на Института за пазарна икономика /ИПИ/. Старата столица е сред 20-е икономически центъра в страната, в които се произвежда 86 % от продукцията на национално ниво. \r\n„Съдът призна за виновен 21-годишен, причинил смърт по непредпазливост“, е новина от криминалната хроника. \r\nНа страниците на вестника ще откриете и статия, озаглавена „Българите носят „чистата“ кръв, наследници сме на Авел. В нея се разказва повече за произхода на народа ни. \r\n„Правят пряк път за 826 хил. лв. между центъра и периферията на Велико Търново“, е заглавие от другия областен ежедневник - „Борба“. Община Велико Търново изпълнява проект с 40-годишна давност за пряк път по скалния венец на парк „Дружба“, който ще свързва централната част на старата столица с периферните части и Южния пътен възел. \r\n„Орисаха първото бебе за 2018 г. в старата столица“, е друга тема от вестника. Работещите в Акушеро-гинекологичното отделение и неонатологичния сектор във Велико Търново отбелязаха Деня на родилната помощ с тържество в База II на МОБАЛ „Д-р Стефан Черкезов“. \r\n„Търновски бизнесмени възродиха Морското казино във Варна“, е друга тема от всекидневника. Местни предприемачи възродиха емблематичното за Варна Морско казино. Горнооряховчаните братя Антон и Пламен Таневи вече повече от месец посрещат гости в комплекса. \r\n„Четвъртокласници написаха книга с истории за царство „Някъде“, пише още ежедневникът. В статията се разказва за екстравагантната идея на младежите.", "date": "2018.01.22", "title": "Преглед на основните теми във великотърновския печат"}
{"url": "http://www.focus-news.net/news/2018/01/22/2479977/sofiya-vazstanoveno-e-dvizhenieto-na-mps-nad-12-tona-po-pat-ii-62-dupnitsa-samokov.html", "text": "Възстановено е движението на МПС над 12 тона по път II-62 Дупница – Самоков. Това съобщиха от пресцентъра на Агенция \"Пътна инфраструктура\".", "date": "2018.01.22", "title": "София: Възстановено е движението на МПС над 12 тона по път II-62 Дупница - Самоков"}
{"url": "http://www.focus-news.net/news/2018/01/22/2479978/sliven-5-godishno-momiche-e-prieto-v-reanimatsiya-v-mbal-d-r-ivan-seliminski-s-fraktura-na-cherepa-sled-kato-e-padnalo-ot-4-metra-visochina.html", "text": "5-годишно момиче е прието в реанимация в МБАЛ „Д-р Иван Селимински“-Сливен с фрактура на черепа, получена при падане от 4 метра височина. Това съобщиха от болиницата. Състоянието на детето е стабилизирано. \r\nВ неврохирургията в лечебното заведение е настанено дете, получило комоцио при пътен инцидент. Състоянието му е добро. \r\n146 души са потърсили спешна помощ от 19 до 21 януари. 74 от тях са приети в болницата. За периода са извършени 21 операции и 12 раждания.", "date": "2018.01.22", "title": "Сливен: 5-годишно момиче е прието в реанимация в МБАЛ „Д-р Иван Селимински“ с фрактура на черепа, след като е паднало от 4 метра височина"}
{"url": "http://www.focus-news.net/news/2018/01/22/2479979/nova-tv-makedoniya-matyu-nimits-planira-poseshteniya-v-skopie-i-atina-v-blizkite-dni.html", "text": "В близките 10 дни специалният посредник на ООН в спора между властите в Атина и Скопие за името на Македония Матю Нимиц планира отделни посещения в двете страни, за да обсъди с тях въпроса, съобщава скопското електронно издание „НОВА ТВ“, като се позовава на репортаж от гръцката телевизия ЕRТ.\r\nСпоред ERT американският дипломат е „оптимист и вярва, че проблемът с името на Македония може да бъде решен през следващите шест месеца\". Телевизията припомня, че на старта на преговорите в Ню Йорк на 17 януари е представил предложения за разрешаване на спора, които включват гарантиране на „националната идентичност“ на Македония. \r\nЗаместник-помощник държавният секретар на САЩ Хойт Брайън Йи заяви по-рано, че е настъпил най-добрият момент за уреждането на проблема, който хвърля сянка на отношенията между двете съседни държави повече от две десетилетия. \r\n\"Има политическа воля в Атина и Скопие и смятам, че решението е постижимо\", подчерта американският дипломат.  Тереза Герова", "date": "2018.01.22", "title": "„НОВА ТВ“ (Македония): Матю Нимиц планира посещения в Скопие и Атина в близките дни"}
{"url": "http://www.focus-news.net/news/2018/01/22/2479980/lovech-po-parvonachalni-danni-edin-chovek-e-zaginal-pri-katastrofa-mezhdu-bus-i-lek-avtomobil-na-pat-i-4-boaza-balgarski-izvor.html", "text": "Ловеч: По първоначални данни един човек е загинал при катастрофа между бус и лек автомобил на път I-4 Боаза - Български Извор. Това съобщиха за Агенция \"Фокус\" от ОДМВР- Ловеч. Инцидентът е станал около 10.30 часа. Пътят няма да бъде затварян, движението ще бъде ограничено в едната лента.", "date": "2018.01.22", "title": "Ловеч: По първоначални данни един човек е загинал при катастрофа между бус и лек автомобил на път I-4 Боаза - Български Извор"}
{"url": "http://www.focus-news.net/news/2018/01/22/2479981/burgas-nay-golyamo-kolichestvo-padnal-dazhd-v-oblastta-prez-izminaloto-denonoshtie-e-otcheteno-v-s-rezovo-36-lkv-m.html", "text": "Най-голямо количество паднал дъжд през изминалото денонощие в област Бургас е отчетено в с. Резово, Община Царево - 36 л/кв. м, съобщиха за Радио „Фокус“-Бургас от Метеорологичната станция в Бургас. В селищата Ахтопол, Кости, Малко Търново и Граматиково количеството валежи е между 30 и 36 л/кв. м, в Бургас - 17 л/кв м, а в Сунгурларе и Люляково е 10 л/кв. м. В останалата част от областта валежите са между 6 и 18 л/кв. м.\r\nМария РУСЕВА", "date": "2018.01.22", "title": "Бургас: Най-голямо количество паднал дъжд в областта през изминалото денонощие е отчетено в с. Резово - 36 л/кв. м"}
{"url": "http://www.focus-news.net/news/2018/01/22/2479982/vidin-s-normalna-intenzivnost-e-trafikat-na-trite-granichni-punkta-v-oblastta.html", "text": "С нормална интензивност е трафикът на трите гранични пункта във Видинска област, каза за Радио „Фокус“ – Видин дежурният служител в Гранична полиция. Той посочи, че на българо-румънската граница на граничен пункт „Дунав мост 2“ няма образувани опашки от тежкотоварни автомобили, спокойно се преминава и през двата гранични пункта със Сърбия – „Връшка чука“ и „Брегово“, като и там няма образувани опашки. Пътищата към трите гранични пункта са проходими, пътните настилки обработени.\r\nАнна ЛОЗАНОВА", "date": "2018.01.22", "title": "Видин: С нормална интензивност е трафикът на трите гранични пункта в областта"}
{"url": "http://www.focus-news.net/news/2018/01/22/2479983/ministar-nikolina-angelkova-tova-lyato-shte-postavim-novite-pavilioncheta-v-slanchev-bryag.html", "text": "Това лято ще поставим новите павилиончета в „Слънчев бряг“. Това каза министърът на туризма Николина Ангелкова по време на представянето на проекта за визия и поставяне на преместваеми обекти в к.к. „Слънчев бряг“, предаде репортер на Агенция „Фокус“. По думите на министъра, когато времето позволява, ще започне реалното поставяне на павилиончетата, за да може в летния сезон да бъдат преустановени строително-монтажните дейности. Ангелкова обясни, че тези павилиончета са част от проекта за визия на „Слънчев бряг“, който цели да има единна единна визия на курорта. „Нещо за което сме говорили още от създаването на Министерство на туризма през 2014 г. и разбира се непрекъснато сме коментирали на срещи с представителите на бранша, особено на тези, които са свързани с летния туризъм“, каза Ангелкова. Министърът отчете, че 2017 г. е била изключително успешна за българския туризъм. „Само за първите 11 месеца имахме над  8,5 млн. чуждестранни туристи, ръст от 7 %. „Слънчев бряг“ заема най-голям дял от цялата статистика. Над 5 млн. нощувки са реализирани там. Приходите само от нощувки са над 270 млн. лв. само в „Слънчев бряг“. Общо приходите от нощувки и всички други дейности, свързани пряко и непряко с туризма на курорта могат да се определят приблизително на 1 млрд. лв.“, каза министърът на туризма.\r\nПо думите ѝ характерното за „Слънчев бряг“ и за неговото управление е наличието на смесена собственост и оттам разбира се, различни функции, които са свързани с контрола и неговото стопанисване. Министър Ангелкова допълни, че идейният проект е съобразен с действащото законодателство, фактическата обстановка на място, защото са правени и обходи. Министър Ангелкова поясни, че е в предварителни разговори с кмета на Община Несебър и ако този проект бъде припознат, той може да важи и за територията на целия курорт „Слънчев бряг“.\r\nДеница КИТАНОВА", "date": "2018.01.22", "title": "Министър Николина Ангелкова: Това лято ще поставим новите павилиончета в „Слънчев бряг“"}
{"url": "http://www.focus-news.net/news/2018/01/22/2479984/dha-turskata-prokuratura-s-merki-sreshtu-teroristichnata-propaganda-v-sotsialnite-medii-po-povod-voennata-operatsiya-maslinova-klonka.html", "text": "Главната републиканска прокуратура в Истанбул оповести, че ще предприеме „нужните законови мерки срещу споделяните в социалните медии лъжливи новини във връзка с военната операция „Маслинова клонка” на турската армия в Сирия”, предаде информационната агенция Догу хабер ажансъ (ДХА). \r\n„Направено е необходимото за постоянно следене за лъжливи и заблуждаващи обществеността новини и споделяния в социалните медии, насочени към възхваляване на терористичните организации Кюрдска работническа партия (ПКК)/Отряди за народна самозащита (ОНС) на сирийските кюрди, както и ДАЕШ. За целта прокуратурата е възложила на компетентните органи задачата да установяват онези, които извършват  възхваляване и фаворизиране с цел провокация и подкрепа на терористичните организации.”, се посочва в официалното съобщение на прокуратурата, цитирано от ДХА. Георги Димов", "date": "2018.01.22", "title": "ДХА: Турската прокуратура с мерки срещу терористичната пропаганда в социалните медии по повод военната операция „Маслинова клонка”"}
{"url": "http://www.focus-news.net/news/2018/01/22/2479985/sliven-sedem-mashini-pochistvat-patishtata-v-oblastta.html", "text": "Седем машини почистват пътищата в Сливенска област, съобщиха за Радио „Фокус“ – Сливен от Областно пътно управление-Сливен. В планинската част на областта пътните настилки са заснежени, на места - заледени, но се обработват. В равнинната част пътищата са мокри на места, настилката на автомагистрала „Тракия“ е суха.\r\nТемпературите в областта са от -3 до +3 градуса.\r\nЗатворени за тежки автомобили са трите прохода в област Сливен: Вратник, Твърдица – Елена и Котленски.", "date": "2018.01.22", "title": "Сливен: Седем машини почистват пътищата в областта"}
{"url": "http://www.focus-news.net/news/2018/01/22/2479986/arh-iskra-dzhahova-izbrali-sme-byalo-i-sinyo-za-tsvyat-na-pavilionite-v-slanchev-bryag-zashtoto-tezi-tsvetove-se-svarzvat-s-moreto-slantseto-i-nebeto.html", "text": "Избрали сме бяло и синьо за цвят на павилионите в „Слънчев бряг“, защото тези цветове се свързват с морето, слънцето и небето. Това каза арх. Искра Джахова, ръководител на Работната група за изработване на визията на преместваемите обекти по време на представянето на проекта за визия и поставяне на преместваеми обекти в к.к. „Слънчев бряг“, предаде репортер на Агенция „Фокус“. „Павилионите, които разработихме след оглед на местата в курорта „Слънчев бряг“, са принципно три габарити като размери. Те са 15 кв. м., 9 кв. м. и 6 кв. м. Биха могли да бъдат и по-малки, но не по-големи. Те са модулни и могат да се намаляват. Идеята е в основата на тези проекти да се получи една добра визия на територията на „Слънчев бряг“ АД, каза тя и допълни, че материалите, които ще се ползват са по-дълготрайни.   \r\nДеница КИТАНОВА", "date": "2018.01.22", "title": "Арх. Искра Джахова: Избрали сме бяло и синьо за цвят на павилионите в „Слънчев бряг“, защото тези цветове се свързват с морето, слънцето и небето"}
{"url": "http://www.focus-news.net/news/2018/01/22/2479987/silistra-mokri-sa-patishtata-v-oblastta.html", "text": "Мокри са пътищата в област Силистра. Това съобщи за Радио „Фокус“-Шумен дежурният в Областно пътно управление-Силистра. Валежът е смесен от дъжд и сняг. Движението се извършва при зимни условия. Няма затворени или ограничени за движение пътни участъци в областта.\r\nИвелина ИВАНОВА", "date": "2018.01.22", "title": "Силистра: Мокри са пътищата в областта"}
{"url": "http://www.focus-news.net/news/2018/01/22/2479988/ministar-nikolina-angelkova-targoviyata-po-trotoarite-v-slanchev-bryag-shte-bade-preustanovena.html", "text": "Търговията по тротоарите в „Слънчев бряг“ ще бъде преустановена. Това каза министърът на туризма Николина Ангелкова по време на представянето на проекта за визия и поставяне на преместваеми обекти в к.к. „Слънчев бряг“, предаде репортер на Агенция „Фокус“. . „Ще бъдат забранени изцяло щендерите. Контролът ще бъде изключително завишен“, каза тя и поясни, че според договорите за наем в курорта при три разхождащи се щендери нагоре-надолу по тротоарите, договорът ще бъде прекратен. „За контрола имаме подписано споразумение в рамките на компетенциите на МВР, които да оказват съдействие на нашите контролни органи“, допълни министър Ангелкова. Тя прогнозира, че следващият летен сезон ще бъде интересен. \r\nДеница КИТАНОВА", "date": "2018.01.22", "title": "Министър Николина Ангелкова: Търговията по тротоарите в „Слънчев бряг“ ще бъде преустановена"}
{"url": "http://www.focus-news.net/news/2018/01/22/2479989/aleksandar-vuchich-vizitata-mi-v-kosovo-ne-beshe-lesna-i-priyatna-no-sam-dovolen-ot-rezultatite.html", "text": "Държавният глава на Сърбия Александър Вучич призна, че визитата му в Косово не е била „лесна и приятна“, но е удовлетворен от резултатите й, съобщава електронното издание Gazeta Express.\r\nВучич, който бе на посещение в най-младата държава на Балканите през уикенда, заяви, че е свършил „изключително важна работа\" за обединяването на сърбите, като подчерта, че в Косовска Митровица е поканил всичките си политически опоненти на разговор.  „Имах задължението да кажа на всички кой е интересът на сръбския народ – сърбите да останат и да живеят на собствената си земя“, подчерта Вучич, като същевременно допълни: „Разбрах, че тези хора се борят за своята страна и нация, за препитанието си, за оцеляването си\".\r\nСръбският президент обяви намеренията си да посети Косово след убийството на един от политическите лидери на сърбите там – Оливер Иванович, лидер на Гражданското движение „Свобода, демокрация, справедливост“. Тереза Герова", "date": "2018.01.22", "title": "Александър Вучич: Визитата ми в Косово не беше лесна и приятна, но съм доволен от резултатите"}
{"url": "http://www.focus-news.net/news/2018/01/22/2479990/blagoevgrad-preustanoveni-sa-uchebnite-zanyatiya-v-obshtinata-poradi-obyavenata-gripna-epidemiya.html", "text": "Преустановени са учебните занятия в община Благоевград поради обявената грипна епидемия. Това съобщи за Радио „Фокус“ – Пирин Методи Попов, началник на отдел „Инспектиране и организационно-методическа дейност“ към Регионално управление на образованието (РУО) – Благоевград. От днес до 24 януари училищата в общината ще бъдат затворени. По думите на Попов мярката е предприета заради дадени предписание за провеждане на задължителни хигиенни и противоепидемични  мерки, от страна на Регионална здравна инспекция – Благоевград.\r\nЛивия НИНОВА", "date": "2018.01.22", "title": "Благоевград: Преустановени са учебните занятия в общината  поради обявената грипна епидемия"}
{"url": "http://www.focus-news.net/news/2018/01/22/2479991/prof-aleksandar-marinov-politolog-replikata-na-rumen-radev-ostava-vi-edna-sedmitsa-ilyustrira-reshitelnostta-mu-da-ne-dopuska-neuvazhitelno-otnoshenie.html", "text": "Репликата „Остава ви една седмица“ беше много характерна, която илюстрира решителността на Радев да не допуска да се отнасят към него неуважително. Това каза в интервю за Агенция „Фокус“ политологът проф. Александър Маринов по повод навършването на 1 година от встъпването в длъжност на президента Румен Радев. „Всъщност началото на противопоставянето не започна с тази реплика, а с агресивната и очерняща кампания, водена още по времето на предизборното състезание. Тази реплика беше предизвикана от изключително невъзпитаното, арогантно поведение в зала на една част от депутатите в ГЕРБ и Патриотичния фронт. По-нататък естествено, че имаше такова противопоставяне, но аз бих искал да отбележа един безспорен факт“, коментира проф. Маринов. По думите му президентът Радев никога не е провокирал пръв някой от тези епизоди на противопоставяне. „Вярно е, той отговаряше във всеки един случай, когато се налагаше да се защити позицията и достойнството на институцията. Но той не е започвал, той отговаряше на нападките. Някои смятаха, че е трябвало да преглъща и едва ли не да обръща и другата буза. Аз смятам, че поведението на Радев беше правилно, тъй като, който изразява неуважение към институциите, изразява такова и към избирателите, които са излъчили тези институции. Тоест, според мен до момента президентът Радев не е влязъл в нито една битка и противопоставяне от безпринципни и неправилни позиции“, каза още проф. Александър Маринов и добави, че в редица случаи, макар и с неудоволствие, неговите опоненти по един или друг начин са признали правотата му. Според него най-ясният и категоричен пример е с отменения мораториум върху новите лекарства. \r\nЛюба АЛЕКСИЕВА", "date": "2018.01.22", "title": "Проф. Александър Маринов, политолог: Репликата на Румен Радев „Остава ви една седмица“ илюстрира решителността му да не допуска неуважително отношение"}
{"url": "http://www.focus-news.net/news/2018/01/22/2479992/vidin-nivoto-na-reka-dunav-pri-novo-selo-se-e-ponizhilo-s-59-sm.html", "text": "Нивото на Дунав в началото на българския участък на реката - при Ново село, за последното денонощие се е понижило с 59 см, водният стоеж е 418 см, съобщиха от местната Хидрометеоролигична станция. Нивото на реката край Видин е 474 см, понижението е от 49 см. Край Лом през последното денонощие нивото на реката се е понижило с  33 см, водният стоеж е 510 см. Нивото на реката се е понижило  край Оряхово с 11 см, водният стоеж е 402 см. Температурата на водата край Ново село е 4,2 градуса, с край Оряхово - 4,7  градуса.", "date": "2018.01.22", "title": "Видин: Нивото на река Дунав при Ново село се е понижило с 59 см"}
{"url": "http://www.focus-news.net/news/2018/01/22/2479993/zam-kmetat-na-karlovo-stoyo-karagenski-ot-sutrinta-v-grada-otnovo-duha-silen-vyatar-polucheni-sa-mnozhestvo-signali-za-padnali-darveta.html", "text": "В града отново духа силен вятър от сутринта, получени са множество сигнали в общината за паднали дървета. Това съобщи за Радио „Фокус”- Пловдив зам.-кметът Стойо Карагенски. В момента слаба снежна покривка има само по пътя за село Мраченик. Почистваща машина опесъчава пътят. „Една група обикаля и описва местата с паднали дървета и при утихване с автовишка те ще бъдат отстранени”, каза Карагенски. „Имаме си много проблеми, свързани с чистотата в града от счупените клони, паднали ламарини и керемиди, както и изхвърлената от контейнерите за боклук хартия и найлони”, добави зам.-кметът.\r\nСилният вятър е станал причина да бъде прекъсната работата по обектите, които пострадаха от силния вятър миналата седмица. „Фирмите, които бяха определени за извършването на аварийните ремонти по най-бързия начин започнаха работа, заради прогнозата и очаквани снеговалежи, за да не се наводнят помещенията”, посочи Карагенски. Били са заявени материалите и фирмите са започнали работа по обектите в петък, като са продължили и през събота и неделя. При утихване на вятъра работата им ще продължи и днес. В 13 часа днес кметът на Карлово д-р Емил Кабаиванов свиква съвещание, на което ще се обсъди работата с фирмите и директорите на пострадалите сгради. До края на деня трябва да е готов описът на щетите и подготовката на документацията за представянето им пред Комисията по бедствия и аварии.\r\nЦветана ТОНЧЕВА", "date": "2018.01.22", "title": "Зам.-кметът на Карлово Стойо Карагенски: От сутринта в града отново духа силен вятър, получени са множество сигнали за паднали дървета"}
{"url": "http://www.focus-news.net/news/2018/01/22/2479994/sliven-severen-vyatar-sas-skorost-56-kmch-duha-v-grada.html", "text": "Северен вятър със скорост 56 км/ч духа в Сливен. При пулсации скоростта му достига 90 км/ч, съобщи за Радио „Фокус“ – Сливен инж. Снежана Кънева, началник на кризисния отдел в Община Сливен. Вятърът е съборил керемиди от покрива на  кметството в село Глушник. Има готовност за реакция при осложняване на обстановката, посочи Кънева.\r\nКъм сутрешните часове пътищата в планинската част на общината са проходими при зимни условия. Няма информация за закъсали автомобили. Ток и вода има навсякъде.", "date": "2018.01.22", "title": "Сливен: Северен вятър със скорост 56 км/ч духа в града"}
{"url": "http://www.focus-news.net/news/2018/01/22/2479995/veliko-tarnovo-normalno-proticha-uchebniyat-protses-navsyakade-v-oblastta.html", "text": "Нормално протича учебният процес във всички училища на територията на област Велико Търново. Това заяви за Радио „Фокус“ – Велико Търново инж. Розалия Личева, началник на Регионалното управление на образованието. Тя уточни, че има договорено искане, според което всяка една Община от региона подава информация за това дали в някое населено място има проблеми с учебните занятия, до 09.30 часа, ежедневно. „Към момента нямаме информация някое от училищата да има проблем с провеждане на нормален учебен процес“, поясни инж. Личева. Данни за повишена заболеваемост сред децата и младежите също не са подавани.\r\nЛуиза ТРАНЧЕВА", "date": "2018.01.22", "title": "Велико Търново: Нормално протича учебният процес навсякъде в областта"}
{"url": "http://www.focus-news.net/news/2018/01/22/2479996/sv-sinod-prizova-narodnoto-sabranie-da-ne-ratifitsira-istanbulskata-konventsiya.html", "text": "Св. Синод призова Народното събрание да не ратифицира Истанбулската конвенция, която поражда тревога за бъдещето на европейската християнска цивилизация. Това става ясно от обръщение на Светия Синод на Българската православна църква по повод към българското общество и държавни институции относно процедурата по приемане и ратифициране в България\r\nна Истанбулската конвенция. Агенция \"Фокус\" публикува текста без редакторска намеса:", "date": "2018.01.22", "title": "Св. Синод призова Народното събрание да не ратифицира Истанбулската конвенция"}
{"url": "http://www.focus-news.net/news/2018/01/22/2479997/sofiya-vazstanoveno-e-dvizhenieto-po-pat-ii-18-sofiyski-okolovrasten-pat-v-posoka-botevgradsko-shose-v-rayona-na-s-krivina.html", "text": "Възстановено е движението по път II-18 Софийски околовръстен път в посока Ботевградско шосе, в района на с. Кривина. Това съобщиха от пресцентъра на Агенция \"Пътна инфраструктура\".", "date": "2018.01.22", "title": "София: Възстановено е движението по път II-18 Софийски околовръстен път в посока Ботевградско шосе, в района на с. Кривина"}
{"url": "http://www.focus-news.net/news/2018/01/22/2479998/shumen-nyama-zaledeni-i-neprohodimi-patishta-i-ulitsi-na-teritoriyata-na-obshtinata.html", "text": "В момента няма заледени и непроходими пътища и улици на територията на Шумен и общината. Това съобщиха от пресцентъра на Община Шумен. Снегопочистващите фирми работят от 03.30 ч. тази нощ. Няма подадени сигнали и жалби от граждани за непочистени райони. От общинската администрация призовават шофьорите да спазват правилата на Закона за движение по пътищата и да паркират автомобилите си само на указаните за това места, за да не пречат на почистващите машини. Във връзка с очакваното рязко понижаване на температурите и усилване на вятъра е възможно да се образуват хлъзгави участъци по пешеходните зони, затова гражданите трябва да бъдат и по-внимателни.", "date": "2018.01.22", "title": "Шумен: Няма заледени и непроходими пътища и улици на територията на общината"}
{"url": "http://www.focus-news.net/news/2018/01/22/2479999/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „Родилното в МБАЛ-Пазарджик празнува с нова апаратура“. Родилното  и  АГ  отделение  в  Областната  болница в Пазарджик посрещна  Деня  на  родилната  помощ  с  нова  апаратура  от много висок клас. Новото   диагностично   оборудване  е  доставено  безвъзмездно  по  проект  на Министерство на здравеопазването.  Апаратурата дава  възможност  за  диагностицирането  на  скрити аномалии на плода по време на самата бременност. В отделението в пазарджишката  болница  работят близо 30 специалисти, като  повечето  от  половината  са  акушерки.  В  момента  има  и  трима  млади специализанти.\r\n„Дават от 9 до 74,29 лева на ден на безработните“, научаваме от изданието. По 9 лева дневно минимум  ще  получават  от  тази година безработните. Това е минималният  дневен  размер  на  обезщетението  за безработица.  През  2017-а той беше 7,20 лева. Определен  е  и  таван  на  дневната компенсация  при  загуба  на работата и той е 74,29 лева. За  да  получават  пари  от борсата,  съкратените  вече трябва  да  имат  най-малко 12 месеца с осигуряване от последните 18 месеца. Болничните се изплащат както и досега – 70 на сто от брутното  възнаграждение, като  първите  три  дни  са  за сметка  на  работодателя,  останалите  –  от  НОИ.  Промяната тук е, че се отнема правото  за  получаване  на  обезщетение за временна нетрудоспособност  след  прекратяване на трудовия договор.\r\n„Бум на персонални кодове и е-подписи за услуги в НАП“, ни информира от втора страница вестникът. Бум  в  търсенето на     услуги     с електронен подпис  или  персонален    идентификационен код (ПИК) отчитат  от  НАП  –  Пазарджик.  Данъкоплатците  явно  оценяват  преимуществата на електронното обслужване, което пести пари и  дава  достъп  до  важна информация.  Вече  са  с издадени  около  6000  персонални  идентификационни  кода  на  граждани,  а 5302    са    потвърдените електронни   подписи.   С тях  може  да  се  направят всички  проверки  и  да  се ползват  услугите,  предлагани на гише, както и да се провери дали се внасят редовно    осигуровките    за втора пенсия и каква сума е  натрупана  по  индивидуалната партида.", "date": "2018.01.22", "title": "Преглед на основните теми в пазарджишкия печат"}
{"url": "http://www.focus-news.net/news/2018/01/22/2480000/zlatko-dimitrov-slanchev-bryag-ad-spazvaneto-na-obshta-viziya-kakto-na-teritoriyata-na-kompleksa-taka-i-na-chastnite-partseli-bi-bila-polezna.html", "text": "Спазването на обща визия както на територията на комплекса, така и на частните парцели би била полезна. Това каза Златко Димитров, изпълнителен директор на „Слънчев бряг“, АД по време на представянето на проекта за визия и поставяне на преместваеми обекти в  курортния комплекс, предаде репортер на Агенция „Фокус“. Димитров подчерта, че в схемата са заложени места за атракции. „Знаете, че в „Слънчев бряг“ има необходимост от атракции“, допълни Златко Димитров. „Мисля, че министърът каза повечето от нещата, но искам да подчертая, че проектът за схемата за разполагаеми обекти е идеен“, каза той. Според него трябва да има промяна в предлаганата търговия в \"Слънчев бряг\". \"Виждате, че до този момент обектите, които бяха построявани, бяха от подръчни материали“, допълни изпълнителният директор на „Слънчев бряг“, АД. \r\nДеница КИТАНОВА", "date": "2018.01.22", "title": "Златко Димитров, „Слънчев бряг“, АД: Спазването на обща визия както на територията на комплекса, така и на частните парцели би била полезна"}
{"url": "http://www.focus-news.net/news/2018/01/22/2480001/api-dvizhenieto-se-osashtestvyava-v-edna-lenta-po-pat-ii-49-razgrad-manastirsko-poradi-katastrofa.html", "text": "Движението се осъществява в една лента по път II-49 Разград - Манастирско поради пътнотранспортно произшествие. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.01.22", "title": "АПИ: Движението се осъществява в една лента по път II-49 Разград - Манастирско поради катастрофа"}
{"url": "http://www.focus-news.net/news/2018/01/22/2480002/pernik-zapodozrenite-za-vzriva-na-bankomat-v-spareva-banya-prez-noemvri-krasimir-yordanov-i-kiril-mikev-sa-zaloveni-sled-prodalzhilo-okolo-chas-presledvane.html", "text": "Служители на ОДМВР-Перник задържаха двама заподозрени в извършено престъпление в Сапарева баня. Това съобщиха от пресцентъра на МВР. На Красмир Йорданов-Джонката и Кирил Микев-Свещичката /35г./е наложена полицейска мярка за задържане в рамките до 24 часа. Те са задържани тази нощ от служители на Второ и Първо РУ-Перник. Към 12.30 ч. автопатрул на „Пътна полиция“ спрял за проверка лек автомобил Фолксваген „Голф“. Колата се движела от пернишкия кв. „Църква“ посока с. Студена и след като полицаите подали сигнал на шофьора, колата спряла на около 150 метра от униформените. Двама мъже изскочили от автомобила и побягнали - прескачали огради, бягали през дворове. Преследването продължило около час, когато единият бил задържан на улицата, а другият – заграден докато опитвал да се покрие във водите на р. Струма. \r\nКрасимир Йорданов и Кирил Микев бяха обявени за издирване през миналата година, след като ноември месец бяха предприети активните издирвателни действия на територията на областите Кюстендил и Перник, във връзка с разследване за увреден банкомат в Сапарева баня. Сигналът за извършеното престъпление бе получен към 3.30 часа на 9 ноември. При извършения на място оглед бе установено, че устройството е взривено.  Стартира и разследването по случая, в рамките на което двамата мъже бяха заподозрени в съучастие към престъплението.   \r\nТе са задържани в полицейския арест, а оперативните действия продължават под ръководството на прокуратурата.", "date": "2018.01.22", "title": "Перник: Заподозрените за взрива на банкомат в Спарева баня през ноември Красимир Йорданов и Кирил Микев са заловени след продължило около час преследване"}
{"url": "http://www.focus-news.net/news/2018/01/22/2480003/pernik-s-atraktiven-spektakal-v-dg-radost-beshe-daden-startat-na-detskata-maskaradna-shtafeta-da-bade-koyato-predshestva-mezhdunarodniya-festival-na-maskaradnite-igri-surva.html", "text": "С атрактивен спектакъл в ДГ „Радост“ беше даден стартът на детската маскарадна щафета „Да бъде“, която по традиция предшества Международния фестивал на маскарадните игри „Сурва\" в Перник. Това съобщиха от пресцентъра на Общината. В празничното тържество взеха участие малчуганите от градината , част от сурвакарската група на кв. \"Църкава\", танцовата школа „Нартан“ и славеят на народната музика Валерия Момчилова. \r\nУникалните изпълнения за здраве и берекет бяха съпровождани с много музика, а гвоздеят на програмата беше предаването на маската, която пристигна за първи път на красив черен кон.\r\n„Щастлива съм , че съм в началото на Сурва тук с вас , благодаря ви за хубавото тържество. Знам, че традицията е силна и ще я предаваме през сърцето ни на следващото поколение . Красиво е в Перник през януари и то се дължи на вас“. С тези думи се обърна към всички кметът Вяра Церовска, която беше придружена от зам.-кмета Севделина Ковачева. \r\n„Днешният ден е празничен за нашата градина, ликът , който държа,е символ на плодородие, благополучие, мир и радост в сърцата ни. Благодаря за честта този символ да поеме своя благороден път именно от тук , всички ние с топлина и обич го предаваме на детска градина Драгичево с пожелание за много детски смя“, каза директорът на ДГ „Радост“ Петя Толева и връчи на градоначалника специална ябълка с благопожелания за здраве и берекет.\r\nВ празничния спектакъл беше спазен автентичния обичай със запалването на огъна , страховитите маски и звуците на хлопотари. Тази година финалът на детската маскарадна щафета ще бъде поставен в ДГ „Славейче“.", "date": "2018.01.22", "title": "Перник: С атрактивен спектакъл в ДГ „Радост“ беше даден стартът на детската маскарадна щафета „Да бъде“, която предшества Международния фестивал на маскарадните игри „Сурва\""}
{"url": "http://www.focus-news.net/news/2018/01/22/2480004/pazardzhik-okrazhniyat-sad-izslushva-veshti-litsa-po-deloto-sreshtu-kmeta-na-obshtina-septemvri-marin-rachev-za-neplashtane-na-danatsi.html", "text": "Окръжният съд в Пазарджик изслушва вещи лица по делото срещу кмета на община Септември Марин Рачев за неплащане на данъци, предаде репортер на Радио „Фокус“ – Пазарджик. Те са работили по експертизите, приложени по делото за установяване наличието на цистерни за съхранение на гориво.„Фокус“ припомня, че делото е образувано по обвинителен акт на Софийска градска прокуратура. Срещу Марин Рачев е повдигнато обвинение за това, че като едноличен търговец е избегнал установяването и плащането на данъчни задължения в големи размери – 115 106 лева.\r\nВаня НИКОЛОВА", "date": "2018.01.22", "title": "Пазарджик: Окръжният съд изслушва вещи лица по делото срещу кмета на община Септември Марин Рачев за неплащане на данъци"}
{"url": "http://www.focus-news.net/news/2018/01/22/2480005/pregled-na-osnovnite-temi-v-balkanskiya-pechat-agentsiya-fokus.html", "text": "Гражданин на Гърция е сред жертвите на нападението, което талибаните извършиха в хотел „Интерконтинентал“ в афганистанската столица Кабул в събота, съобщава електронното издание Ekathimerini. Информацията бе потвърдена от властите на Афганистан.\r\nГрупа въоръжени нападатели, облечени в униформи на афганистанската армия, щурмуваха силно охранявания хотел във вечерните часове на събота. Силите за сигурности на Кабул се бориха с тях в продължение на цялата нощ срещу неделя. Броят на жертвите, загинали при атаката е най-малко 30 души, сред които чуждестранни граждани, гости на хотела.\r\n*** В близките 10 дни специалният посредник на ООН в спора между властите в Атина и Скопие за името на Македония Матю Нимиц планира отделни посещения в двете страни, за да обсъди с тях въпроса, съобщава скопското електронно издание „НОВА ТВ“, като се позовава на репортаж от гръцката телевизия ЕRТ.\r\nСпоред ERT американският дипломат е „оптимист и вярва, че проблемът с името на Македония може да бъде решен през следващите шест месеца\". Телевизията припомня, че на старта на преговорите в Ню Йорк на 17 януари е представил предложения за разрешаване на спора, които включват гарантиране на „националната идентичност“ на Македония. \r\nЗаместник-помощник държавният секретар на САЩ Хойт Брайън Йи заяви по-рано, че е настъпил най-добрият момент за уреждането на проблема, който хвърля сянка на отношенията между двете съседни държави повече от две десетилетия. \r\n\"Има политическа воля в Атина и Скопие и смятам, че решението е постижимо\", подчерта американският дипломат.\r\n*** Една от водещите дестинации в света по отношение на религиозния туризъм - манастирът Сюмела в източната част на турската провинция Трабзон, от известно време е затворена за реставрация. След завършването на ремонтните дейности обаче за посетители ще бъдат отворени параклиси от комплекса, които до този момент не са били достъпни за разглеждане, съобщава вестник Hurriyet.\r\nМанастирът Сюмела се намира на скален ръб в планината Карадаг. Той бе затворен за ремонтни дейности, насочени към обезопасяването му от скалните маси. \r\nПървият етап от строителните работи, продължил година и половина, бе завършен наскоро. В следващата фаза предстои премахването на 600-тонна скала край комплекса, като паралелно с това ще продължи реставрацията в и извън манастира. \r\nОчаква се тя да приключи в кратък период от време, след което Сюмела отново ще бъде отворен за посещения - дори и недостъпни то този момент части от него, включително параклиси, \r\nДиректорът на отдела за култура и туризъм към администрацията на провинция Трабзон, Али Айвазоглу, поясни, че до този момент посетителите на манастира са имали възможност да разглеждат само главната църква и двора на комплекса. Но след завършването на строителните дейности те ще бъдат допускани до всички части на манастира, включително до малките параклиси, секциите, където са настанявани обучаващите се, до библиотеката и дори до кухнята. \r\nСъгласно думите на Айвазоглу, иконите в параклисите, един от които е разположен на връх извън манастира, са много добре запазени. С откриването им за посещения местните власти се надяват да увеличат броя на туристите в региона, отбелязват от редакцията.\r\n*** Държавният глава на Сърбия Александър Вучич призна, че визитата му в Косово не е била „лесна и приятна“, но е удовлетворен от резултатите й, съобщава електронното издание Gazeta Express.\r\nВучич, който бе на посещение в най-младата държава на Балканите през уикенда, заяви, че е свършил „изключително важна работа\" за обединяването на сърбите, като подчерта, че в Косовска Митровица е поканил всичките си политически опоненти на разговор.  „Имах задължението да кажа на всички кой е интересът на сръбския народ – сърбите да останат и да живеят на собствената си земя“, подчерта Вучич, като същевременно допълни: „Разбрах, че тези хора се борят за своята страна и нация, за препитанието си, за оцеляването си\".\r\nСръбският президент обяви намеренията си да посети Косово след убийството на един от политическите лидери на сърбите там – Оливер Иванович, лидер на Гражданското движение „Свобода, демокрация, справедливост“.\r\n***", "date": "2018.01.22", "title": "Преглед на основните теми в балканския печат (Агенция „Фокус“)"}
{"url": "http://www.focus-news.net/news/2018/01/22/2480006/dobrich-regionalen-klub-46-ti-dobrichki-pehoten-polk-shte-predstavi-balgarskata-istoriya-na-festivali-v-angliya-i-rusiya.html", "text": "Регионалният клуб „46-ти Добрички пехотен полк“ към Национално дружество „Традиция“ ще представи българската история на фестивали в Англия и Русия. Това съобщи неговият председател д-р Добрин Добрев, предаде кореспондентът на Радио „Фокус” – Варна. „Първите покани за Англия и Русия вече пристигнаха. И мисля, че ще имаме сили да се отзовем и достойно да представим нашата българска история там. В Москва отново предстои представяне на цялата българска военна история с нейните най-значими военни периоди. Ще участват много реконструктори на фестивала „Времена и епохи“. В Англия предстои събитие, на което сме за първи път поканени. Това е огромен исторически фестивал, на който страните представят своята история. Ще бъде в края на август. Предстои подготовка и на достойното представяне на отбраната на Шипка- проходът, известен на всеки българин. Предстои пресъздаването на Априлското въстание, и на 100-годишнината от далечната 1918 година. Има амбиция с обединените сили на много клубове в страната да бъде представена и битката при Дойран, изключителна и отговорна тема, но ние сме длъжни да я представим достойно пред нашите съвременници“, каза д-р Добрин Добрев. Той допълни, че освен изявите в чужбина предстои отбелязване на 140-та годишнина от освобождението на България и на Добрич, тогавашния Базарджик, от турско робство. „Смятаме да направим много внушително честване в центъра на град Добрич. Независимо от ниските температури, които очакваме, се надявам гражданите на Добрич да станат негови свидетели“, каза още д-р Добрев. Той изрази задоволство от участията на клуба в различни чествания и фестивали през миналата година: „Годината наистина беше много успешна за нас. Хубавото е, че тя бе поредната успешна година. Година след година клубът бележи стъпки в положителното си развитие. Мога с гордост да спомена, че на националния турнир „Дръзки“, който се организира за първи път в България, във Варна, нашият клуб се завърна с един златен, два сребърни и един бронзов медал, което говори много добре за огневата подготовка на нашите стрелци. Радостно е, че членовете, участниците във военно-патриотичното дело показват отлични практически умения за работа с оръжие. Това говори за високото ниво на хората, които се развиват в тази дейност. Трудно ми е да разкажа за всички участия през 2017-та, тъй като те са над двадесет, от които пет са международни“. Клубът е организирал регионални чествания, взел е участие в събития в страната, като отбелязването на 139-годишнината от освобождението на Добрич от турско робство и националния турнир за преднопълнещо оръжие. Клубът е взел участия във фестивали в Москва - „Времена и епохи“ и в Чехия, където е била пресъздадена битката през 1908 година в Знойно.\r\nЖулиета НИКОЛОВА", "date": "2018.01.22", "title": "Добрич: Регионален клуб „46-ти Добрички пехотен полк“ ще представи българската история на фестивали в Англия и Русия"}
{"url": "http://www.focus-news.net/news/2018/01/22/2480007/sergey-lavrov-kyurdite-sa-pokaneni-da-se-vklyuchat-v-mirnite-pregovori-v-sochi.html", "text": "Кюрдите са включени в списъка на поканените за участие в мирните преговори за Сирия в черноморския курорт Сочи. Това заяви министърът на външните работи на Руската федерация в рамките на пресконференция, предава РИА Новости.\r\n„Що се отнася до ролята на кюрдите в политическия процес, то със сигурност тяхната роля трябва да бъде гарантирана… На тази основа кюрдите бяха включени в списъка на поканените на конгреса на сирийския национален диалог, който ще се проведе в Сочи следващата седмица“, подчерта Лавров. Тереза Герова", "date": "2018.01.22", "title": "Сергей Лавров: Кюрдите са поканени да се включат в мирните преговори в Сочи"}
{"url": "http://www.focus-news.net/news/2018/01/22/2480008/blagoevgrad-intenziven-e-trafikat-na-gkpp-kulata.html", "text": "Интензивен е трафикът на товарни автомобили на ГКПП „Кулата“. Това съобщи за Радио „Фокус“ – Пирин дежурният служител на пункта. На останалите пунктове на границата между България и Гърция трафикът е с нормална натовареност.\r\nЛивия НИНОВА", "date": "2018.01.22", "title": "Благоевград: Интензивен е трафикът на ГКПП „Кулата“"}
{"url": "http://www.focus-news.net/news/2018/01/22/2480009/ministar-nikolina-angelkova-viziya-za-vsichki-kurorti-mozhe-da-vleze-v-sila-sled-kato-bade-prieta-vtorata-chast-ot-promenite-v-zakona-za-turizma.html", "text": "Визия за всички курорти може да влезе в сила, след като бъде приета втората част от промените в Закона за туризма. Това каза министърът на туризма Николина Ангелкова във връзка с визията на всички морски курорти, предаде репортер на Агенция „Фокус“. Министърът поясни, че във втория пакет промени в Закона за туризма ще се регламентира статутът на националните курорти. „Там ще заложим общите моменти и след това в наредбата, която е предвидена към него, ще бъдат регламентирани детайлно изискванията както за архитектурната визия, така и за транспортните схеми“, коментира министър Ангелкова. По думите ѝ в момента се стартира пилотно с визията на Слънчев бряг, защото е търговско дружество, което се контролира и за което отговаря Министерство на туризма. Тя коментира, че в промените в Закона за туризма са предвидени облекчения и поощрения за тези търговци и инвеститори, които използват типично български продукти. „Включили сме термина „национална автентичност“ и ще даваме отличителен знак за тези, които предлагат типично български продукти, включително свързани със занаятчийството“, заяви Ангелкова и обясни, че така ще се съхранят българските занаяти. „Отделно от това в Закона за туризма сме добавили „доброволен етикет“ за качество, който е нещо различно от националната автентичност. Там освен предлагането на стоки българско производство и използването на различни занаяти, характерни за България, сме включили допълнителни изисквания, които да гарантират високото качество на продукта“, допълни министър Ангелкова. Тя поясни, че в Слънчев бряг ще бъдат забранени всички животни, които лятото се разхождат за снимки из курортите. „Така или иначе трябва да се спазват всички изисквания. За това стриктно ще следят другите контролни органи. Знаете, че преди началото на всеки летен сезон създаваме координационно звено“, заяви Ангелкова.\r\nДеница КИТАНОВА", "date": "2018.01.22", "title": "Министър Николина Ангелкова: Визия за всички курорти може да влезе в сила, след като бъде приета втората част от промените в Закона за туризма"}
{"url": "http://www.focus-news.net/news/2018/01/22/2480010/prof-aleksandar-marinov-politolog-bsp-nyama-vliyanie-varhu-rumen-radev-partiyata-se-opitva-da-se-zakachi-za-nego-zaradi-dvoyno-po-visokiya-mu-reyting.html", "text": "БСП няма влияние върху Румен Радев, партията се опитва да се закачи за него заради двойно по-високия му рейтинг. Това каза в интервю за Агенция „Фокус“ политологът проф. Александър Маринов по повод навършването на 1 година от встъпването в длъжност на президента Румен Радев. „Има съвпадение на позициите на президента и БСП, но за всеки средно интелигентен и от части безпристрастен човек е ясно, че БСП няма влияние върху Радев. Той е абсолютно независим не само от БСП. Обратното, БСП се опитва да се закачи за Радев, да действа в духа на неговите инициативи. Обяснението е много просто, защото Радев има два пъти по-висок рейтинг от БСП. В дадения случай няма нито един пример или доказателство определена политика да е била пробутана или наложена на Радев от БСП“, коментира политологът. Според него за ГЕРБ това е една естествена пропагандна линия. „Те искат да покажат, че Радев и БСП са едно и също нещо, което не е вярно. Те имат и доста различия и Радев не се съобразява с БСП от гледна точка на това, че те не са му началници за разлика от отношенията между ГЕРБ и Плевнелиев“, допълни той и уточни, че с тази линия на атака срещу президента ГЕРБ нищо не печели. Според него ГЕРБ и лично Бойко Борисов не могат да преглътнат разгромяващата загуба, която им е нанесъл Радев. „В този смисъл той и на изборите, и сега продължава да бъде много по-популярен, уважаван и подкрепян, отколкото ГЕРБ и лично Бойко Борисов. Затова винаги ще бъдат враждебни към Радев и ще търсят начин да го уязвят и принизят. Това е един психологически елемент, фон на взаимоотношенията, който също подсказва по-нататъшни премеждия“, коментира проф. Маринов. \r\nСпоред него запазването на високото обществено доверие към президента, зависи на първо място от него самия. „Ако той успее да подготви, да лансира в обществото една сериозна стратегическа национална визия, да инициира сериозен обществен разговор с привличане на различни професионални, граждански експертни среди, ако успее да очертае тези дългосрочни цели, около които да се сплоти нацията, според мен подкрепата за него не само ще се запази, а ще се разрасне“, каза още политологът. \r\nЛюба АЛЕКСИЕВА", "date": "2018.01.22", "title": "Проф. Александър Маринов, политолог: БСП няма влияние върху Румен Радев, партията се опитва да се закачи за него заради двойно по-високия му рейтинг"}
{"url": "http://www.focus-news.net/news/2018/01/22/2480011/targovishte-registrirani-sa-dvamata-kandidati-za-kmet-na-kmetstvo-kestenovo-obshtina-omurtag.html", "text": "Регистрирани са двамата кандидати, за копито са подадени документи за участие в частичните избори за кмет на кметство Кестеново, община Омуртаг. Това съобщи за Радио „Фокус“-Шумен Алберт Бутрев, секретар на Общинска избирателна комисия (ОИК)-Омуртаг. Той уточни, че за участие в частичните кметски избори, насрочени за 18 февруари са се регистрирали две партии, като и  двете са издигнали кандидатска листа. Пакизе Пакизе Хасанова Мехмедова е предложена от ПП ГЕРБ, а Исмаил Хасанов Мехмедов е кандидатът на ДПС. До 23 януари трябва да назначена и секционната избирателна комисия. „В ОИК-Омуртаг в законоустановения срок е постъпило предложението на кмета на Омуртаг, постигнато е и споразумение на консуталтациите за състава на  секционната избирателна комисия“, посочи Бутрев.\r\nИвелина ИВАНОВА", "date": "2018.01.22", "title": "Търговище: Регистрирани са двамата кандидати за кмет на кметство Кестеново, община Омуртаг"}
{"url": "http://www.focus-news.net/news/2018/01/22/2480012/premierat-na-chehiya-andrey-babish-vazhno-e-evropa-da-pomisli-nad-shengenskoto-prostranstvo-ne-razbirame-zashto-gartsiya-e-chlen-a-balgariya-ne.html", "text": "За нас е важно Европа да помисли над Шенгенското пространство. Не разбираме защо Гърция е в Шенген, а България, Хърватия, Румъния не са. Това каза премиерът на Чехия Андрей Бабиш след работна среща с премиера Бойко Борисов, предаде репортер на Агенция „Фокус“. „Днес обсъдихме много важни и основни проблеми, които интересуват и двете страни“, посочи той. „За Чешката република това са Дъблинското споразумение и миграцията“, заяви премиерът Бабиш. „Смятам, че не сме само ние, а и цялата Вишеградска четворка има сходни възгледи по тези въпроси“, коментира той. „Решението за квоти за мигранти беше взето без нас, това е неприемливо“, изтъкна Андрей Бабиш. „Трябва да имаме общо мнение, тези проблеми трябва да се решават извън Европа“, обясни той. „България е председател на Съвета на ЕС, когато пред Европа стоят за обсъждане много важни фундаментални теми“, посочи чешкият премиер. „Много се радвам, че по тези теми имаме общи възгледи и затова пожелавам на Българското председателство много успехи“, коментира Андрей Бабиш. „Разчитаме на Българското председателство, за да решим тези въпроси“, уточни той. „Много ще се радвам, ако премиерът Бойко Борисов намери време и ни посети в Прага. Благодаря за приема, отнасям прекрасно усещане от срещата ни“, каза още премиерът на Чехия. \r\nБиляна ИВАНОВА", "date": "2018.01.22", "title": "Премиерът на Чехия Андрей Бабиш: Важно е Европа да помисли над Шенгенското пространство, не разбираме защо Гърция е член, а България - не"}
{"url": "http://www.focus-news.net/news/2018/01/22/2480013/shumen-928-e-sredniyat-dyal-otsastvashti-po-bolest-uchenitsi-v-parva-smyana-v-grada.html", "text": "9.28% е средният дял отсъстващи по болест ученици в първа смяна в Шумен. Това съобщиха за Радио „Фокус“-Шумен от Регионалното управление на образованието. По-висок брой отсъстващи  отчитат в Професионалната гимназия по облекло, хранене и химични технологии  “Проф. д-р Асен Златаров“ – 17%. Засега няма училища в града, в които този процент да достига 30 или над 30. Към момента няма подадена информация от директори на учебни заведения за неизвозени ученици или проблеми с отоплението на класните стаи и в региона протича нормален учебен процес.\r\nИвелина ИВАНОВА", "date": "2018.01.22", "title": "Шумен: 9.28% е средният дял отсъстващи по болест ученици в първа смяна в града"}
{"url": "http://www.focus-news.net/news/2018/01/22/2480014/sport-dominik-tiym-otpadna-ot-otkritoto-parvenstvo-na-avstraliya.html", "text": "Световният номер пет Доминик Тийм отпадна на осминафиналите на Откритото първенство на Австралия по тенис. Австриецът допусна загуба от Тенис Сандгрен, който се наложи с 2:6, 6:4, 6:7, 7:6, 3:6 в двубой, продължил три часа и 54 минути. Така за първи път в кариерата си американският тенисист успя да се класира за четвъртфинал на турнир от „Големия шлем“. Към настоящия момент Сандгрен заема 97-мо място в световната ранглиста. \r\nВ следващия кръг американецът ще играе срещу победителя от мача Новак Джокович-Хьон Чун.", "date": "2018.01.22", "title": "Спорт: Доминик Тийм отпадна от Откритото първенство на Австралия"}
{"url": "http://www.focus-news.net/news/2018/01/22/2480015/vatan-s-32-boyni-samoleti-turskite-vvs-unishtozhiha-vchera-45-tseli-v-rayona-na-afrin.html", "text": "На втория ден на операцията срещу Африн, обкръжен от турската армия, сухопътни части преминаха границата със Сирия, пише вестник „Ватан”. Подкрепяните от турската армия части на Свободната сирийска армия (ССА) влязоха на сирийска територия през района на Гюлбаба в провинция Килис. ССА превзема села край Африн и прогонва частите на Отрядите за народна самозащита (ОНС) на сирийските кюрди. По данни на турските въоръжени сили вчера 32 бойни самолети на ВВС са бомбардирали и унищожили общо 45 цели край Африн. От своя страна чуждите информационни агенция публикуват снимки от тренировъчните лагери на ССА в Азез, намиращ се в близост до Африн.  Георги Димов", "date": "2018.01.22", "title": "\"Ватан\": С 32 бойни самолети турските ВВС унищожиха вчера 45 цели в района на Африн"}
{"url": "http://www.focus-news.net/news/2018/01/22/2480016/silistra-pet-partii-sa-se-registrirali-za-chastichnite-izbori-za-kmet-na-kmetstvo-sredishte-obshtina-kaynardzha.html", "text": "Пет партии са се регистрирали за частичните избори за кмет на кметство Средище, община Кайнарджа, насрочени за 18 февруари. Това съобщи за Радио „Фокус“-Шумен Иван Антонов, председател на Общинска избирателна комисия-Кайнарджа. Във вота ще участват ДПС, БСП, ГЕРБ , ВОЛЯ и ВМРО-Българско национално движение“. Три от формациите - ГЕРБ, ДПС и ВМРО, вече са подали и кандидатските си листи. Предизборната кампания започва на 29 януари.\r\nИвелина ИВАНОВА", "date": "2018.01.22", "title": "Силистра: Пет партии са се регистрирали за частичните избори за кмет на кметство Средище, община Кайнарджа"}
{"url": "http://www.focus-news.net/news/2018/01/22/2480017/ministar-vladislav-goranov-nyama-danni-za-manipulatsii-na-batsis-vsichki-anonsi-v-tazi-posoka-sa-politicheski-provokatsii-za-nagnetyavane-na-naprezhenie-okolo-vota-na-nedoverie.html", "text": "Няма данни за манипулации на БАЦИС, всички анонси в тази посока са политически провокации за нагнетяване на напрежение около вота на недоверие. Това каза министърът на финансите Владислав Горанов по време на съвместно заседание на комисиите по вътрешна сигурност и обществен ред и по бюджет и финанси относно информация от ДАНС и Прокуратурата за Българската акцизна централизирана информационна система (БАЦИС), предаде репортер на Агенция „Фокус“. На заседанието присъстваха още директорът на Агенция „Митници“ Георги Костов и главният прокурор Сотир Цацаров.\r\n„Нито в доклада на ДАНС, нито в изводите на Прокуратурата не се съдържа нито една от посочените в публичното пространство манипулации и извършвания на законово нарушение. В противен случай главният прокурор отдавна трябваше да е образувал досъдебно производство срещу неизвестен извършител“, каза още той. Горанов добави, че данни за подобни манипулации не са налични и всички анонси в тази посока би могъл да окачестви като чисто политически провокации за нагнетяване на напрежение около предстоящото гласуване на вот на недоверие на правителството с премиер Бойко Борисов.\r\n„Мога да заявя с удовлетворение, че в резултат на работата на приходните администрации успяхме да повишим значително събираемостта на приходите от акцизите, като в края на 2017 г. те достигат 29,7 на сто. Това число е важно, защото именно то е важно за увеличението при прихода на БВП, което означава повишаване на събираемостта. В края на 2017 г. данъчните приходи достигат до 29,5 млрд. лв., което е с 6,5 млрд. лв. номинално нарастване от 2013 г.“, каза още Горанов и посочи, че единствено в 2014 г. е отчетен номинален спад на приходите от акциз.\r\n„Твърдението, че от лятото на 2016 г. до деня, в който се посочиха мотивите за вота, не са предприети никакви действия и системата не е коригирана, са неверни. Не само през 2016 г., а и през 2017 г. и през 2018 г. продължават процесите по усъвършенстване на системата. Това, че през 2016 г. са констатирани определени рискове в нея, не се отрича, но факт е, че всички те са отстранени. А това, че системата работи и е в ползва на българската митническа администрация е безспорен факт. И питам по-добър ли е бил контролът, когато тя не е съществувала?“, коментира финансовият министър.", "date": "2018.01.22", "title": "Министър Владислав Горанов: Няма данни за манипулации на БАЦИС, всички анонси в тази посока са политически провокации за нагнетяване на напрежение около вота на недоверие"}
{"url": "http://www.focus-news.net/news/2018/01/22/2480018/premierat-boyko-borisov-dablinskoto-sporazumenie-razdelya-evropa-razumniyat-kompromis-sa-tsentrove-za-sigurnost-izvan-es.html", "text": "Дъблинското споразумение не работи, така както искаме, не само разделя, а буквално разцепва Европа. Мисля, че с доверието, което имаме помежду си, ще намерим разумен компромис. Това каза премиерът Бойко Борисов след работна среща с премиера на Чехия Андрей Бабиш, предаде репортер на Агенция „Фокус“. „Компромисът е да се затворят границите, да се влиза само през граничните пунктове, да се изградят центрове за сигурност, там където няма - в Либия, Турция“, обясни той. „Считам, че и колегите от Вишеградската четворка не биха погледнали с лошо око на това да се грижим за жените и децата, но в центрове за сигурност извън ЕС“, заяви премиерът. „Решенията, които предлагаме, са да се удължи Споразумението с Турция и да се нормализират отношенията. България е пример за опазване на границата и на Шенгенското пространство. Имаме и доверието, и подкрепата в тази посока“, посочи Бойко Борисов. „Дипломацията ни трябва да работи за мирен процес, да се погрижим за тези хора, които бягат от войната. Трябва да има и срок-  да знаем след колко време ще се върнат по родните си места“, коментира премиерът. „С диалог, с разбирателство и такт ще намерим необходимия и верния тон. Всички сме солидарни, че по-хубаво място от Европа няма и нашата Европа е обща и трябва да я защитим“, обясни той. „Между България и Чехия няма нерешени въпроси, имаме огромно приятелство и доверие. Същото мога да кажа и за страните от Вишеградската четворка“, каза още Бойко Борисов.\r\nБиляна ИВАНОВА", "date": "2018.01.22", "title": "Премиерът Бойко Борисов: Дъблинското споразумение разделя Европа, разумният компромис са центрове за сигурност извън ЕС"}
{"url": "http://www.focus-news.net/news/2018/01/22/2480019/ministar-nikolina-angelkova-gledkata-kam-plazha-v-slanchev-bryag-nyama-da-bade-skrita-ot-pavilioni.html", "text": "Няма да се разреши поставянето на павилионче до павлионче в Слънчев бряг и гледката към плажа няма да бъде скрита. Това каза министърът на туризма Николина Ангелкова по време на представянето на проекта за визията на всички морски курорти, предаде репортер на Агенция „Фокус“. Министърът поясни, че няма да позволи да се върне старото положение в Слънчев бряг, но с нови павилиончета. По думите ѝ павилиончетата не трябва да се надхвърлят определени проценти от площта, съобразно изискванията на наредбите и градоустройствените планове. \r\nДеница КИТАНОВА", "date": "2018.01.22", "title": "Министър Николина Ангелкова: Гледката към плажа в Слънчев бряг няма да бъде скрита от павилиони"}
{"url": "http://www.focus-news.net/news/2018/01/22/2480020/poradi-visoka-zabolevaemost-v-142-uchilishta-v-stranata-dnes-nyama-da-ima-uchebni-zanyatiya.html", "text": "Поради висока заболеваемост в 142 училища в страната днес няма да има учебни занятия. Това съобщиха от пресцентъра на Министерство на образованието и културата.\r\nВ 116 училища в област Пазарджик е преустановен учебният процес от 19 до 23 януари 2018 г. поради обявената грипна епидемия.\r\nВ 17 училища в община Благоевград няма да се учи от 22 до 24 януари поради висока заболеваемост на учениците.\r\nВ 3 училища в област Враца също няма учебни занятия -  СУ „Васил Воденичарски“ – с. Хайредин, на 22 януари, в Обединено училище „Св. Св. Кирил и Методий“, с. Краводер, от 19 до 24 януари, и в ОУ „Св. Св. Кирил и Методий“ – с. Малорад, поради непредвиден ремонт на отоплителната инсталация няма да се учи на 22 януари.\r\nПоради висока заболеваемост няма да се учи от 22 до 24 януари и в ПГСС “Св. Георги Победоносец“, гр Суворово, област Варна.\r\nОт 22 до 24 януари няма да учат и четири училища в Пловдивска област – ОУ „Св. Св. Кирил и Методий - с. Стрелци, НУ „Св. Св. Кирил и Методий“- с. Борец, СУ „Христо Смирненски“- гр. Брезово, и ПГ „Зл. Бояджиев“-  гр. Брезово.\r\nДо 24 януари продължава и грипната ваканция за СУ „Васил Левски“ – гр. Опака, обл. Търговище.", "date": "2018.01.22", "title": "Поради висока заболеваемост в 142 училища в страната днес няма да има учебни занятия"}
{"url": "http://www.focus-news.net/news/2018/01/22/2480021/premierat-boyko-borisov-razgovarya-sas-zamestnik-predsedatelya-na-evropeyskata-komisiya-frans-timermans.html", "text": "Министър-председателят Бойко Борисов разговаря със заместник-председателя на Европейската комисия Франс Тимерманс. Основна тема на разговора бяха приоритетите, които България поставя по време на своето първо председателство на Съвета на ЕС. Това съобщиха от правителствената информационна служба. Тимерманс е уверен, че страната ни ще положи необходимите усилия по изпълнението на всички основни въпроси от европейския дневен ред. По време на разговора широко бяха дискутирани темите за европейската перспектива на страните от Западните Балкани. Двамата се обединиха около мнението, че стабилността на региона е от ключово значение за цяла Европа и затова е важно те да получат ясен европейски път на приобщаване. Премиерът Борисов подчерта и значението на свързаността на Западните Балкани чрез инфраструктурните проекти, които ще дадат тласък в икономическото и културното развитие на страните и тяхната връзка с Европа. Българският министър-председател отбеляза пред Тимерманс, че като председател България ще търси съгласие по всички теми, включително и за миграцията, отношенията ЕС-Турция, цифровизацията, Брекзит  и ще работи за единството на Европейския съюз. \r\nДебатът в Европа, който породи Истанбулската конвекция, също беше обсъден по време на срещата. Премиерът Борисов подчерта, че ще положи необходимите усилия документът да бъде ратифициран от българския парламент, така както увери пред трибуната на Европейския парламент при представянето на приоритетите на председателството. „Няма да допуснем насилие над жени и деца“, заяви на срещата си с Тимерманс премиерът Бойко Борисов и благодари на Франс Тимерманс за отличното сътрудничество с Европейската комисия.", "date": "2018.01.22", "title": "Премиерът Бойко Борисов разговаря със заместник-председателя на Европейската комисия Франс Тимерманс"}
{"url": "http://www.focus-news.net/news/2018/01/22/2480022/pregled-na-mezhdunarodnite-novini-do-13-chasa-agentsiya-fokus.html", "text": "Прокуратурата на Испания поиска подновяването на европейската заповед за арест на Карлес Пучдемон, разкрива източник от съдебните кръгове в Мадрид. \r\nБившият председател на Женералитата на Каталуния Карлес Пучдемон пристигна в датската столица в понеделник, въпреки предупрежденията на Мадрид да разпространи отново заповед за ареста му, ако напусне пределите на Белгия, където живее в изгнание след едностранното обявяване на независимост на региона и разпускането на регионалния парламент в Барселона.\r\nДатската телевизия TV2 публикува снимки на интернет страницата си, на които Карлес Пучдемон е обграден от репортери на летището в Копенхаген. По-късно в понеделник той ще изнесе реч в университет в датската столица.\r\n*** Главната републиканска прокуратура в Истанбул оповести, че ще предприеме „нужните законови мерки срещу споделяните в социалните медии лъжливи новини във връзка с военната операция „Маслинова клонка” на турската армия в Сирия”.\r\n„Направено е необходимото за постоянно следене за лъжливи и заблуждаващи обществеността новини и споделяния в социалните медии, насочени към възхваляване на терористичните организации Кюрдска работническа партия (ПКК)/Отряди за народна самозащита (ОНС) на сирийските кюрди, както и ДАЕШ. За целта прокуратурата е възложила на компетентните органи задачата да установяват онези, които извършват  възхваляване и фаворизиране с цел провокация и подкрепа на терористичните организации.”, се посочва в официалното съобщение на прокуратурата.\r\n*** В близките 10 дни специалният посредник на ООН в спора между властите в Атина и Скопие за името на Македония Матю Нимиц планира отделни посещения в двете страни, за да обсъди с тях въпроса.\r\nСпоред ERT американският дипломат е „оптимист и вярва, че проблемът с името на Македония може да бъде решен през следващите шест месеца\". Телевизията припомня, че на старта на преговорите в Ню Йорк на 17 януари е представил предложения за разрешаване на спора, които включват гарантиране на „националната идентичност“ на Македония. \r\nЗаместник-помощник държавният секретар на САЩ Хойт Брайън Йи заяви по-рано, че е настъпил най-добрият момент за уреждането на проблема, който хвърля сянка на отношенията между двете съседни държави повече от две десетилетия. \r\n\"Има политическа воля в Атина и Скопие и смятам, че решението е постижимо\", подчерта американският дипломат.\r\n*** Преодоляването на три препятствия дели Ангела Меркел от четвърти мандат на канцлерския пост в Берлин.\r\nВ рамките на извънредния конгрес в Бон, малко под 56% от 600-те делегати на Германската социалдемократическа партия (ГСДП) дадода „зелена светлина“ на започването на коалиционни преговори със Съюза (ХДС/ХСС). Това, което се случи в Бон, бе обобщено незабавно на около 600 километра източно от града. „Това решение разчиства пътя за преговорите“ за съставяне на новото федерално правителство на Германия, бе първата реакция на канцлера Ангела Меркел след обявяването на резултатите от гласуването. \r\nЛидерът на Християнсоциалния съюз (ХСС) Хорст Зеехофер също посрещна с облекчение новината и призова разговорите със социалдемократите да бъдат подновени още в понеделник. Целта е в началото на февруари да бъде постигнато финално споразумение между ГСДП и Съюза (ХДС/ХСС), припомни баварският политик. Фракционният лидер на Съюза (ХДС/ХСС) Фолкер Каудер бе по-предпазлив – той постави като граница за споразумението първата седмица на месец март.\r\nРешението, взето в Бон, внесе успокоение сред членовете на политическия блок, воден от Ангела Меркел. „Падна ми камък от сърцето“, призна вицепредседателят на Християндемократическата партия (ХДС) Томас Щробл. \r\nКаква обаче е реалната ситуация след извънредния конгрес на ГСДП? Нова голяма коалиция в Берлин ще има, но само при определени условия. Ръководството на германските социалдемократи спечелиха неделния вот с предложение коалиционните преговори да включват „конкретни ефективни подобрения“ на принципното споразумение, постигнато между ГСДП и Съюза (ХДС/ХСС) на 12 януари. Те са обобщени в три точки: да бъде сложен край на временните трудови отношения, да бъде сложен край на „второкласното“ здравеопазване в Германия, и да бъде сложен край на неограниченото събиране на семейства на бежанци, пребиваващи на територията на страната. От уреждането на тези три въпроса ще зависи успехът за съставяне на новото федерално правителство, подчертават от редакцията.\r\n*** Продължителният снеговалеж в Австрийските и Швейцарските Алпи увеличи значително опасността от лавини.\r\nОт Швейцарската метеорологична служба съобщиха, че в редица части на планината е обявена най-висока степен на предупреждение за опасност от лавини. Ситуацията е съпоставима единствено с тази от зимата на 1999 г., заяви представител на службата.\r\nОчаква се в понеделник в западната част на Австрия също да бъде издадено най-високо предупреждение, след като синоптиците прогнозираха, че обилните снеговалежи ще натрупат значителна покривка. Редица пътища в страната са затворени, а някои населени места – недостъпни. \r\nТакава е ситуацията в района на Цермат. Курортът, разположен в подножието на връх Матерхорн е практически откъснат от външния свят вече цяла седмица. Затворени са пътищата до него, спря и железопътният трафик. Невъзможно е да бъдат изпълнявани и полетите на хеликоптерите. Местното туристическо бюро обаче увери, че се полагат грижи за доброто настроение на гостите на курорта. Уточнява се, че към настоящия момент в Цермат има около девет хиляди туристи. Все още не е ясно кога ситуацията ще се нормализира. В началото на януари Цермат вече бе блокиран от снеговалежи и опасност от лавини, припомнят от редакцията.\r\n***", "date": "2018.01.22", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/01/22/2480023/burgas-nyama-postradali-pri-vzriva-na-zlatarsko-atelie-na-ul-ferdinandova.html", "text": "Няма пострадали при взрива на златарско ателие на ул. „Фердинандова“, станал около 03.30 часа тази сутрин. Това съобщиха от пресцентъра на ОДМВР - Бургас. В ОДМВР – Бургас  по случая е образувано досъдебно производство по чл. 333 от НК (унищожаване или повреждане на имущество със значителна стойност, чрез взрив). \r\nИзвършен е повторен оглед, като отново е констатирано, че в ателието няма проникване и извършена кражба. Счупени са стъклата, както на златарското ателие, така и на близко разположените пицария, офис на фирма за бързи кредити и предното стъкло на лек автомобил, паркиран в района. Няма пострадали хора.\r\nПо случая са назначени различни експертизи, сред които физико-химична, биологична и други, резултатите от които ще дадат яснота за начина на извършване на деянието и използваните средства.  Иззети са записи от видеокамери, намиращи се в района. Извършват се разпити на свидетели и живеещи в близост граждани.\r\nПроцесуално-следствените действия на полицейските служители, ангажирани с инцидента продължават под прякото ръководство на Окръжна прокуратура – Бургас.", "date": "2018.01.22", "title": "Бургас: Няма пострадали при взрива на златарско ателие на ул. „Фердинандова“"}
{"url": "http://www.focus-news.net/news/2018/01/22/2480024/politologat-parvan-simeonov-2017-g-e-edna-ot-nay-dobrite-startovi-godini-vaobshte-na-prezident-v-balgariya.html", "text": "Колкото и неумело да стъпва президентът Радев, данните, които имаме всеки месец от 1992 г. насам за доверието в президентската институция, ще видите ясно, че това е една от най-добрите стартови години въобще на президент в България. Това каза в интервю за Агенция „Фокус“ политологът Първан Симеонов по повод навършването на една година от встъпването в длъжност на президента Румен Радев. „Второ, не се е състояла главната опасност, а именно президентът Радев да загуби окончателно доверието на привържениците на най-голямата политическа сила в страната – ГЕРБ. Напротив, голяма да не кажа дори по-голямата част от тях продължават да имат доверие в президентската институция. Тоест, не се е състоял най-лошият възможен сценарий от тези битки с ГЕРБ, но това не означава, че предизвикателствата не продължават“, коментира Симеонов. \r\nСпоред него високото обществено доверие към президента преди всичко се дължи на това, че е бил сменен моделът. „Президентът Плевнелиев не звучеше убедително в ушите и душите на българите, при цялото ми уважение към неговата праволинейност, предвидимост и принципност като политик. Той говореше на един прозападен език, който за добро и зло не се възприема масово в българското общество. То по-скоро харесва политици от типа на Бойко Борисов. Политици, които умеят да балансират. Това направи и Радев. С встъпването си в длъжност, той заговори на един доста по-балансиран език в сравнение с Плевнелиев“, обясни политологът. По думите му Плевнелиев е бил по-мениджърски, по-инструментален, по-лека категория политик. „С това не казвам нищо лошо, но като че ли не беше на мястото си. Беше един професионалист, може би прекрасен министър, попаднал обаче, просто защото имаше висок рейтинг, в институция, където не се иска нищо друго освен дипломатичност. А Плевнелиев през 2013 г. взе едната страна в мащабния обществен сблъсък и тогава загуби другата страна на обществото. Тоест, спря да бъде президентът обединител. Ето това засега президентът Радев не допуска, макар че опасността е налична. Радев като че ли също страда донякъде от това увлечение по професионалното. Имаше едни моменти, в които той прекалено много говореше за авиация и можеше да изпадне точно в хипотезата на Плевнелиев“, коментира Симеонов. \r\nСпоред него другата причина, поради която е пораснал общественият авторитет на институцията, е, че единият е представител на армията. „Тя е една от най-харесваните и авторитетни институции в България. Харесвана е и от леви, и от десни, деполитизирана е, патриотична по дефиниция. Знаете, че това са търсенията на днешното по-консервативно време – повече нация, идентичност, патриотизъм. Някои ще кажат повече поглед на изток, а не толкова на запад. Да, Радев съдържа и това. С две думи в контраста с Плевнелиев той печели“, добави той и уточни, че авторитетът на институцията расте, защото в България има търсене за коректив, ново, за контра на управленския модел. \r\nЛюба АЛЕКСИЕВА", "date": "2018.01.22", "title": "Политологът Първан Симеонов: 2017 г. е една от най-добрите стартови години въобще на президент в България"}
{"url": "http://www.focus-news.net/news/2018/01/22/2480025/veliko-tarnovo-nyama-obrazuvali-se-koloni-ot-chakashti-avtomobili-na-gkpp-svishtov.html", "text": "Няма образували се колони от чакащи автомобили на ГКПП – Свищов. Това увери за Радио „Фокус“ – Велико Търново дежурната служителка. Тя уточни, че в момента никакви чакащи ТИР-ове. „В момента фериботът е на румънския бряг с лека повреда, по чието отстраняване се работи, но това не създава сериозни проблеми, тъй като няма желаещи да преминават границата“, поясни още служителката.", "date": "2018.01.22", "title": "Велико Търново: Няма образували се колони от чакащи автомобили на ГКПП – Свищов"}
{"url": "http://www.focus-news.net/news/2018/01/22/2480026/burgas-izvarshitelite-sa-se-opitali-da-oberat-magazina-spored-sluzhitel-vav-vzrivenoto-zlatarsko-atelie.html", "text": "Явно извършителите са се мъчили да оберат магазина, каза пред журналисти служителят Ирина в златарското ателие, което бе взривено тази нощ, предаде кореспондентът на Радио „Фокус“-Бургас. Тя добави, че е златото е прибрано в каса и са взети само стотинки от търговски обект, за размяна на валута. Ирина каза още, че не е имало заплахи към собствениците. „От 20 години сме на пазара. Мъчили са се да ни обират преди години. Иззети са записи“, каза жената.\r\nСпоред Михаил Матеев, златар по професия златар, собствениците са добри хора и не са имали конфронтации със съседите на ателието.\r\nМария РУСЕВА", "date": "2018.01.22", "title": "Бургас: Извършителите са се опитали да оберат магазина, според служител във взривеното златарско ателие"}
{"url": "http://www.focus-news.net/news/2018/01/22/2480027/dzhumhuriet-turtsiya-postoyanno-narastva-broyat-na-razsledvanite-i-zadarzhani-za-antivoenna-propaganda-v-sotsialnite-medii.html", "text": "Министерството на вътрешните работи оповести, че 24 лица са задържани заради пропаганда на тероризма в социалните медии по повод военната операция на турската армия в сирийския град Африн, пише вестник „Джумхуриет”. Същевременно бързо нараства броят на разследваните и задържаните под претекст „възхваляване на тероризма”, на територията на цялата страна. В Истанбул е започнало разследване срещу 57 лица, а в Диарбекир са задържани 30 души. Сред задържаните е и писателката и журналистка в интернет сайта Т 24 - Нурджан Байсал. „Провинението” и е, че просто се е обявила против войната. Нейният адвокат свидетелства, че е задържана в 00.10 часа тази сутрин, като вратата на жилището й е била разбита от антитерористи. Срещу бруталното й задържане се обявиха бившият лидер на Отечествената партия Несрин Нас, както и депутатката от легалната кюрдска Демократическа партия на народите (ДПН) - Мерал Данъш Башташ, посочва още „Джумхуриет”. Георги Димов", "date": "2018.01.22", "title": "\"Джумхуриет\": Турция: Постоянно нараства броят на разследваните и задържани за антивоенна пропаганда в социалните медии"}
{"url": "http://www.focus-news.net/news/2018/01/22/2480028/ministar-nikolina-angelkova-rabotim-za-direktna-avioliniya-sofiya-pekin.html", "text": "Работим за директна авиолиния София - Пекин. Това каза министърът на туризма Николина Ангелкова по време на представянето на проекта за визията на всички морски курорти, предаде репортер на Агенция „Фокус“. Ангелкова уточни, че има работна група, която разработва този проект. „В момента сме на начален етап на тези разговори“, заяви  министърът. Тя припомни, че наскоро бе открита директна авиолиния София – Баку. \"Смятаме, че е важна стратегическа стъпка, която беше направена“, каза още министър Ангелкова. \r\nДеница КИТАНОВА", "date": "2018.01.22", "title": "Министър Николина Ангелкова: Работим за директна авиолиния София - Пекин"}
{"url": "http://www.focus-news.net/news/2018/01/22/2480029/premierat-boyko-borisov-normaliziraneto-na-otnosheniyata-s-turtsiya-garantira-po-silnoto--uchastie-v-nato.html", "text": "Нормализирането на отношенията с Турция гарантира и по-силното ѝ и сигурно участие в НАТО. Споделяме това като цел. Това каза премиерът Бойко Борисов след работна среща с премиера на Чехия Андрей Бабиш, предаде репортер на Агенция „Фокус“. „Турция е наш съсед, трябва да решим проблема с мигрантите на масата за преговори“, заяви той. Премиерът Борисов посочи, че България и Чехия са единни по отношение на кохезионната политика. „В сферата на координираните действия между специалните сили и на борбата с тероризма, прането на пари и миграцията трябва да продължим да имаме необходимия обмен с Великобритания. Великобритания е изключително важна и за общата европейска отбрана, и за НАТО“, обясни Бойко Борисов. „С доверието, добрия тон и приятелството, които имаме с лидерите на Вишеградската четворка и на стара Европа би могло да се намери решение за тези огромни проблеми, които съществуват в Европа“, коментира премиерът. „Без тяхното решение, не виждам как Европа ще върви напред. Европа на две скорости е неприемлива за всички, ще положим максимални усилия в тази посока“, каза още той.\r\nБиляна ИВАНОВА", "date": "2018.01.22", "title": "Премиерът Бойко Борисов: Нормализирането на отношенията с Турция гарантира по-силното ѝ участие в НАТО"}
{"url": "http://www.focus-news.net/news/2018/01/22/2480030/pazardzhik-initsiativniyat-komitet-da-spasim-obshtina-septemvri-shte-vnese-iskane-do-glavniya-prokuror-za-otstranyavane-ot-dlazhnost-na-kmeta-marin-rachev.html", "text": "22 януари 2018 | 11:44 От Инициативния комитет „Да спасим община Септември“ подготвихме и ще внесем в кабинета на главния прокурор подписка с искане за отстраняване от длъжност на кмета на община Септември Марин Рачев. Това каза за Радио „Фокус“ – Пазарджик Николай Баташки от Инициативния комитет. Той уточни, че са събрани над 100 подписа. Според Баташки отстраняването се налага, тъй като срещу Рачев има повдигнати сериозни обвинения от страна на прокуратурата. \r\n„В момента върви и делото на кмета за укриване на данъци в особено големи размери. Вещите лица сочат, че същият не е имал достатъчно съдове и обеми, в които да се постави горивото, за което се твърди, че е източвано ДДС от страна на прокуратурата“, коментира Баташки.\r\nВаня НИКОЛОВА", "date": "2018.01.22", "title": "Пазарджик: Инициативният комитет „Да спасим община Септември“ ще внесе искане до главния прокурор за отстраняване от длъжност на кмета Марин Рачев"}
{"url": "http://www.focus-news.net/news/2018/01/22/2480031/darzhavniyat-glava-rumen-radev-i-vitseprezidentat-iliyana-yotova-shte-dadat-preskonferentsiya-na-24-yanuari-po-povod-godishninata-ot-vstapvaneto-si-v-dlazhnost.html", "text": "На 24 януари, сряда, от 10.00 часа, президентът Румен Радев и вицепрезидентът Илияна Йотова ще дадат пресконференция по повод годишнината от встъпването си в длъжност. Това съобщиха от прессекретариата на държавния глава.", "date": "2018.01.22", "title": "Държавният глава Румен Радев и вицепрезидентът Илияна Йотова ще дадат пресконференция на 24 януари по повод годишнината от встъпването си в длъжност"}
{"url": "http://www.focus-news.net/news/2018/01/22/2480032/kyustendil-normalno-se-osashtestvyava-preminavaneto-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП – „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят към пункта е почистен, на места заснежен и опесъчен. Почистено е и трасето на самия пункт.\r\nВенцеслав ИЛЧЕВ", "date": "2018.01.22", "title": "Кюстендил: Нормално се осъществява преминаването през ГКПП – „Гюешево”"}
{"url": "http://www.focus-news.net/news/2018/01/22/2480033/silistra-949-e-sredniyat-protsent-na-otsastvashtite-po-bolest-uchashti-v-oblastta.html", "text": "9.49 e средният процент на отсъстващите по болест учащи в област Силистра. Това съобщиха за Радио „Фокус“-Шумен от Регионалното управление на образованието. Наблюдава се намаляване на броя на заболелите в училище „Цанко Церковски“ в село Средище, което два дни беше във ваканция. Сериозна като процент е заболеваемостта в основното училище в село Добротица. Очакваме се решение на общината по този повод.“ Днес  в учебното заведение има часове, очаква се решение на първостепенния разпоредител за следващите дни“, уточниха от РУО- Силистра.  Днес във всички училища на територията на областта се провеждат учебни занятия, следи се и  метеорологичната обстановка, възможно е при усложняване, непроходими пътища и навявания общините да предприемат съответни мерки.\r\nИвелина ИВАНОВА", "date": "2018.01.22", "title": "Силистра: 9.49 e средният процент на отсъстващите по болест учащи в областта"}
{"url": "http://www.focus-news.net/news/2018/01/22/2480034/glavniyat-prokuror-sotir-tsatsarov-nito-edin-ot-golemite-vnositeli-i-proizvoditeli-na-gorivo-u-nas-ne-iznese-danni-za-likvidirane-i-manipulirane-na-zapisi-ot-batsis.html", "text": "Нито един от големите вносители и производители на гориво у нас не изнесе данни за ликвидиране и манипулиране на записи от БАЦИС. Това каза главният прокурор Сотир Цацаров по време на съвместно заседание на комисиите по вътрешна сигурност и обществен ред и по бюджет и финанси относно информация от ДАНС и Прокуратурата за Българската акцизна централизирана информационна система (БАЦИС), предаде репортер на Агенция „Фокус“. \r\n„От една страна, ДАНС установи уязвимост на системата, но от друга в хода на проверката бяха изисквани данни от всички фирми, които са подписали сигнала. Нито един от големите вносители и производители на гориво у нас не изнесе данни за ликвидиране и манипулиране на записи от БАЦИС“, каза Цацаров и обясни, че събраните в хода на проверката материали са известни и са изложени в протокол, който е достъпен за всички. По думите му няма безстопанственост, както и длъжностно или компютърно престъпление. \r\nДиректорът на Агенция „Митници“ Георги Костов уточни, че за петгодишният период, в който БАЦИС работи, е отчетен ръст от 23,1% на приходите от акциз в бюджета на държавата. „През 2012 г. приходите са над 4,4 млрд. лева, а тази година – над 4,9 млрд. лв.  Имаме 930 млн. лв. ръст за петте години от началото на работата на системата\", поясни той.\r\nПредседателят на ДАНС Димитър Георгиев също поясни, че при проверката е анализирана цялата налична информация, но не са били констатирани нарушения.", "date": "2018.01.22", "title": "Главният прокурор Сотир Цацаров: Нито един от големите вносители и производители на гориво у нас не изнесе данни за ликвидиране и манипулиране на записи от БАЦИС"}
{"url": "http://www.focus-news.net/news/2018/01/22/2480035/razgrad-26-mashini-chistyat-patishtata-v-oblastta.html", "text": "26 машини чистят пътищата в област Разград. Това съобщиха от пресцентъра на Областната администрация. По данни на Областния съвет по сигурност към Областна администрация-Разград към обяд обстановката в региона е спокойна. Снежната покривка е 5 см, вятърът – със скорост 6 м/сек. Пътищата са проходими при зимни условия, няма затворени участъци, шосета се почистват от 26 машини, няма данни за инциденти, свързани със зимната обстановка.", "date": "2018.01.22", "title": "Разград: 26 машини чистят пътищата в областта"}
{"url": "http://www.focus-news.net/news/2018/01/22/2480036/afp-predsedatelyat-na-parlamenta-v-barselona-predlozhi-karles-puchdemon-za-lider-na-kataluniya.html", "text": "Председателят на регионалния парламент в Барселона Роже Торен предложи за лидер на Каталуния да бъде избран Карлес Пучдемон, предава AFP.\r\nСъгласно думите на Торен, кандидатурата на Пучдемон за лидер на регионалното правителство е „абсолютно законно“, въпреки че остраненият по-рано председател на Женералитата е изправен пред наказателно преследване заради ролята му в едностранното обявяване на независимост на Каталуния. Тереза Герова", "date": "2018.01.22", "title": "AFP: Председателят на парламента в Барселона предложи Карлес Пучдемон за лидер на Каталуния"}
{"url": "http://www.focus-news.net/news/2018/01/22/2480037/d-r-verginiya-tsanova-rzi-burgas-v-mnogo-visok-predepidemichen-stadiy-po-otnoshenie-na-gripa-e-oblastta.html", "text": "В много висок предепидемичен стадий по отношение на грипа е област Бургас, но няма още данни за епидемия, съобщи за Радио „Фокус“-Бургас зам.-директорът на Регионална здравна инспекция (РЗИ)-Бургас Вергиния Цанова. През изминалата седмица броят на заболелите от остри респираторни заболявания се е увеличил до 442 при наблюдавано население от 20 000 души. За да се обяви грипна епидемия трябва да има 470 заболели. По думите й при децата класическият грип е с висока температура, а при възрастните се отразява на трахеите, с много силна кашлица и пневмонии.\r\nСпециалистите съветват да не се извършва самолечение, а при първи симптоми да се потърси медицинска помощ.\r\nМария РУСЕВА", "date": "2018.01.22", "title": "Д-р Вергиния Цанова, РЗИ-Бургас: В много висок предепидемичен стадий по отношение на грипа е областта"}
{"url": "http://www.focus-news.net/news/2018/01/22/2480038/targovishte-rayonnata-prokuratura-zadarzha-za-srok-do-72-chasa-16-godishniyat-uchenik-obvinen-kato-sauchastnik-v-telefonna-izmama-za-76-000-leva.html", "text": "Районната прокуратура в Търговище привлече като обвиняем за участие като извършител в телефонна измама за 76 000 лева 16-годишния Никола Р. С постановление на наблюдаващия делото прокурор ученикът е задържан за срок до 72 часа. Районната прокуратура ще поиска от съда спрямо него да бъде взета мярка за неотклонение „Задържане под стража“. Това съобщиха от пресцентъра на Апелативна прокуратура – Варна.\r\nНа 19 януари 2018 г. неизвестно лице се обадило на 66-годишна жена от Търговище, като се представило за полицейски служител. Отправено било предупреждение към жената, че с нея ще се свържат особено опасни престъпници. Поискано било съдействие жената да участва в установяването и задържането на опасната група. \r\nЖената отишла в банка и изтеглила наличните си 76 000 лева, които оставила в храсти. Действията й били наблюдавани от истински полицейски служители. На мястото, където тя оставила парите, се появил 16-годишният Никола. Взел пакета и хукнал да бяга. След преследване момчето било задържано. Пред разследващите то развило версията, че било заплашено да участва във вземането на парите.\r\nРазследването на случая продължава, като се установява дали обвиняемият не е участвал като муле и в други телефонни измами.", "date": "2018.01.22", "title": "Търговище: Районната прокуратура задържа за срок до 72 часа 16-годишният ученик, обвинен като съучастник в телефонна измама за 76 000 лева"}
{"url": "http://www.focus-news.net/news/2018/01/22/2480039/api-vazstanoveno-e-dvizhenieto-v-dvete-lenti-po-pat-ii-49-razgrad-manastirsko.html", "text": "Възстановено е движението в двете ленти по път II-49 Разград - Манастирско. Това съобщиха от пресцентъра на Агенция \"Пътна инфраструктура\" (АПИ).", "date": "2018.01.22", "title": "АПИ: Възстановено е движението в двете ленти по път II-49 Разград - Манастирско"}
{"url": "http://www.focus-news.net/news/2018/01/22/2480040/politologat-parvan-simeonov-ako-rumen-radev-korneliya-ninova-i-maya-manolova-se-saberat-sreshtu-gerb-togava-za-partiyata-mozhe-da-stane-opasno.html", "text": "ГЕРБ усеща, че в българското ляво има три центъра, които се оформят. Три големи фигури – едната е Корнелия Нинова, която крепи рейтинг, върти педалите на партията доста сериозно, така че БСП не може да падне, понякога успява да създаде шум буквално от нищо. Това каза в интервю за Агенция „Фокус“ политологът Първан Симеонов за навършването на една година от встъпването в длъжност на президента Румен Радев. „Самата Корнелия Нинова в това си качество е опозиция. Вторият център в лявото е президентът Радев. Третият е Мая Манолова. Играта на ГЕРБ ще бъде да ги държи тези три разделени, да не дава за нищо на света те да се събират. Съберат ли се в една линия срещу ГЕРБ, тогава за ГЕРБ може да стане опасно“, обясни Симеонов. \r\nСпоред него няма конфликт между институциите. „Може да заприлича на това. Намирам нормална политическа игра от страна на ПП ГЕРБ, която през Цветан Цветанов, Антон Тодоров, парламентарната група на ГЕРБ и т.н. по партийно му удря президента Радев. Борисов пък играе типичната си роля. Той накрая излиза помирителят. Ще се опитва да държи президента Радев близо, защото е опасен конкурент и през партията си да подкопава неговия авторитет. Това не институционална битка, това е партийна битка“, каза още Първан Симеонов. \r\nЛюба АЛЕКСИЕВА", "date": "2018.01.22", "title": "Политологът Първан Симеонов: Ако Румен Радев, Корнелия Нинова и Мая Манолова се съберат срещу ГЕРБ, тогава за партията може да стане опасно"}
{"url": "http://www.focus-news.net/news/2018/01/22/2480041/sliven-udalzhena-e-zabranata-za-dvizhenie-na-avtomobili-nad-12-tona-prez-kotlenskiya-prohod-zaradi-uslozhnenata-obstanovka.html", "text": "Удължена бе забраната за движение на автомобили над 12 тона по главния път от „Петолъчката“ към Котел и Омуртаг – съобщиха от Областното пътно управление в Сливен. Това се налага заради усложнената зимна обстановка.\r\nЗабраната е в сила до 29 януари, включително. На кръговото движение на пътен възел „Петолъчката“ има предупредителни табели за въведеното ограничение.\r\nВодачите могат да използват обиколни маршрути през Ришкия  проход и Прохода на Републиката.", "date": "2018.01.22", "title": "Сливен: Удължена е забраната за движение на автомобили над 12 тона през Котленския проход, заради усложнената обстановка"}
{"url": "http://www.focus-news.net/news/2018/01/22/2480042/sport-andzhelik-kerber-se-klasira-za-chetvartfinalite-na-otkritoto-parvenstvo-na-avstraliya.html", "text": "Анджелик Кербер се класира за четвъртфиналите на Откритото първенство на Австралия по тенис. Германката се наложи с 4:6, 7:5, 6:2 над Су-Уей Сие от Тайван в двубой, продължил два часа и осем минути. \r\nЗа място на полуфиналите Кербер ще играе срещу американката Мадисън Кийс.", "date": "2018.01.22", "title": "Спорт: Анджелик Кербер се класира за четвъртфиналите на Откритото първенство на Австралия"}
{"url": "http://www.focus-news.net/news/2018/01/22/2480043/zapochvat-konsultatsii-po-predvaritelniya-proekt-na-obsht-ustroystven-plan-na-obshtina-shabla.html", "text": "Започват консултации по предварителния проект на Общия устройствен план (ОУП) на Община Шабла и на доклада за Екологична оценка (ЕО) към него. Това съобщиха от пресцентъра на Министерство на регионалното развитие и благоустройството. Планът, който е с прогнозен период на действие 20 години, се разработва по възлагане на Министерството на регионалното развитие и благоустройството с финансиране от държавния бюджет. За да влезе в сила, той трябва да бъде одобрен от Националния експертен съвет по устройство на територията, а за прилагането му ще отговаря Община Шабла.\r\nОбщият устройствен план трябва да създаде оптимална пространствена и функционална структура на територията на общината, която да осигури нейното развитие в хармонично единство на селищата със съществуващите природни и антропогенни елементи и специфичните социално-икономически условия.\r\nВ обхвата на плана попадат части от осем защитени зони – „Шабленски езерен комплекс”, „Дуранкулашко езеро”, „Калиакра” и „Било” за опазване на дивите птици, и „Езеро Дуранкулак”, „Езеро Шабла-Езерец”, „Комплекс Калиакра” и „Крайморска Добруджа” за опазване на природните местообитания и на дивата флора и фауна. Затова като приложение към ЕО е изготвен и доклад за оценка на въздействието на ОУП върху предмета и целите на опазване в защитените зони.   \r\nОбщият устройствен план и доклада за Екологичната оценка към него са на разположение на заинтересованите лица в сградата на Общинска администрация Шабла, ул. „Равно поле“ №35, ст.№ 210, от 22 януари 2018 г. до 22 февруари 2018 г., всеки работен ден от 9.00 до 17.00 часа, както и на интернет адрес: www.shabla.bg.\r\nСтановища и мнения по предварителния проект на общия устройствен план и доклада за Екологична оценка към него могат да се депозират в сградата на общината, ст. № 106, на факс: 05743 42 04, или на електронна поща: obshtina@ob-shabla.org. Срокът за провеждане на консултациите и изразяване на становище е 17.00 часа на 22 февруари 2018 г. \r\nПроектът на Общ устройствен план на Община Шабла ще бъде подложен и на обществено обсъждане. То ще се проведе на 9 март 2018 г. от 10.00 часа в сградата на Община Шабла.", "date": "2018.01.22", "title": "Започват консултации по предварителния проект на Общ устройствен план на Община Шабла"}
{"url": "http://www.focus-news.net/news/2018/01/22/2480044/plovdiv-kampaniya-po-kravodaryavane-shte-se-provede-v-asenovgrad.html", "text": "Кампания по кръводаряване ще се проведе в Асеновград, съобщиха за Радио „Фокус”-Пловдив от Общината. Кампанията ще бъде на 29 януари и 30 януари 2018 г. в сградата на Община Асеновград. Инициативата на Районен център за трансфузионна хематология (Кръвен център) Пловдив е част от Националната кампания за безвъзмездно и доброволно кръводаряване под мотото „Капка по капка-живот” и ще се проведе в посочените дни, в зала 517, от 09.00 до 12.30 часа.", "date": "2018.01.22", "title": "Пловдив: Кампания по кръводаряване ще се проведе в Асеновград"}
{"url": "http://www.focus-news.net/news/2018/01/22/2480045/sliven-darveta-sa-saboreni-ot-silniya-vyatar-na-otbivkata-za-slivenskiya-kv-rechitsa-do-obshtezhitieto-za-nezryashti-i-v-rayona-na-kragovoto-dvizhenie-na-vhoda-na-nova-zagora.html", "text": "Дървета са съборени от силния вятър на отбивката за сливенския кв. “Речица“ до общежитието за незрящи и в района на кръговото движение на входа на Нова Загора, съобщиха от Областното пътно управление в Сливен.\r\nСигналите за двата инцидента са получени съответно в 9:02 ч. и 10:00 ч. на 22 януари. Дърветата са премахнати. Няма пострадали хора, не са причинени материални щети на автомобили или друго имущество. Не се е наложило спиране или ограничаване на движението.", "date": "2018.01.22", "title": "Сливен: Дървета са съборени от силния вятър на отбивката за сливенския кв. “Речица“ до общежитието за незрящи и в района на кръговото движение на входа на Нова Загора"}
{"url": "http://www.focus-news.net/news/2018/01/22/2480046/ministar-temenuzhka-petkova-shte-dade-brifing-v-ministerstvo-na-energetikata.html", "text": "Енергийният министър Теменужка Петкова ще даде брифинг днес от 15.30 часа в сградата на Министерството на енергетиката в София на ул. \"Триадица\" 8. Това съобщиха от пресцентъра на Министерство на енергетиката.", "date": "2018.01.22", "title": "Министър Теменужка Петкова ще даде брифинг в Министерство на енергетиката"}
{"url": "http://www.focus-news.net/news/2018/01/22/2480047/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“-Пловдив днес ще говорим за бюджета на Община Садово за 2018 година. Достатъчно стабилна ли е финансово тази година Общината, ще ни каже кметът Димитър Здравков. Ще го попитаме за параметрите на общата финансова рамка и размера на средствата, които ще бъдат отделени тази година за капиталови разходи. Естествено е хората в общината да се интересуват дали ще продължат ремонтите на улици, дали ще има увеличения на такси и наеми. За всичко това ще научите от интервюто с Димитър Здравков, ако слушате предаването ни.\r\nЩе чуете интересни факти и по друга важна тема, а именно - търсени ли са българските сортове пшеница от фермерите у нас. Ще разберем още какво е качеството на българските сортове пшеница и защо производителите в съседните ни страни ги предпочитат пред другите. За всичко това ще говорим с доц. д-р Златина Ур, ръководител Отдел „Селекционно-генетичен” и Патентна дейност към Института по растителни генетични ресурси “К. Малков” в Садово.\r\nПредаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.01.22", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/01/22/2480048/122-mln-evro-shte-badat-investirani-v-pogranichniya-rayon-mezhdu-balgariya-i-sarbiya.html", "text": "12.2 млн. евро ще бъдат инвестирани в пограничния район между България и Сърбия. Средствата са предвидени за финансиране на проекти по обявената днес втора покана за набиране на предложения по Програмата Interreg - ИПП за трансгранично сътрудничество между двете страни с управляващ орган Министерството на регионалното развитие и благоустройството. Това съобщиха от пресцентъра на МРРБ. \r\nНабират се проекти по трите приоритетни оси на програмата – „Устойчив туризъм“, „Младежи“ и „Околна среда“, като кандидатстването ще е изцяло електронно, чрез системата https://bp.ipacbc-bgrs.eu/beneficiary_reg/registration/add. Срокът е 23 април 2018 г. \r\nДопустими за финансиране ще бъдат проекти за повишаване на туристическата атрактивност на региона или създаване на трансграничен туристически продукт, за опазване на природата или съвместното управление на риска. Ще се финансират също и проекти за придобиване на нови умения и предприемачество в трансграничния регион. Той включва областите Видин, Монтана, Враца, Софийска, Перник и Кюстендил в България и областите Бор, Зайчар, Топлица, Нишава, Пирот, Ябланица и Пчиня в Сърбия. \r\nПроектни предложения по поканата могат да подават регионални туристически асоциации, неправителствени организации, фондации, търговски палати, бизнес асоциации или клъстери, образователни или обучителни центрове, университети и научно-изследователски институти, регионални и браншови агенции за развитие, централни и регионални служби и структури на държавни институции или администрации, музеи, библиотеки, читалища и др. \r\nПълният пакет документи за кандидатстване, включително Насоките, е публикуван на следните интернет страници: www.ipacbc-bgrs.eu; www.mrrb.government.bg; www.mei.gov.rs; www.evropa.gov.rs; www.eufunds.bg. \r\nПредстои провеждане на информационни събития по програмата. Датите и местата за тях ще бъдат обявени допълнително.", "date": "2018.01.22", "title": "12.2 млн. евро ще бъдат инвестирани в пограничния район между България и Сърбия"}
{"url": "http://www.focus-news.net/news/2018/01/22/2480049/veliko-tarnovo-dve-uchilishta-v-grada-zayaviha-razkrivaneto-na-edna-i-sashta-spetsialnost-ednoto-podava-zhalba-pred-ministerstvo-na-obrazovanieto-i-naukata.html", "text": "Две училища във Велико Търново заявиха разкриването на една и съща специалност. Регионалното управление на образованието (РУО) даде положително становище на едното, а другото подава жалба пред Министерство на образованието и науката. Става дума за специалност  „Електронна търговия с интензивно изучаване на чужд език“, каза пред Радио „Фокус“ – Велико Търново директорът на „ощетеното“ училище СУ „Вела Благоева“ Ангел Янчев. Той уточни, че е спазена цялата законова процедура, но отказът  е даден, тъй като другото училище е по-подходящо за разкриване на подобна специалност. \r\n„Ние се старахме много, така, че да създадем интерес към нея, тъй като никога до сега не е имало такава в нито едно търновско училище. Освен това потърсихме подкрепата и на две посолства – Испанското и Португалското, както и на много икономически субекти от региона“, разказва Ангел Янчев. Според Закона за предучилищно и училищно възпитание една и съща специалност не може да съществува в две училища. След като е направена оценка на материалната база и обезпечеността с кадри за новия профил, Регионалното управление е заявило, че СУ „Вела Благоева“ има нужната подготовка за разкриване на специалността, но другото училище има по – богати традиции в обучението по икономика. „Това е основният аргумент, който РУО даде за отрицателното си становище. Написано ни е „Отговаряте на всички условия, но смятаме, че е по-подходящо това направление да се развива в Старопрестолна гимназия“. Аз смятам, че е по-подходящо да се развива в Лясковец. Но според Закона, нещата не се решават така“, подчерта Ангел Янчев. \r\nТой уточни и, че вече е изпратено становище за решаване на проблема до Министерство на образованието, адресирано до министър Красимир Вълчев. Законовият срок за обявяване на нови специалности във всички български училища е 30-ти март. До тогава има възможност за промяна в първоначалното становище и разкриването на специалността „Електронан търговия“ в СУ „Вела Благоева“.\r\nЛуиза ТРАНЧЕВА", "date": "2018.01.22", "title": "Велико Търново: Две училища в града заявиха разкриването на една и съща специалност, едното подава жалба пред Министерство на образованието и науката"}
{"url": "http://www.focus-news.net/news/2018/01/22/2480050/reuters-dvama-dushi-sa-zaginali-pri-raketen-obstrel-sreshtu-turski-lager-v-blizost-do-granitsata-sas-siriya.html", "text": "Двама души са загинали при ракетен обстрел срещу лагер в Турция, разположен в близост до границата със Сирия, предава Reuters, като се позовава на Dogan News Agency.\r\nСъгласно разпространената информация, снарядът е изстрелян от района на Африн, където вече трети ден турската армия провежда операция „Маслинова клонка“ срещу сирийските кюрди от „Народни отряди за защита“. \r\nВ лагера е имало членове на Свободната сирийска армия и най-вероятно жертвите са от редиците й, подчертава агенция. . Тереза Герова", "date": "2018.01.22", "title": "Reuters: Двама души са загинали при ракетен обстрел срещу турски лагер в близост до границата със Сирия"}
{"url": "http://www.focus-news.net/news/2018/01/22/2480051/haskovo-granichni-politsai-otkriha-trima-chuzhdentsi-v-tovaren-avtomobil-na-gkpp-kapitan-petko-voyvoda.html", "text": "Гранични полицаи откриха трима чужденци в товарен автомобил на ГКПП \"Капитан Петко войвода\". Това съобщи говорителят на ГД \"Гранична полиция\" Лора Любенова. На 21 януари на ГКПП \"Капитан Петко войвода\" пристигнал за влизане в страната товарен автомобил „Рено“, превозващ бяла техника за Литва, с водач полски гражданин. \r\nПри извършената от гранични полицаи проверка с газ-анализатор са отчетени завишени стойности на въглероден двуокис в товарната част. Установено е, че пломбажното въже на ремаркето е скъсано на около два метра от десния край преди вратата. В товарната част на камиона са открити трима души – мъж и жена афганистанци, и иранец. Нелегалните пътници са задържани в ГПУ - Свиленград. \r\nУведомени са гръцките гранични власти на ГКПП – Орменион и Тристранния контактен център на  ГКПП - Капитан Андреево. По случая е образувано бързо производство за незаконно преминаване на границата срещу тримата, открити в товарния автомобил.  \r\nПолският гражданин е разпитан като свидетел по случая и освободен.", "date": "2018.01.22", "title": "Хасково: Гранични полицаи откриха трима чужденци в товарен автомобил на ГКПП \"Капитан Петко войвода\""}
{"url": "http://www.focus-news.net/news/2018/01/22/2480052/dobrich-zlatni-nakiti-i-4-000-turski-liri-sa-otkradnati-ot-chasten-imot-na-ul-al-stamboliyski.html", "text": "Златни накити и сумата от 4 000 турски лири са откраднати от частен имот на ул. „Ал. Стамболийски”. Това съобщиха от ОДМВР - Добрич. На 21 януари около 20.50 часа е получено съобщение за извършената взломна кражба от имота, намиращ се на ул. „Ал. Стамболийски” в град Добрич. По данни на тъжителя е извършена кражба на златни накити и сумата от 4 000 турски лири. По случая е образувано досъдебно производство.", "date": "2018.01.22", "title": "Добрич: Златни накити и 4 000 турски лири са откраднати от частен имот на ул. „Ал. Стамболийски”"}
{"url": "http://www.focus-news.net/news/2018/01/22/2480053/plovdiv-taksata-za-sinya-zona-v-grada-stava-2-leva-na-chas-ot-1-april.html", "text": "Таксата за \"синя зона\" в Пловдив става 2 лева на час от 1 април. Това каза пред журналисти кметът на Пловдив инж. Иван Тотев, предаде репортер на Радио „Фокус“ – Пловдив. По думите му увеличението на цената е само една от мерките, които Община Пловдив предприема, за да се намали достъпът на автомобили в централната градска част на Пловдив. До сега таксата за паркиране беше 1.50 лева. „Очаква се тази година община Пловдив да закупи още 20 апарата за таксуване в Синя зона“, каза още Тотев. „Увеличението от 1,50 на 2 лева не е много, а и чрез паркоматите Общината дава възможност на пловдивчани да паркират гъвкаво и за време, по-малко от 1 час“, коментира още Тотев.\r\nУвеличението на Синя зона в Пловдив е едно от  предложенията за промени в Наредбата за определянето на местните такси и цени на услугите, които ще обсъждат общинските съветници във вторник. Предложението е внесено в общината от „Да, България“ и „Зелените“, които искат увеличението за „синя зона“ да е 3 лева като част от мерките за борбата с мръсния въздух.\r\nИван Тотев поясни, че с работата по привлекателността на градския транспорт с пускането на новите автобусни линии и увеличаването на съществуващите – номер 113 и номер 9, също ще се намали използването на автомобили.\r\nВесела КРЪСТЕВА", "date": "2018.01.22", "title": "Пловдив: Таксата за \"синя зона\" в града става 2 лева на час от 1 април"}
{"url": "http://www.focus-news.net/news/2018/01/22/2480054/petya-pamporova-sotsialno-osiguryavane-smolyan-2017-ta-e-nay-uspeshnata-godina-po-otnoshenie-na-dopusnatoto-natsionalno-osinovyavane-na-detsa-vpisani-v-registrite-v-smolyan.html", "text": "2017-та е най-успешната година по отношение на допуснато национално осиновяване на деца, вписани в Регистъра на деца за пълно осиновяване, воден от РДСП–Смолян. Това каза на пресконференция директорът на Регионална дирекция „Социално осигуряване“ – Смолян, Петя Пампорова, предаде репортер на Радио „Фокус“ – Смолян. По думите й през 2017 г. са проведени 50 заседания на Света по осиновявания към РДСП-Смолян. Допуснато е пълно осиновяване на 41 деца, вписани в Регистъра по постоянен адрес чрез национално осиновяване и 9 деца са осиновени чрез международно осиновяване. Общо вписаните деца към края на 2017 г. в Регистъра са 41, като за тях продължава търсенето на подходящи осиновители чрез национално или международно осиновяване, поясни Пампорова. Тя отбеляза, че в Регистъра на кандидат-осиновители през 2017 г. са вписани 14 семейства от област Смолян. Заличените кандидат-осиновители на територията на област Смолян са дванадесет, защото вече са осиновили деца.\r\nПампорова поясни, че децата за осиновяване се гледат в приемни семейства, като една малка част от тях са в центровете за настаняване от семеен тим. Тя подчерта, че в Смолян през 2017 г. има само 2 изоставени бебета през годината. Международните осиновявания са девет, като те са на две двойки сестрички в САЩ, една тройка биологични братя и сестри в Италия, както и две деца със сериозни увреждания, които са осиновени в САЩ. Директорът на РДСП поясни, че след извършване на международните осиновявания има двегодишно средосиновително наблюдение. При международните осиновявания докладите са изключително подробни и са със снимков материал, така че стриктно се проследява как се чувстват и адаптират към новите си семейства децата, осиновени в чужбина, допълни Пампорова.\r\nТя добави, че общият брой на утвърдените приемни семейства на територията на област Смолян към края на 2017 г. е 71. Настанените деца към този период са общо 64, като в три от семействата се отглеждат по две деца. В две от общините – Борино и Неделино услугата Приемна грижа не се предлага. „Нашите приемни семейства извършват невероятно добра грижа за детето. Във всяко едно от семействата се говори само на български език. Предоставената грижа е на много добро ниво. По-голямата част от семействата са в малки населени места, а болшинството от семействата отглеждат бебета, които са изоставени на ниво родилен дом в различни градове в страната“, казаз още Пампорова.\r\nНели ГЕРГЬОВСКА", "date": "2018.01.22", "title": "Петя Пампорова, „Социално осигуряване“ – Смолян: 2017-та е най-успешната година по отношение на допуснатото национално осиновяване на деца, вписани в регистрите в Смолян"}
{"url": "http://www.focus-news.net/news/2018/01/22/2480055/lovech-vazstanoveno-e-dvizhenieto-po-pat-boaza-balgarski-izvor.html", "text": "Възстановено е движението по път I-4 Коритна - о.п. Севлиево в участъка Боаза - Български Извор. Това съобщиха от пресцентъра на Агенция \"Пътна инфраструктура\".", "date": "2018.01.22", "title": "Ловеч: Възстановено е движението по път Боаза - Български Извор"}
{"url": "http://www.focus-news.net/news/2018/01/22/2480056/sergey-lavrov-sasht-pooshtryavat-separatistkite-nastroeniya-sred-kyurdite.html", "text": "САЩ се опитват да убедят кюрдите да не водят диалог с Дамаск, поощрявайки по този начин сепаратистките настроения сред тях. Това заяви министърът на външните работи на Руската федерация Сергей Лавров в рамките на пресконференция в Москва, предава РИА Новости.\r\n„Отдавна САЩ се опитват всячески да отдалечат кюрдите, с които си сътрудничат, от диалог с Дамаск. Вашингтон активно поощряваше и продължава да поощрява сепаратистките настроения сред кюрдите, игнорирайки напълно деликатния характер и регионалните измерения на кюрдския проблем“, подчерта първият дипломат на Москва. Тереза Герова", "date": "2018.01.22", "title": "Сергей Лавров: САЩ поощряват сепаратистките настроения сред кюрдите"}
{"url": "http://www.focus-news.net/news/2018/01/22/2480057/politologat-parvan-simeonov-prezidentat-rumen-radev-napravi-sluzhebno-pravitelstvo-koeto-se-vpisa-v-ochakvaniyata-i-ne-mu-donese-negativ.html", "text": "Без големи грешки по трудните неща и с някои грешки по лесните. Беше направено служебно правителство, което се вписа в очакванията за един служебен кабинет и не донесе негатив на президента, въпреки неговата неопитност в политиката. Такава равносметка направи в интервю за Агенция „Фокус“ политологът Първан Симеонов за изтеклата една година от встъпването в длъжност на президента Румен Радев. „Бяха проведени няколко политически акции, които не доведоха до загуба на обществено доверие, макар че имаше риск. Това бяха все трудни начинания за един новонавлизащ в политиката човек. Имаше някои комуникационни грешки. Тоест, грешка в политиката като че ли нямаше, имаше неточности в пиара, имаше недоразумения, спорни, дискусионни моменти и неуверени стъпки. Като цяло за човек, който няма голям политически опит, смятам, че тъкмо трудните неща са мерилото дали ще успееш да вземеш дистанция спрямо служебния кабинет, за да не се пише всичко на твоята сметка, дали ще успееш да намериш подходящата фигура, която да едновременно ярка, а в същото време консенсусна, дали ще успееш да отстояваш визията си срещу по-скоро враждебно политическо поведение от друга партия, дали ще успееш да се еманципираш достатъчно от приятелската политическа партия, запазвайки баланса“, коментира Симеонов. По думите му това са все важни задачи и поне засега президентът Радев не показва грешки тук. \r\nСпоред него е положително, че той не се е впуснал в някаква радикална ревизия на наследството на своите предшественици със служебното правителство. „Такива радикални ревизии са утопия. Те обикновено водят или до празно говорене, или до политически загуби. После успех беше самият факт, че намери фигура като Огнян Герджиков, която е едновременно ярък, така че да може потенциалните неудачи на служебното правителство да не се пишат директно на сметката на Радев, а на самия Герджиков. В същото време, макар и ярка, тази фигура звучи консенсусно. Не се намери човек, който да каже лоша дума за Огнян Герджиков при неговото назначаване, а и много след това“, доптлни политологът. Според него това несъмнено е политически успех за човек, който не е станал президент, а премиер, защото първата задача на Радев не е била президентска, а е била да набира министри, което си е премиерска задача. \r\nЛюба АЛЕКСИЕВА", "date": "2018.01.22", "title": "Политологът Първан Симеонов: Президентът Румен Радев направи служебно правителство, което се вписа в очакванията и не му донесе негатив"}
{"url": "http://www.focus-news.net/news/2018/01/22/2480058/rozaliya-licheva-ruo-veliko-tarnovo-prioritetna-za-razkrivaneto-na-spetsialnostta-elektronna-targoviya-e-staroprestolna-gimnaziya-zashtoto-tya-e-profesionalno-uchilishte.html", "text": "Приоритетна за разкриването на специалността „Електронна търговия“ е Старопрестолната гимназия, защото тя е професионално училище. Това заяви по повод случая с подаването на документи за една и съща специалност от две великотърновски училища инж. Розалия Личева, началник на Регионално управление на образованието (РУО)-Велико Търново. Пред Радио „Фокус“ – Велико Търново тя обясни, че при подаване на заявление с искане да бъде разрешен прием по дадена специалност,  не означа, че той ще бъде задължително утвърден. \r\n„Нали затова има предварителна процедура с искане, с експертно становище от РУО. Да, погледнато от едно училище нещата изглеждат като кражба, но всеки има право да подаде документи за разкриване на нова специалност и както знаете в нашата област и в град Велико Търново бяха подадени много искания“, коментира още Розалия Личева. Освен това увери, че Управлението е спазило изцяло законовата процедура. \r\n„И двете училища отговарят на изискванията, а за средните училища се изисква, съгласно Закона, да имат необходимата база и необходимите учители и профила, по който са обучавали ученици да е много близък до заявената нова специалност. Основната причина за отказа е, че имаме заявени едни и същи заявки, за една и съща специалност от две различни училища. Едното е средно училище, другото е професионалната гимназия. Приоритетна е професионалната гимназия, тъй като специалността е с професия“, каза още началникът на РУО. Тя уточни и, че специалностите не са уточнени окончателно.\r\nЛуиза ТРАНЧЕВА", "date": "2018.01.22", "title": "Розалия Личева, РУО-Велико Търново: Приоритетна за разкриването на специалността „Електронна търговия“ е Старопрестолна гимназия, защото тя е професионално училище"}
{"url": "http://www.focus-news.net/news/2018/01/22/2480059/kyustendil-pokachvat-se-stoynostite-na-sedmichnata-zabolyaemost-ot-grip-v-oblastta.html", "text": "Покачват се стойностите на седмичната заболяемост от грип в област Кюстендил. Това съобщи за Радио „Фокус” – Кюстендил д-р Красимира Панчева, главен инспектор в Дирекция „Надзор на заразните болести” към Регионална здравна инспекция – Кюстендил. Отчетените стойности за изминалите седем дни са 147,49 на 10 000 души. Спрямо предходния период има покачване. Предишните седем дни е отчетена заболяемост от 110,60 на 10 000 души. „Завишава се, но все още сме далеч от стойностите за обявяване на грипна епидемия, които трябва да са над 170 на 10 000 души”, каза д-р Панчева. Данните сочат, че най-засегнати от остри респираторни заболявания и грип са хората във възрастовите групи от 15 до 29 г. и от 5 до 14 години.\r\nВенцеслав ИЛЧЕВ", "date": "2018.01.22", "title": "Кюстендил: Покачват се стойностите на седмичната заболяемост от грип в областта"}
{"url": "http://www.focus-news.net/news/2018/01/22/2480060/veliko-tarnovo-vodolazi-remontiraha-speshno-yazoviren-izpuskatel-kray-selo-mindya.html", "text": "Вандали посегнаха на новия изпускател на язовира край великотърновското село Миндя, монтиран в края на ноември миналата година. Щетите са констатирани на 21 януари и веднага са отстранени. Това съобщиха от пресцентъра на Община Велико Търново. \"Спешните ремонтни дейности бяха извършени от група водолази, а отводнителната система на водоема отново е напълно изправна\", съобщи заместник-кметът на община Велико Търново проф. Георги Камарашев.\r\nНовият изпускател бе закупен, тъй като старото съоръжение се оказа разбито и негодно за експлоатация. Щетите отново бяха резултат от вандализъм, извършен във време, в което язовирът е бил с много ниско ниво на водата. \r\nЗаради метеорологичната обстановка е възложено на кметовете и кметските наместници да следят за нивата на водата в 18-е общински язовира. Водоемите са с нормални водни количества. Всеки от язовирите бе огледан обстойно преди началото на зимния сезон. Състоянието на хидротехническите съоръжения е добро, не са констатирани неизправности, които могат да доведат до рискове от наводнения.", "date": "2018.01.22", "title": "Велико Търново: Водолази ремонтираха спешно язовирен изпускател край село Миндя"}
{"url": "http://www.focus-news.net/news/2018/01/22/2480061/gabrovo-gripna-epidemiya-shte-bade-obyavena-ot-utre-na-teritoriyata-na-obshtinite-tryavna-i-dryanovo.html", "text": "Грипна епидемия ще бъде обявена от 23 януари на територията на общините Трявна и Дряново. Това съобщи за Радио „Фокус“ – Велико Търново д-р Татяна Велиславова, директор на Дирекция „Надзор на заразните болести“ в Регионалната здравна инспекция в Габрово. Тя посочи, че пробите изпратени в Националната референтна лаборатория през изминалата седмица са били отрицателна, но въпреки всичко в периода от 15-21 януари заболеваемостта от грип и остри респираторни заболявания за двете общини е достигнал предепидемична стойност. \r\nВ община Трявна заболеваемостта е 340,84  на 10 000 души, а в община Дряново – 302,67  на 10 000 души.  Най–висока е заболеваемостта във възрастовата група от 0 до 4 години, следвана от възрастовата група от 5 до 14 години. Заболеваемостта от ОРЗ и грип в община Габрово  е  279,63 при епидемична стойност за областта 350 на 10 000; а в община Севлиево –  147,86.\r\nВъв връзка с повишената заболеваемост, считано от 23 до 28 януари на територията на община Трявна и община Дряново се обявява грипна епидемия.\r\nНадежда КРЪСТЕВА", "date": "2018.01.22", "title": "Габрово: Грипна епидемия ще бъде обявена от утре на територията на общините Трявна и Дряново"}
{"url": "http://www.focus-news.net/news/2018/01/22/2480062/afp-redzhep-tayip-erdogan-obeshta-che-turtsiya-nyama-da-otstapi-i-krachka-nazad-v-operatsiyata-sreshti-kyurdskite-militsii-v-siriya.html", "text": "Държавният глава на Турция Реджеп Тайип Ердоган обеща в понеделник, че страната му няма да отстъпи „и крачка назад“ в операцията „Маслинова клонка“, която Анкара стартира срещу кюрдските милиции в района на сирийския град Африн, предава AFP.\r\n„Ние сме твърдо решени. Африн ще бъде вкаран в ред. Няма да направим и крачка назад. Говорихме за това с нашите руски приятели. Имаме съгласие“, подчерта Ердоган в рамките на среща в Анкара.. Тереза Герова", "date": "2018.01.22", "title": "AFP: Реджеп Тайип Ердоган обеща, че Турция няма да отстъпи „и крачка назад“ в операцията срещи кюрдските милиции в Сирия"}
{"url": "http://www.focus-news.net/news/2018/01/22/2480063/kyustendil-obshtinata-e-podgotvila-praznichna-programa-po-povod-140-godini-ot-osvobozhdenieto-na-grada-ot-tursko-robstvo.html", "text": "Община Кюстендил е подготвила празнична програма по повод 140 години от Освобождението на града от османско иго. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. В програмата ще се включат Регионален исторически музей и читалище „Братство”. Празникът ще започне на 29 януари от 11.00 часа от площад „Велбъжд”. Предвидено е празнично шествие до паметника на Ильо Войвода, където ще бъде изнесено слово, а след това ще бъдат поднесени венци и цветя. Къща-музей „Ильо Войвода” ще представи на жителите и гостите на Кюстендил експозицията „Националноосвободителните борби на населението от Кюстендилския край”. От 18.00 часа в залата на читалище „Братство” ще се състои празничен концерт, в който ще вземат участие съставите и музикалните школи към културния институт.\r\nВенцеслав ИЛЧЕВ", "date": "2018.01.22", "title": "Кюстендил: Общината е подготвила празнична програма по повод 140 години от Освобождението на града от турско робство"}
{"url": "http://www.focus-news.net/news/2018/01/22/2480064/pazardzhik-visoko-ostava-nivoto-na-zaboleli-ot-ostri-respiratorni-infektsii-v-oblastta.html", "text": "Седмичната справка за острите респираторни заболявания в град Пазарджик отчита високо ниво на заболеваемост, съобщиха за Радио „Фокус“ – Пазарджик от Регионална здравна инспекция-Пазарджик. Регистрирани са 191 заболели от остри респираторни заболявания, от които 31 са развили пневмонии. Отчетена е заболеваемост от 270 на 10 000 души /над 95 персентил/. Най-засегната е възрастовата група от 30 до 64 години.  От Здравната инспекция напомнят, че Пазарджишка област е в грипна епидемия.\r\nВаня НИКОЛОВА", "date": "2018.01.22", "title": "Пазарджик: Високо остава нивото на заболели от остри респираторни инфекции в областта"}
{"url": "http://www.focus-news.net/news/2018/01/22/2480065/petya-pamporova-rdsp-smolyan-sotsialnite-rabotnitsi-se-sblaskvat-s-agresiya-osobeno-pri-otkaz-za-otpuskane-na-pomosht-ili-izvezhdane-na-dete-ot-semeystvoto.html", "text": "Има случаи, при които социалните работници се сблъскват с агресията на хората, особено когато опира до заповед за отказ за отпускане на помощ или извеждане на дете от биологичното семейство. Това каза на пресконференция директорът на Регионална дирекция „Социално осигуряване“ (РДСП) – Смолян, Петя Пампорова, предаде репортер на Радио „Фокус“ – Смолян. По думите й, агресията избуява и се случва служителите да бъдат нападани вербално, като е имало и няколко физически инцидента. Пампорова отбеляза, че законосъобразността и морала са две различни неща и те не винаги съвпадат. За пример тя посочи, че са направили отказ за получаване на помощи за отопление, тъй като е регламентиран доходът, който трябва да има лицето, за да се отпусне тази помощ. В случая обаче, той със съвсем малка сума е била превишена сумата по закон. На място служителите се уверяват, че семейството има нужда и правят всичко възможно с еднократни помощи да компенсират сумата за отопление. „От отсрещната страна не винаги има разбиране, а и самите ние не винаги оставаме удовлетворени от това което правим“, коментира Пампорова.\r\nВ друг случай преди около година се е наложило дете с увреждания от малцинствен произход са бъде изведено от биологичното си семейство, защото е било използвано за просия. След извеждането на детето, семейството дошло в дирекцията с думите: „Взехте ни парите, върнете ни парите…“, отбеляза Пампорова и поясни, че те не са искали да си приберат детето, а са искали парите, които получават за отглеждане на дете с увреждане, които са 350 лв. „За съжаление, колегите твърде често са свидетели на такива случаи при които се стига до агресия“, допълни Пампорова.\r\nТя уточни, че има различни категории хора, като социалните работници не могат да помогнат на всички и трудно се примиряват с това. „Едната категория хора са лица, на които предоставяме всичко по правни основания, но те са толкова зле, че всичко това не им достига. Обикновено те са със здравословни проблеми. Например сега има семейство – мъж и жена с онкологични заболявания, които имат дете на 19 години, което е родено с увреждания. Те са в изключително тежко материално състояние и имат нужда от цялостна подкрепа.“, отбеляза Пампорова. \r\nТя допълни, че другата категория са лица и семейства, чиито доходи са малко по-високи от тези, на които по закон може да се помогне. За пример тя посочи, че има семейство пенсионери, като мъжът е лежащо болен, жената е трудноподвижна с доста заболявания. Пенсиите им са малко по-високи и не влизат във възможностите на РДСП да им помогнат. На място е ходено многократно, но засега там помощта идва само от дарители, тъй като службите не са в състояние да отпуснат помощ, посочи Пампорова. „Третата категория хора са такива, на които службите искат да помогнат, но те не искат да им помогнем. Не ни сътрудничат по една или друга причина, не искат да си подадат заявления за даден вид помощ, консултирали сме ги, разговаряли сме с тях. Те са свикнали са с начина си на живот и не искат да го променят“, добави Пампорова. Тя каза още, че четвърта категория лица са тези, на които абсолютно всичко като помощ е дадено, но те продължават да искат и да твърдят, че държавата им е длъжна, или кмета, или общината и се жалват непрекъснато въпреки всичко, което се прави за тях.\r\nНели ГЕРГЬОВСКА", "date": "2018.01.22", "title": "Петя Пампорова, РДСП – Смолян: Социалните работници се сблъскват с агресия, особено при отказ за отпускане на помощ или извеждане на дете от семейството"}
{"url": "http://www.focus-news.net/news/2018/01/22/2480066/zamestnik-predsedatelyat-na-bsp-sofiya-prof-vanya-dobreva-i-obshtinskiyat-savetnik-boris-tsvetkov-shte-provedat-priemna-za-grazhdani-na-23-yanuari.html", "text": "Заместник-председателят на БСП – София проф. Ваня Добрева и общинският съветник Борис Цветков ще проведат приемна за граждани на 23 януари. Това съобщиха от пресцентъра на БСП - София. Срещата ще се проведе от 15.00 до 17.00 часа в постоянната приемна на БСП – София на ул. \"Леге\" 10, етаж 1.\r\nЖелаещите може да се запишат предварително на телефон 02/987 20 86.", "date": "2018.01.22", "title": "Заместник-председателят на БСП – София проф. Ваня Добрева и общинският съветник Борис Цветков ще проведат приемна за граждани на 23 януари"}
{"url": "http://www.focus-news.net/news/2018/01/22/2480067/radmila-rangelova-zam-kmet-na-kyustendil-obshtinata-priklyuchi-uspeshno-realizatsiyata-na-proekt-za-integrirani-uslugi-na-hora-s-uvrezhdaniya.html", "text": "Община Кюстендил приключи успешно реализацията на дейностите по проект за интегрирани услуги на хора с увреждания. Това каза пред Радио „Фокус” – Кюстендил Радмила Рангелова, зам.-кмет на Община Кюстендил. По думите й в края на 2017 година е приключил проектът за предоставяне на интегрирани услуги за независим живот. „Стойността на проекта, който приключи в края на 2017 година възлиза на малко на 870 000 лева, като дейностите, финансирани с безвъзмездна финансова помощ са разходите за заплати и осигурителни вноски на личните асистенти, специалистите, които назначихме в центъра за почасово предоставяне на услуги, в това число социални работници, психолог, кинезитерапевт, медицински работник и социален медиатор”, заяви Радмила Рангелова. \r\nПо думите й са поемани и разходите за пътните на личните асистенти, разходите за организация и управление на проекта, материалите и консумативите, свързани с обезпечаването на дейностите по проекта, режийните, ремонт, оборудване и обзавеждане на социален център за почасово предоставяне на услуги за социално включване в общността или домашна среда. „От началото на предоставянето на услугата или от  юли 2016 година, до края на проекта, декември 2017 година, в рамките на проекта са били обгрижени, обслужени 245 потребители, като целевата група са хора с увреждания и техните семейства, хора над 65 годишна възраст, които са с ограничения или са в невъзможност да се самообслужват”, каза Радмила Рангелова.\r\nВенцеслав ИЛЧЕВ", "date": "2018.01.22", "title": "Радмила Рангелова, зам.-кмет на Кюстендил: Общината приключи успешно реализацията на проект за интегрирани услуги на хора с увреждания"}
{"url": "http://www.focus-news.net/news/2018/01/22/2480068/sport-novak-dzhokovich-otpadna-ot-australian-open.html", "text": "Новак Джокович отпадна от Откритото първенство на Австралия по тенис. Първата ракета на Сърбия отстъпи на корееца Хьон Чун, който се наложи с 3:0 сета, в отделните части 7:6, 7:5, 7:6 в двубой от осминафиналите на турнира в Мелбърн. \r\nВ следващия кръг поставеният под номер 58 в световната ранглиста кореец ще играе срещу Тенис Сандгрен от САЩ, който по-рано през деня изхвърли от турнира Доминик Тийм.", "date": "2018.01.22", "title": "Спорт: Новак Джокович отпадна от Australian Open"}
{"url": "http://www.focus-news.net/news/2018/01/22/2480069/politologat-parvan-simeonov-izrechenieto-ostava-vi-edna-sedmitsa-na-prezidenta-rumen-radev-beshe-neshto-pod-koeto-mozheha-da-se-podpishat-okolo-70-ot-balgarite-togava.html", "text": "Изречението „Остава ви една седмица“ беше нещо, под което могат да се подпишат към онзи момент най-вероятно около 70% от българите. Това каза в интервю за Агенция „Фокус“ политологът Първан Симеонов за навършването на една година от встъпването в длъжност на президента Румен Радев. „Това беше по-скоро, макар и признак на изпуснати нерви, печалба за президента Радев. Той току-що беше избран точно на тази вълна – вълната „да ги махаме“. Това не беше толкова голям проблем. Проблем за него дойде по-късно, когато се вплете в едно сражение с партията ГЕРБ. Като че ли позволи на партията ГЕРБ да го изтласка от централната му роля към крилото, освобождавайки по този начин центъра за самия Борисов, който в един момент с присъщия си благ тон да се опита да ги помири демонстративно, като по този начин поведението на Борисов излъчваше, че той е обединителят и че дефакто той е президентът, а не Румен Радев“, коментира политологът. Според него Радев е усетил това, че сражавайки се с ГЕРБ, той отваря място за самия Борисов и е решил да се сражава със самия Борисов. „Да изведе него на тепиха. Радев заложи един момент на конкурентни отношения на променлив ток Борисов-Радев, защото Борисов прекрасно знае, че Радев е най-одобряваната политическа личност в страната. 60% ще кажат, че имат доверие в Радев, а 30%, че нямат. Това е най-високото, а обикновено е обратното. Борисов със сигурност има някаква ревност политическа, да не кажа и лична. Какво прави той с такива хора, от които се бои и от които ревнува? Той се опитва да ги приобщава“, обясни Симеонов. Той уточни, че именно това прави и сега. „Достатъчно е да погледнете част от медийната среда, която е сравнително близка до ПП ГЕРБ и ще видите, че там с едната ръка президентът лекичко се удря по партийна линия, а с другата по борисовска линия лекичко се приобщава. Това ще гледаме, то е игра като по учебник и е много интересна и любопитна за анализ, макар че това, което се съдържа във Вашия въпрос, е да не би това да се превърне от политическа игра на противоборство между самите институции. Това вече не би било добре за страната“, каза още Първан Симеонов. \r\nЛюба АЛЕКСИЕВА", "date": "2018.01.22", "title": "Политологът Първан Симеонов: Изречението „Остава ви една седмица“ на президента Румен Радев беше нещо, под което можеха да се подпишат около 70% от българите тогава"}
{"url": "http://www.focus-news.net/news/2018/01/22/2480070/pazardzhik-blizo-10-000-evro-i-zlatni-nakiti-sa-otkradnati-ot-kashta-v-selo-malo-konare-zadarzhani-sa-trima-mladezhi.html", "text": "Близо 10 000 евро и златни накити са откраднати от къща в село Мало Конаре. Това съобщиха от пресцентъра на МВР. Кражбата е извършена през уикенда от къщата на 37-годишна жена с инициали П. К., жителка на селото. Неизвестни лица проникнали в дома ѝ през незатворен прозорец на банята и изнесли телевизор, златни накити и сумата от близо 10 000 евро. В резултат на проведените оперативно-издирвателни действия, по „горещи следи“ били заловени жителите на същото село с инициали В. Г. (на 18 г.), В. П.( на 18 г.) и техен 17-годишен съучастник. При задържането в единия от младежите криминалистите открили топче наркотично вещество-синтетичен канабиноид. Тийнейджърите са задържани в ареста, работата по случая продължава.", "date": "2018.01.22", "title": "Пазарджик: Близо 10 000 евро и златни накити са откраднати от къща в село Мало Конаре, задържани са трима младежи"}
{"url": "http://www.focus-news.net/news/2018/01/22/2480071/kyustendil-okolo-140-zhiteli-na-obshtinata-sa-v-listata-na-chakashtite-za-lichen-asistent.html", "text": "Около 140 души от общината са в листата на чакащите за личен асистент. Това каза пред Радио „Фокус” – Кюстендил Радмила Рангелова, зам.-кмет на Община Кюстендил. По думите ѝ Агенцията за социално подпомагане е отпуснала средства в размер на малко над 38 000 лева месечно, които се отпускат само за заплати и осигуровки на личните асистенти или общо в размер почти 460 000 за цялата година. „Реално сумата, която ни беше отпусната от Агенция за социално подпомагане, ще бъде достатъчна, за да осигури Община Кюстендил грижа за 126 потребители на услугата личен асистент”, каза Радмила Рангелова. По думите ѝ Общината търси възможности за допълнително финансиране и осигуряване на допълнителен брой лични асистенти, които максимално да задоволят потребностите на хората, които са вписани в регистъра на чакащите. Към момента това са 269 човека, които след като бъде обхваната тази част, за която има осигурено финансиране, реално чакащи ще останат приблизително 143 потребители. „Ние непрекъснато набираме документи и заявления. Самата услуга е много динамична и отворена и всеки месец ще се обработват нови заявления. Като се работи и по старата утвърдена методология, която е в рамките на проекта и която регламентира начина на работа и оценка”, каза Радмила Рангелова.\r\nВенцеслав ИЛЧЕВ", "date": "2018.01.22", "title": "Кюстендил: Около 140 жители на общината са в листата на чакащите за личен асистент"}
{"url": "http://www.focus-news.net/news/2018/01/22/2480072/ombudsmanat-maya-manolova-i-predsedatelyat-na-knsb-plamen-dimitrov-provedoha-sreshta-sas-140-rabotnitsi-ot-obuvna-firma-v-dupnitsa-ostaveni-poveche-ot-dva-mesetsa-bez-zaplati.html", "text": "Омбудсманът Мая Манолова и председателят на КНСБ Пламен Димитров проведоха среща със 140 работници от обувна фирма в Дупница, оставени повече от два месеца без заплати, предаде репортер на Радио „Фокус” - Пирин. Пред сградата на предприятието се събраха служителите на фирмата, която за втори път ги остави бе възнаграждения. Преди време общо 240 работника не получиха заплатите си за два месеца и бяха принудени да протестират. За кратко шивачките се опитаха да блокират пътя, но не успяха. Те зададоха своите въпроси на Мая Манолова и Пламен Димитров и помолиха за съдействие. От своя страна Манолова и Димитров пристигнаха с директорът на Инспекция по труда - Кюстендил, които им разясниха ситуацията и мерките, които са предприети и им обещаха, че парите ще бъдат получени. Те посетиха и служителите на фирма, която също се помещава в същата сграда, като начертаха пред работниците последващите действия.\r\nЛора КАЛЧЕВА", "date": "2018.01.22", "title": "Омбудсманът Мая Манолова и председателят на КНСБ Пламен Димитров проведоха среща със 140 работници от обувна фирма в Дупница, оставени повече от два месеца без заплати"}
{"url": "http://www.focus-news.net/news/2018/01/22/2480073/vidin-molitveno-bdenie-shte-se-provede-pred-sgradata-na-vidinska-sveta-mitropoliya-v-denya-na-eparhiyskite-izbori-na-28-yanuari.html", "text": "Молитвено бдение ще се проведе пред сградата на Видинска света митрополия. Това каза на пресконференция Александър Русев, който е председател на Инициативен комитет за подкрепа кандидатурата на Белоградчишки епископ Поликарп за Видински митрополит, предаде репортер на Радио „Фокус“ – Видин. Русев посочи, че молитвеното бдение ще започне в 10.00 часа на 28 януари – денят, в който епархийските избиратели ще гласуват за нов Видински митрополит в сградата на Видинска света митрополия. „Разгърнахме кампания в рамките на 3 седмици и събрахме 6 565 подписа. Те бяха оформени като петиция, внесена в Светия Синод на Българската православна църква и приета лично от Негово светейшество – Българския патриарх Неофит. В тази петиция се изразява мнението на миряните от Видинска епархия – Белоградчишкият епископ Поликарп да бъде избран за Видински митрополит. Вече сме в навечерието на епархийските избори, които не са маловажни“, каза Александър Русев. Видинската епархия обхваща двете области – Видин и Монтана и една много малка част от Врачанска област. Видинска епархия има 5 духовни околии – Видинска, Кулска, Белоградчишка, Ломска и Берковска. В рамките на тези 5 духовни околии има 340 енории. „От тези 340 енории трябва да бъдат избрани 30-те епархийски избиратели, които ще направят първият и много важен избор за Видински митрополит. Към тези епархийски избиратели ние се обръщаме с Отворено писмо“, каза Александър Русев. В Отвореното писмо се посочва: „Убедени сме, че никой от вас не е зависим или подвластен на чужди на Църквата и християнския морал интереси и не би искал да остане в историята на Видинската епархия с нещо, което ще тежи на собствената му съвест, което ще опорочи избора и което ще го отдалечи от спасението, което Бог е предвидил за една праведна душа“. \r\nАлександър Русев посочи, че Инициативният комитет за подкрепа кандидатурата на Белоградчишки епископ Поликарп за Видински митрополит е получил разрешение от съответните институции за провеждането на молитвеното бдение. Светия Синод определи 5-ма епископи, от които един трябва да бъде избран за Видински митрополит. Това са Агатополски епископ Йеротей - викарий на Сливенския митрополит, Белоградчишки епископ Поликарп - трети викарий на Пловдивския митрополит, Драговитийски епископ Даниил - викарий на митрополита на САЩ, Канада и Австралия, Мелнишки епископ Герасим - гл. секретар на Св. Синод и председател на ЦН на ПКСХП „Св. Александър Невски” и Константийски епископ Яков - втори викарий на Пловдивския митрополит. Врачанският митрополит Григорий, който е наместник на овдовелия Видински епархийски престол ще организира епархийския избор за нов митрополит на 28 януари 2018 г. На 4 февруари в Синодалния параклис „Св. Цар Борис-Михаил Покръстител”, ще бъде извършен и каноническият избор за новия Видински митрополит.\r\nАнна ЛОЗАНОВА", "date": "2018.01.22", "title": "Видин: Молитвено бдение ще се проведе пред сградата на Видинска света митрополия в деня на епархийските избори на 28 януари"}
{"url": "http://www.focus-news.net/news/2018/01/22/2480074/plovdiv-zapochna-izgrazhdaneto-na-nov-parking-za-132-avtomobila-v-rayon-iztochen.html", "text": "Кметът на Пловдив Иван Тотев и кметът на район „Източен“ Николай Чунчуков дадоха старт на изграждането на нов паркинг за 132 автомобила в район „Източен“ между улиците „Братя Свещарови“ и „Славейна“, предаде репортер на Радио „Фокус“ – Пловдив. „10 от местата ще бъдат за хора с увреждания и 46 места, които ще предоставим с новата наредба с антипаркинг колчета при положение, че има желаещи да паркират“, каза Чунчуков. \r\nПо думите му, за да се изгради новото пространство, са били премахнати 70 гаража. Новият паркинг в район „Източен“ е на стойност 130 000 лева. „Максималният срок за изпълнение е два месеца, в зависимост от метеорологичните условия“, посочи Николай Чунчуков. Наемът за паркомясто ще бъде 20 лева. По думите на Чунчуков в момента се извършват огледи и оформяне на пространства, както и подготовката на проекти за изграждането на паркинги в квартал \"Гладно поле\". „Преди броени дни приключихме с премахването на 700 гаража там“, заяви районният кмет.\r\nВесела КРЪСТЕВА", "date": "2018.01.22", "title": "Пловдив: Започна изграждането на нов паркинг за 132 автомобила в район „Източен“"}
{"url": "http://www.focus-news.net/news/2018/01/22/2480075/sofiya-zaloven-e-izvarshitel-na-krazhba-ot-avtomobil-za-realiziraneto-na-koyato-e-izpolzvano-zaglushavashto-ustroystvo-tip-tapa.html", "text": "Заловен е извършител на кражба от автомобил, за реализирането на която е използвано „заглушаващо“ устройство, тип „тапа“. Това съобщиха от пресцентъра на Прокуратура на Република България. На 25 октомври 2017 г., в София, на ул. „Лайош Кошут”, свидетелят с инициали К. паркирал управлявания от него лек автомобил марка „Нисан Кашкай”, след което натиснал дистанционното управление на алармата на автомобила за заключването му и като чул сигнала ѝ се отдалечил. Действията му по паркиране били наблюдавани от обвиняемия Петър Попов, който имайки намерение да отнеме намиращи се в автомобила вещи, задействал притежаваното от него техническо устройство – „тапа”, чиято функция била да блокира реалното заключване на автомобила. К. останал с впечатление, че дистанционно е заключил превозното средство, но всъщност заключването му - благодарение на въздействието на уреда, използван от обвиняемия Попов, не сработило. След като по този начин автомобилът останал отключен, обвиняемият Попов се приближил до него, отворил предната му лява врата и проникнал в купето. Оттам той взел мобилен телефон марка „НТС”, модел „Desire 620 G”, както и диоптрични очила марка „Карера”, в комплект с пластмасов калъф, след което напуснал превозното средство. Действията му били наблюдавани от свидетелите П. и Л. - служителите при СДВР, които незабавно го задържали, установили самоличността му, а по случая е образувано досъдебно производство под ръководството и надзора на Софийска районна прокуратура.\r\nВ хода на производството Попов е привлечен към наказателна отговорност. Разследването е приключено, като днес е внесен обвинителен акт срещу Попов за описаното по-горе деяние.\r\nПредстои делото да бъде насрочено за разглеждане в Софийски районен съд.", "date": "2018.01.22", "title": "София: Заловен е извършител на кражба от автомобил, за реализирането на която е използвано „заглушаващо“ устройство, тип „тапа“"}
{"url": "http://www.focus-news.net/news/2018/01/22/2480076/plovdiv-mayka-i-dashterya-sa-otkriti-martvi-v-zhilishteto-im-v-zh-k-trakiya-ne-sa-ustanoveni-danni-za-nasilie.html", "text": "Майка и дъщеря са открити мъртви в жилището им в ж. к. „Тракия“ – Пловдив. Това съобщи за Радио „Фокус“-Пловдив говорителят на ОДМВР. Сигналът е получен в петък, около 18.30 ч., на 112. Роднина намерил безжизнените тела на майката и дъщерята в апартамента им. От първоначалния оглед, извършен в присъствието и на съдебен лекар, не са установени данни за насилие.\r\nЗасега не се съобщава възрастта на мъртвите.\r\nОбразувано е досъдебно производство. Уведомена е Районната прокуратура.\r\nЦветана ТОНЧЕВА", "date": "2018.01.22", "title": "Пловдив: Майка и дъщеря са открити мъртви в жилището им в ж. к. „Тракия“, не са установени данни за насилие"}
{"url": "http://www.focus-news.net/news/2018/01/22/2480077/pazardzhik-razchistvat-patya-za-belmeken-ot-snezhni-prespi-i-navyavaniya.html", "text": "В момента разчистваме пътя за Белмекен, каза за Радио „Фокус“ – Пазарджик управителят на Високопланински спортен комплекс „Белмекен“ Илиян Пищиков. Той обясни, че снежната покривка там е около 50-60 см. „Тук е буря, аз съм точно зад снегорините, в преспите. Има много навявания, в момента разчистваме, защото има и много автомобили, които трябва да бъдат освободени“, коментира Пищиков. Той допълни, че във Високопланинския спортен комплекс има много спортисти, които провеждат своята подготовка. Според него до няколко часа пътят трябва да бъде почистен, тъй като големите навявания са само на отделни места. \r\nКомплексът е разположен на 2050 метра надморска височина между Родопите и Рила.\r\nВаня НИКОЛОВА", "date": "2018.01.22", "title": "Пазарджик: Разчистват пътя за Белмекен от снежни преспи и навявания"}
{"url": "http://www.focus-news.net/news/2018/01/22/2480078/kyustendil-obshtinskiyat-savet-v-dupnitsa-e-razgledal-172-dokladni-zapiski-za-1-godina.html", "text": "В рамките на една година Общинският съвет в Дупница е разгледал 172 докладни записки. Това съобщи за Радио „Фокус” – Кюстендил Емил Гущеров, председател на Общинския съвет. Той е подготвил отчет за дейността на Общинския съвет, който ще бъде разгледан на насроченото за края на тази седмица заседание на съветниците. В периода от 1 февруари 2017 до 31 декември 2017 съветниците са разгледали 172 докладни записки при проведени 14 заседания, от които редовни са били 11, а извънредни – 3. За същия период са приети 166 решения. За това време няма подадени възражения срещу приетите от Общински съвет – Дупница решения. Няма и решения, върнати от областния управител за преразглеждане.\r\nВенцеслав ИЛЧЕВ", "date": "2018.01.22", "title": "Кюстендил: Общинският съвет в Дупница е разгледал 172 докладни записки за 1 година"}
{"url": "http://www.focus-news.net/news/2018/01/22/2480079/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "За днешното издание на предаването „Петрич – древен и вековечен“ по Радио „Фокус“ – Пирин сме Ви подбрали две много интересни теми. Първата от тях е свързана с дейността на Български червен кръст – Петрич и проблемите, пред които ежедневно се изправя червенокръстката организацията. За сътрудничеството с Община Петрич и бъдещето на доброволчеството в България ще говорим с председателят на организацията д-р Бойка Радева. \r\nВъв втората част на предаването ще пътуваме заедно до село Коларово, за да Ви срещнем с директора СУ „Васил Левски“ – Любка Панкова. Как се развива учебното заведение в наши дни и какво подготвя като програма по повод 145-ата годишнина от обесването на Апостола на свободата, ще имате възможността да чуете само на нашите честоти.", "date": "2018.01.22", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/01/22/2480080/veliko-tarnovo-rayonnata-prokuratura-povdigna-obvinenie-i-zadarzha-belaruskiya-shofyor-na-tir-napadnal-politsay-v-prohoda-na-republikata.html", "text": "Районната прокуратура повдигна обвинение за задържа за 72 чака беларуски гражданин за причиняване на телесна повреда на полицай и хулиганство. Това съобщиха от пресцентъра на Апелативна прокуратура - Велико Търново. На 21 януари 2018 г. под наблюдението на Районна прокуратура град Велико Търново е образувано бързо производство за престъплението. В хода на разследването в процесуалното качество на обвиняем е привлечен Дмитрий С. гражданин на Република Беларус за това, че на 21 януари 2018 г. на път ІІ-55 в района на с. Мишеморков хан, община Велико Търново, причинил средна телесна повреда на полицейски орган - мл. автоконтрольор от сектор „Пътна Полиция\" при ОДМВР - Велико Търново при и по повод изпълнение на службата му, изразяваща се в мозъчно сътресение, протекло със загуба на съзнание, което е довело до разстройство на здравето, временно опасно за живота му. И за това, че на 21 януари 2018 г. на път ІІ-55, по направление гр. Гурково – гр. Велико Търново, между км 32 +600 и км 28+200, в района на с. Мишеморков хан, община Велико Търново, извършил непристойни действия, грубо нарушаващи обществения ред и изразяващи явно неуважение към обществото, като деянието се отличава с изключителна дързост и цинизъм и е съпроводено  със съпротива срещу орган на властта, изпълняващ задължения по опазване на обществения ред и е извършено и при управление на МПС.\r\nОбвиняемият е задържан за срок до 72 часа с осигуряване явяването пред Районен съд град Велико Търново за разглеждане на искане за налагане на мярка за неотклонение задържане под стража.", "date": "2018.01.22", "title": "Велико Търново: Районната прокуратура повдигна обвинение и задържа беларуския шофьор на ТИР, нападнал полицай в Прохода на Републиката"}
{"url": "http://www.focus-news.net/news/2018/01/22/2480081/svetla-asenova-sotsialno-podpomagane-smolyan-pomoshti-i-dobavki-za-nad-12-mln-lv-sa-izplateni-v-direktsiite-sotsialno-podpomagane-v-oblastta-za-2017-g.html", "text": "Общият размер на изплатените помощи и добавки по отделните нормативни основания от дирекциите „Социално подпомагане“ за област Смолян за 2017 г. са в размер на 12 059 296,35 лв. Това каза на пресконференция Светла Асенова – главен експерт в Регионална дирекция „Социално подпомагане“ – Смолян, предаде репортер на Радио „Фокус“ – Смолян. За покриване част от разходите в началото на учебната 2017/2018 г. дирекциите „Социално подпомагане“ в областта са подпомогнали 604 семейства за 618 първокласници, а изплатените средства са в размер на 154 500 лв. Отказани са 14 заявления, като основната причина е, че средномесечният доход на семейството е по-висок от нормативно определения. В началото на предходната учебна година бяха отпуснати еднократни помощи за 689 деца на обща стойност 172 250 лв..\r\nТя отбеляза, че за отпускане на целева помощ за отопление с твърдо гориво и електроенергия за отоплителен сезон 2017/2018 г. в дирекциите „Социално подпомагане“ са постъпили  7 200 заявления-декларации. Отпуснати са 5 749 еднократни помощи, като преобладаващ е броя на подпомаганите за отопление с твърдо гориво. Изплатените средства са 2 094 637 лв. По думите на Асенова, отказани са 1451 заявления, като в 80% от случаите средномесечният доход надвишава определения диференциран минимален доход за отопление. Има и случаи, в които е установено регистрация на едноличен търговец, наличие на собственост, която може да бъде източник на допълнителни доходи, липса на регистрация в дирекциите „Бюро по труда“ на лица в трудоспособна възраст, прехвърляне на имущество чрез покупко-продажба или дарение през предходните 5 години и сделката надвишава 60-кратния размер на гарантирания минимален доход и др. Асенова допълни, че са констатирани 4 случая, в които лицата недобросъвестно са получили целевата помощ – 1 в община Баните, където не са декларирани получени субсидии от Държавен фонд „Земеделие“, и 3 в община в община Чепеларе за декларирани неверни данни, уточни Асенова. Тя допълни, че в сравнение с енергийната кампания за предходния отоплителен сезон, броят на подпомаганите лица и семейства е намалял с 552 броя.\r\nПрез 2017 г. в дирекциите „Социално подпомагане“ са постъпили 155 заявления за отпускане на еднократна помощ във връзка с настъпили инцидентни нужди от здравословен, комунално-битов, образователен и друг характер, добави главният експерт в РДСП – Смолян. В 101 от случаите са отпуснати еднократни помощи  на обща стойност 26 145 лв. Тя посочи, че в 80% от случаите помощите са отпуснати при инцидентно възникнал здравословен проблем – оперативно лечение на висока стойност, закупуване на лекарствени средства, транспортни разходи на лица с трайни увреждания и др., при които е доказан нисък месечен доход или липса на такъв. В 18 от случаите е отпусната еднократна помощ за комунално-битови проблеми и най-вече за осигуряване на отопление за зимния сезон на лица, които с много малко не са попаднали в обхвата на подпомаганите с целева помощ за отопление, а е доказано, че не могат сами да си осигурят такова; в 4 от случаите са отпуснати помощи за възникнал пожар. Асенова каза още, че в 54 от случаите е установено, че няма инцидентно възникнала потребност или не са изчерпани възможностите за самоиздръжка или издръжка от страна на разширения семеен кръг.\r\nДиректорът на РДСП – Смолян Петя Пампорова подчерта, че за изплатените над 12 млн. лв. за помощи в област Смолян стои труда на 120 служители в дирекциите в региона. „За всеки един лев стои подписа на няколко служители. Хората, които са се срещали с лицата на място. От другата страна стоят съдбите на хората, които сме подпомогнали“, допълни Пампорова. Тя уточни, че всяка една заповед за отпускане или отказ за дадена помощ е индивидуален административен акт и подлежи на обжалване от страна на лицето. За 2017 г. има 34 обжалвани решения на директорите на Дирекциите „Социално подпомагане“, както и 46 други жалби и сигнали, на които са реагирали и са направили проверка с предоставяне на съответен отговор.\r\nНели ГЕРГЬОВСКА", "date": "2018.01.22", "title": "Светла Асенова, „Социално подпомагане“-Смолян: Помощи и добавки за над 12 млн. лв. са изплатени в дирекциите „Социално подпомагане“ в областта за 2017 г."}
{"url": "http://www.focus-news.net/news/2018/01/22/2480082/afp-siriyskite-kyurdi-opredeliha-turskata-operatsiya-v-afrin-kato-chista-podkrepa-za-islyamska-darzhava.html", "text": "Кюрдските сили в Северна Сирия определиха операцията „Маслинова клонка“ на турската армия като „чиста“ подкрепа за близкоизточната радикална групировка „Ислямска държава“, като същевременно призоваха западните си съюзници да предприемат действия, предава AFP.\r\n„Варварската атака… е чиста подкрепа за терористичната организация „Ислямска държава“, уверени са от Сирийските демократични сили, които миналата година изиграха ключова роля за отвоюването на някои от най-важните бастиони на джихадистите. Тереза Герова", "date": "2018.01.22", "title": "AFP: Сирийските кюрди определиха турската операция в Африн като „чиста“ подкрепа за „Ислямска държава“"}
{"url": "http://www.focus-news.net/news/2018/01/22/2480083/plamen-iliev-kmet-na-selo-sovolyano-tarsim-sredstva-za-remont-na-sgradata-na-bivsheto-uchilishte.html", "text": "Кметът на село Соволяно търси средства за ремонт на сградата на бившето училище. Това съобщи пред журналисти кметът на населеното място Пламен Илиев, предаде репортер на Радио „Фокус” – Кюстендил. Според Илиев сградата на училището в село Соволяно е строена през 1932 година, а от 15 години е необитаема. „С всяка измината година тя се амортизира все повече. Самото имущество се съхранява от Общината, но досега никой не е изразил желание да поеме грижата за да бъде спряна разрухата”, каза Пламен Илиев. По думите му има идея двуетажната сграда да бъде превърната в почивна станция или хоспис. „Има възможност в тази сградата да се развиват различни социални дейности, но тя трябва да бъде ремонтирана”, каза Пламен Илиев.\r\nВенцеслав ИЛЧЕВ", "date": "2018.01.22", "title": "Пламен Илиев, кмет на село Соволяно: Търсим средства за ремонт на сградата на бившето училище"}
{"url": "http://www.focus-news.net/news/2018/01/22/2480084/ombudsmanat-maya-manolova-dalzhimite-vaznagrazhdeniya-na-rabotnitsite-v-dupnitsa-ima-kak-da-badat-kompensirani-ot-fonda-za-garantirane-na-vzemaniya-pri-nesastoyatelnost-na-rabotodateli.html", "text": "Дължимите възнаграждения има как да бъдат компенсирани от Фонда за гарантиране на вземания при несъстоятелност на работодатели. С тези думи се обърна омбудсманът Мая Манолова при посещението си в Дупница, където се срещна със 140 работници от обувна фирма в града, оставени повече от два месеца без заплати, предаде репортер на Радио „Фокус”-Пирин. „Промените, по които се мъчихме цяла година, вече са факт, така че, искам да ви успокоя, че парите ще бъдат получени, както от новия работодател, така и от предния. Всички сме наясно, че става дума за схема - прехвърлят си фирми и машини, а за съжаление - и работници”, каза Манолова. \r\nТя посочи, че има още една добра новина - че този път няма прехвърляне на фирма, защото това вече е забранено, а е сменен управителят, което по никакъв начин не сваля отговорността от предходния управител. „Отново подаваме сигнал до прокуратурата срещу управителя, до НАП, да се провери внасяни ли са осигурителните вноски, ще се проверят и ведомостите за заплати, и до Инспекция по труда”, заяви Манолова. Тя подчерта, че ще бъдат положени усилия да бъде открит работодателят, а същевременно работниците ще получат дължимите възнаграждения и от двете фирми. След изплащането на парите на работниците, Фондът за гарантирани вземания ще съди двете фирми, за да си възстанови средствата. „Тези хора се подиграват с вас и с всички институции в България, и е крайно време, с цялата строгост на закона, да бъдат наказани. Те са рецидивисти. С такива работодатели не трябва да се работи”, каза Манолова.\r\nЛора КАЛЧЕВА", "date": "2018.01.22", "title": "Омбудсманът Мая Манолова: Дължимите възнаграждения на работниците в Дупница има как да бъдат компенсирани от Фонда за гарантиране на вземания при несъстоятелност на работодатели"}
{"url": "http://www.focus-news.net/news/2018/01/22/2480085/plamen-dimitrov-knsb-kam-rabotnitsite-na-obuvnata-firma-v-dupnitsa-blagodarenie-na-vashiya-protest-i-na-drugi-rabotnitsi-imame-5-promeneni-zakona.html", "text": "Държавата и законодателството не бяха на ваша страна и благодарение на вашия протест и на други работници имаме пет закона, които са променени. Това каза председателят на КНСБ Пламен Димитров при посещението си в Дупница и срещата му със 140 работници от обувна фирма в града, оставени повече от два месеца без заплати, предаде репортер на Радио „Фокус” - Пирин. „В България има още десетки други работници, които са в условия на подигравка с техния труд и семейства през всичките тези години. Борбата за правата на гражданите на страната ни е в нашите ръце и само заедно можем да постигнем някакъв успех”, каза Пламен Димитров. По думите му всеки от служителите на фирмата ще получи консултация с експерт какви действия трябва да предприеме.\r\nЛора КАЛЧЕВА", "date": "2018.01.22", "title": "Пламен Димитров, КНСБ към работниците на обувната фирма в Дупница: Благодарение на вашия протест и на други работници имаме 5 променени закона"}
{"url": "http://www.focus-news.net/news/2018/01/22/2480086/afp-ispanski-sadiya-otkaza-da-preizdade-evropeyskata-zapoved-za-arest-na-karles-puchdemon.html", "text": "Испански съдия отказа да преиздаде европейската заповед за арест на бившия председател на Женералитата на Каталуния Карлес Пучдемон, след като по-рано в понеделник от Прокуратурата настояха за мярката, предава AFP. \r\nРешението на съдията от Върховния съд Пабло Лиарена бе взето броени часове, след като председателят на регионалния парламент в Барселона Роже Торен предложи кандидатурата на Пучдемон за лидер на Каталуния. \r\nБившият председател на Женералитата на Каталуния пристигна в датската столица в понеделник, въпреки предупрежденията на Мадрид да разпространи отново заповед за ареста му, ако напусне пределите на Белгия, където живее в изгнание след едностранното обявяване на независимост на региона и разпускането на регионалния парламент в Барселона.\r\nДатската телевизия TV2 публикува снимки на интернет страницата си, на които Карлес Пучдемон е обграден от репортери на летището в Копенхаген. По-късно в понеделник той ще изнесе реч в университет в Копенхаген. Тереза Герова", "date": "2018.01.22", "title": "AFP: Испански съдия отказа да преиздаде европейската заповед за арест на Карлес Пучдемон"}
{"url": "http://www.focus-news.net/news/2018/01/22/2480087/penka-ignatova-direktsiya-obrazovanie-veliko-tarnovo-ot-1-yuni-zapochva-podavaneto-na-dokumenti-za-priem-na-badeshtite-parvoklasnitsi-v-uchilishtata-ot-obshtinata.html", "text": "От 1 юни започва подаването на документи за прием на бъдещите първокласници в училищата от общината. Това каза за Радио „Фокус“ – Велико Търново Пенка Игнатова, директор на Дирекция „Образование, младежки дейности и спорт“ в Общината. Тя припомни, че преди да започне самият процес, децата трябва да вземат своите удостоверения за завършена предучилищна група в детска градина. До 5 юни се приемат писмени заявления за 2018/2019 учебна година. „Първото класиране е от 6 до 9 юни. След това на 10 юни се изнасят свободните места след него и същевременно списъкът с приетите деца. Записването на приетите  е на 12 и 13 юни и едва тогава се изнасят свободните места, тоест на 13 юни ще бъдат изнесени свободните места след първо класиране. Записването след второто класиране е на 14 и 15. На 16 се обявяват свободните места, които участват за трето класиране“, добави експертът. След приключване на всички класирания, родителите могат да изберат единствено сред училищата, в които има свободни места.\r\nЛуиза ТРАНЧЕВА", "date": "2018.01.22", "title": "Пенка Игнатова, Дирекция „Образование“ - Велико Търново: От 1 юни започва подаването на документи за прием на бъдещите първокласници в училищата от общината"}
{"url": "http://www.focus-news.net/news/2018/01/22/2480088/kyustendil-rayonna-prokuratura-dupnitsa-privleche-kato-obvinyaemi-dvamata-zadarzhani-za-uchastie-v-obira-na-bankomat-v-sapareva-banya.html", "text": "Районна прокуратура – Дупница е привлякла в качеството на обвиняеми К. Микев (на 35 години) и Кр. Йорданов (на 40 години) за участие в обира на банкомат в Сапарева баня. Това съобщиха от пресцентъра на Апелативна прокуратура - София. Предстои задържането им с постановление на прокурор в РП-Дупница за срок до 72 часа. На 09 ноември 2017 г. около 03.20 часа в Сапарева баня, от офис на банка ДСК ЕАД на ул. „Княз Борис I“, при предварителен сговор и в съучастие с Т. Богданов, като извършител и Г. Динев, в качеството му на помагач, двамата задържани противозаконно направили опит да отнемат чужда движима вещ – касети, съдържащи парични средства в размер на 34 800лева, и отнели касета с пари в размер на 8 700 лева. Опитът останал недовършен, поради независещи от дейците причини, а именно появата на полицейски служители от гр.Сапарева баня при РУ Дупница. \r\nЗа извършване на кражбата била разрушена преграда, здраво направена за защита на имот - взривяване на вратата на АТМ – устройство и използване на леки автомобили марки „БМВ Х5“ и „Фолксваген Кадди“. За това престъпление законът предвижда наказание „лишаване от свобода“ от три до петнадесет години. Разследването продължава.", "date": "2018.01.22", "title": "Кюстендил: Районна прокуратура – Дупница привлече като обвиняеми двамата задържани за участие в обира на банкомат в Сапарева баня"}
{"url": "http://www.focus-news.net/news/2018/01/22/2480089/mayk-pens-posolstvoto-na-sasht-shte-bade-premesteno-v-erusalim-do-kraya-na-2019-godina.html", "text": "Вицепрезидентът на САЩ Майк Пенс обяви, че американското посолство ще бъде преместено от Тел Авив в Ерусалим до края на следващата година, предава AFP.\r\nВ реч, изнесена пред депутатите в Кнесета, Пенс призова палестинците „да се върнат на масата“ за преговори и да възобновят мирния процес с Израел. Тереза Герова", "date": "2018.01.22", "title": "Майк Пенс: Посолството на САЩ ще бъде преместено в Ерусалим до края на 2019 година"}
{"url": "http://www.focus-news.net/news/2018/01/22/2480090/dobrich-okrazhniyat-sad-izdade-evropeyska-zapoved-za-arest-na-podsadim-po-delo-za-pritezhanie-i-razprostranenie-na-narkotitsi.html", "text": "Окръжен съд - Добрич е издал Европейска заповед за арест на добричлия, подсъдим по дело за притежание и разпространение на наркотици. Това съобщиха от пресцентъра на Окръжен съд - Добрич. Заповедта е за 31-годишния Велин М., срещу когото е повдигнато обвинение за това, че през октомври 2013 г. в село Карапелит, при условията на продължавано престъпление, без надлежно разрешително е държал с цел разпространение и разпространил високорисково наркотично вещество - марихуана, с общо тегло 75.29 грама, на стойност 451.74 лева. Според обвинителния акт на 27 октомври 2013 г. подсъдимият е разпространил на мъж от Карапелит 31.32 грама марихуана, а на 31октомври 2013 г. в същото село е държал с цел разпространение 43.97 грама от наркотичното вещество. На 11 октомври миналата година, с определение на Окръжния съд, мъжът беше обявен за общодържавно издирване, поради неявяването му на две поредни заседания. Впоследствие, тъй като мъжът е продължил да се укрива от съдебното преследване, съдът е разпоредил неговото повторно щателно издирване. Европейската заповед за арест е издадена, след като е станало ясно, че добричлията е бил задържан в Германия, въпреки че има забрана да напуска пределите на страната ни, наложена му още през февруари 2014 г. в хода на досъдебното производство срещу него. По неустановен начин мъжът е нарушил наложената му ограничителна мярка и впоследствие е бил задържан в град Висбаден от служители на Интерпол във връзка с разследване за трафик на хора. Окръжният съд ще изпрати Европейската заповед за арест на компетентния германски съд с искане след приключване на разследването в Германия мъжът да бъде върнат у нас, за да продължи воденото тук срещу него наказателно производство.", "date": "2018.01.22", "title": "Добрич: Окръжният съд издаде Европейска заповед за арест на подсъдим по дело за притежание и разпространение на наркотици"}
{"url": "http://www.focus-news.net/news/2018/01/22/2480091/sport-starshi-trenyorat-na-tuluza-podade-ostavka.html", "text": "Старши треньорът на френския клубен отбор Тулуза - Паскал Дюпра, подаде оставка. Причината е свързана със серията от слаби резултати, които поставиха тима под заплаха от изпадане от Лига 1.\r\nСъгласно разпространената информация, решението за оттегляне на Дюпра е взето в рамките на среща, която той е провел с президента на Тулуза Оливие Садран в сутрешните часове на деня.", "date": "2018.01.22", "title": "Спорт: Старши треньорът на Тулуза подаде оставка"}
{"url": "http://www.focus-news.net/news/2018/01/22/2480092/sofiya-dvama-postradali-pri-katastrofata-mikrobus-i-tramvay-tazi-sutrin-sa-prieti-vav-vma.html", "text": "Двама, пострадали при катастрофата микробус и трамвай тази сутрин, са приети във ВМА. Това съобщи за Агенция \"Фокус\" говорителят на лечебното заведени Соня Колчакова. Единият е мъж на 40-години, който е прегледан и освободен. Другият - мъж на 49 години, е със сътресение на мозъка и ще остане в Клиниката по неврохирургия.", "date": "2018.01.22", "title": "София: Двама, пострадали при катастрофата микробус и трамвай тази сутрин, са приети във ВМА"}
{"url": "http://www.focus-news.net/news/2018/01/22/2480093/evropeyskite-makroregionalni-strategii-za-ustoychivo-razvitie-byaha-fokus-na-sreshtata-mezhdu-predsedatelite-na-komisiite-po-evropeyski-vaprosi-na-parlamentite-na-stranite-ot-es.html", "text": "„Ролята на европейските макрорегионални стратегии за постигане на устойчиво развитие, сигурност и стабилност“ беше третата тема, която обсъдиха на срещата си в София председателите на комисиите по европейски въпроси на парламентите на страните от ЕС в София. Това съобщиха от пресцентъра на Народното събрание.\r\nЗаместник-министърът на регионалното развитие и благоустройството и Национален координатор за Стратегията на ЕС за Дунавския регион Деница Николова посочи, че националните парламенти могат да допринесат за утвърждаването на макрорегионалните стратегии като важен инструмент за сближаване. Това обяви по време на конференцията заместник-министърът на регионалното развитие и благоустройството Деница Николова. Тя представи пред участниците значението на Стратегията на Европейския съюз за Дунавския регион. \r\nЦелта на стратегията е да обедини усилията на заинтересованите страни, предоставяйки им средство за изграждане на регион на сигурност, благоденствие и справедливост. По думите на Николова един от фокусите на стратегията е развитието на културно-историческото наследство и туризма в региона. \r\nВ изказването си посланикът за региона на Балтийско море на Министерство на външните работи на Естония Раул Малк отбеляза, че оценява, че Българското председателство и Срещата на председателите на комисиите по европейски въпроси на страните от ЕС отделят внимание на темата за макрорегионалните стратегии. Европейската стратегия за Балтийско море покрива няколко формати на регионално сътрудничество – има Съвет на прибалтийските държави, структура за морско сътрудничество и няколко работни групи, свързани с различните сфери на дейност. \r\nРаул Малк отбеляза, че идеята за възникване на Стратегията за Балтийския регион, която е най-старата подобна стратегия, се заражда именно в Европейския парламент. Всички държави, които участват, са страни-членки на ЕС, обединени от желанието си да работят за това Балтийско море да бъде приведено в добро екологично състояние, подчерта той. Наблюденията през изминалите години показват, че продължава замърсяването на Балтийско море, но с по-бавна скорост, отколкото това се е случвало в миналото, уточни Раул Малк. \r\nСтратегиите играят важна роля за осъществяване на дългосрочните политики, подчерта Раул Малк. Според него трябва по-добра интеграция на макрорегионалните стратегии в по-големия контекст на стратегиите и политиките на държавите-членки на ЕС. Имаме добър диалог с програмите за регионално сътрудничество, посочи той. \r\nНачалникът на отдел „Регионално сътрудничество и организация за сигурност в Европа в Европейската служба за външна дейност“ Адроне Перкаускине отбеляза, че разработената от Европейския съюз Черноморската синергия е основният принос на Съюза към регионалното сътрудничеството в района, дългосрочна инициатива, която допълва двустранните и секторни дейности на ЕС. Инициативата е приобщаваща, гъвкава и отворена за участие към всички държави от региона, посочи Адроне Перкаускине и допълни, че насърчаване на доверието и регионалният диалог са в основата на тази стратегия. По думите ѝ геополитическият пейзаж на \"Черноморието е уникален, има най-различни мрежи с различни интереси, стремления и взаимодействия, но, независимо от предизвикателствата, е постигнат напредък по линия на изпълнението ѝ чрез практически проекти от значение за гражданите в региона. Сред тях са програмата за подобряване на екологичния мониторинг в Черно море и програмата за трансграничното сътрудничество в Черноморието, която удвои бюджета си за периода 2014 – 2020 г. и достигна близо 44 млн. евро. Напредъкът за изпълнение на Черноморската синергия не е толкова голям, колкото ни се искаше, има съществен, нереализиран потенциал в този регион\", посочи Адроне Перкаускине. \r\nОбщи предизвикателства можем да разрешаваме чрез сътрудничество, подчерта тя и допълни, че трябва да се вземат под внимание поуките от другите стратегии и да се прилагат най-добрите практики.", "date": "2018.01.22", "title": "Европейските макрорегионални стратегии за устойчиво развитие бяха фокус на срещата между председателите на комисиите по европейски въпроси на парламентите на страните от ЕС"}
{"url": "http://www.focus-news.net/news/2018/01/22/2480094/ivan-ivanov-bsp-kakvi-merki-sa-vzeti-sled-ustanovenite-manipulatsii-na-batsis.html", "text": "От наличната информация, която ние смятаме за достоверна, можем да направим няколко извода. В доклада на ДАНС има заключения, че са налице технически възможности за манипулиране или неоторизирано влизане в компютърната система, използвана за контрол и мониторинг в Агенция „Митници”. Това каза народният представител от ПГ на „БСП за България” Иван Иванов по време по време на съвместно заседание на комисиите по вътрешна сигурност и обществен ред и по бюджет и финанси относно информация от ДАНС и Прокуратурата за БАЦИС, съобщиха от пресцентъра на НС на БСП. Той добави, че ДАНС отбелязва още, че при работа с проверената компютърна система не са спазени общоприети „добри практики” за мрежова информационна сигурност. „Съществуват условия за създаване на заплаха за финансовата и икономическа сигурност на страната, поради наличие на възможност за манипулиране на количеството стоки, подлежащи на акцизно облагане. Налице са признаци, че служители от Агенция „Митници” са изменили съдържанието на анализиращата компютърна система, с цел прикриване на допълнителни уязвимости в нея- пише още в констатацията си ДАНС”, цитира народният представител. Иванов обясни, че в постановлението на прокуратурата, в което се отказва да се образува досъдебно производство, е записано, че след проверка на прокуратурата са доловени признаци, че част от съдържанието на магнитния носител е изтрито. „Констатациите на г-н Цацаров не са от най-розовите. Той сравнява информационната система с водомер, през който не знаем какво минава”, каза още Иван Иванов. По думите му МВР е докладвало, че са проведени няколко акции на териториите на Русе и Велико Търново и са документирани организирани престъпни групи. В единия случай се казва, че: „В сървърно помещение на русенска фирма, обединяващо информационните потоци от контролните точки на данъчния склад, е документирано наличие на техническо оборудване, което дава възможност за интервенция върху данните, подавани за Агенция „Митници”. Той попита, към днешна дата, до каква степен са отстранени нередностите, които са установени от ДАНС и потвърдени от прокуратурата: \" Какви мерки са взети след установените манипулации на системата?\" Иванов отправи питане и към министерството на финансите- дали е потърсена отговорност от поръчителя на продукта, след като по изискване трябва да е предоставил спецификация на продукта. Иванов попита и как е функционирала програмата от 2012 г. до края на 2017 г.  Той изрази недоумение- как може да се манипулира системата и да не остават следи от тази манипулация.", "date": "2018.01.22", "title": "Иван Иванов, БСП: Какви мерки са взети след установените манипулации на БАЦИС"}
{"url": "http://www.focus-news.net/news/2018/01/22/2480095/gd-granichna-politsiya-intenziven-e-trafikat-za-tovarni-avtomobili-na-granichnite-punktove-kulata-kapitan-andreevo-i-dunav-most-vidin-na-izhod-ot-stranata.html", "text": "Интензивен е трафикът за товарни автомобили на граничните пунктове „Кулата“, „Капитан Андреево“ и „Дунав мост- Видин“ на изход от страната. Това съобщиха от ГД „Гранична полиция“, като информацията е към 13.30 часа. На граничните пунктове с Македония и Сърбия трафикът е нормален.", "date": "2018.01.22", "title": "ГД „Гранична полиция“: Интензивен е трафикът за товарни автомобили на граничните пунктове „Кулата“, „Капитан Андреево“ и „Дунав мост- Видин“ на изход от страната"}
{"url": "http://www.focus-news.net/news/2018/01/22/2480096/ombudsmanat-maya-manolova-nekorektnite-rabotodateli-v-balgariya-mogat-da-zloupotrebyavat-sas-zakona-i-mogat-da-badat-vkarani-v-praviya-pat-samo-chrez-sanktsii-i-respekt-ot-darzhavata.html", "text": "Некоректните работодатели в България могат да злоупотребяват със закона и могат да бъдат вкарани в правия път само чрез санкции и респект от държавата. Това каза в Дупница омбудсманът Мая Манолова при срещата си със 140 работници от обувна фирма в Дупница, оставени повече от два месеца без заплати, предаде репортер на Радио „Фокус” - Пирин. Манолова подчерта, че днес е внесено ново изменение на Кодекса на труда да не се плащат само 60% от дължими възнаграждения, когато работниците са заработили 100%. От своя страна директорът на Инспекция по труда - Кюстендил Валентин Златински каза, че в момента инспекторите не могат да направят проверка на фирмата, тъй като складът в запечатен, предприятието е в престой и няма представител на фирмата. За този престой работниците също трябва да получат възнаграждение от работодателя, така вече ще се дължат три заплати. На срещата бе решено следващата да се проведе на 29 януари в Дупница.\r\nЛора КАЛЧЕВА", "date": "2018.01.22", "title": "Омбудсманът Мая Манолова: Некоректните работодатели в България могат да злоупотребяват със закона и могат да бъдат вкарани в правия път само чрез санкции и респект от държавата"}
{"url": "http://www.focus-news.net/news/2018/01/22/2480097/zadarzhan-e-oshte-edin-ot-osadenite-za-grabezh-na-sem-anchovi-v-selo-chepintsi.html", "text": "Днес Софийска градска прокуратура (СГП) е уведомена, че на територията на Република Гърция на 15 януари 2018 г. е задържан Петър Стоянов. Това съобщиха от пресцентъра на Прокуратура на Република България. Стоянов се издирва по издадена от Софийска градска прокуратура Европейска заповед за арест за изтърпяване на наказание от 10 години „лишаване от свобода“. \r\nНаказанието му е наложено от Върховен касационен съд гр. София във връзка с извършен от него в съучастие с още 5 лица грабеж в дома на сем. Анчови в село Чепинци на 31 януари 1998 г. \r\nПрисъдата по отношение на Стоянов е изпратена за изпълнение по компетентност на СГП. \r\nОт влизане на присъдата в сила на 18 април 2016 г. Стоянов е в неизвестност. \r\nПри задържането му от гръцките власти е установено, че той ползва чужда самоличност и е направил неуспешен опит да премине на територията на Република Италия. \r\nПредстои предаване на лицето на българските власти. \r\nОт съучастниците му все още е на свобода Димитър Н., за които е постъпила информация, че намира на територията на Република Сърбия и са предприети действия по екстрадицията му.", "date": "2018.01.22", "title": "Задържан е още един от осъдените за грабеж на сем. Анчови в село Чепинци"}
{"url": "http://www.focus-news.net/news/2018/01/22/2480098/a1-on-makedoniya-strategiyata-za-integratsiyata-na-zapadnite-balkani-kam-es-shte-bade-predstavena-v-nachaloto-na-sledvashtiya-mesets.html", "text": "Стратегията за разширяване на Европейския съюз с държавите от Западните Балкани ще бъде представена в началото на следващия месец, предава скопският телевизионен канал A1 On.\r\nПредстои финализиране на текста на документа, озаглавен „Надеждна перспектива за разширяване на страните от Западните Балкани\". Европейският комисар по въпросите на политиката за съседство и преговорите за разширяване Йоханес Хан ще го представи в рамките на пленарна сесия на Европейския парламент, която ще се състои на 6 февруари. \r\nСпоред Европейската комисия следващата 2019 г. ще бъде от решаващо значение за страните от Западните Балкани. Тогава се очаква отношенията между Сърбия и Косово да се нормализират, а Македония и Албания да започват преговори за присъединяване към Общността. Тереза Герова", "date": "2018.01.22", "title": "А1 On (Македония): Стратегията за интеграцията на Западните Балкани към ЕС ще бъде представена в началото на следващия месец"}
{"url": "http://www.focus-news.net/news/2018/01/22/2480099/plovdiv-politsai-izzeha-blizo-polovin-ton-kontrabanden-tyutyun.html", "text": "Пловдивски полицаи иззеха близо половин тон контрабанден тютюн. Това съобщиха от пресцентъра на МВР. При претърсване на частен имот в с. Неделево те открили 350 кг необработена тютюнева листна маса и 100 кг наситнена стока. От адреса са иззети още: машина за рязане, електронна везна и 780 саморъчно свити цигари. Като съпричастен към незаконната дейност бил задържан 20-годишен пловдивчанин. По случая е образувано бързо производство по чл. 234, ал. 1 от НК. Други 3700 къса безакцизни папироси и 3,5 килограма тютюн били открити от служители на РУ-Карлово в рамките на предприети процесуално-следствени действия в жилище, обитавано от 40-годишна местна жителка. Тя също била задържана с полицейска заповед. Работата по документирането на случаите продължава под наблюдението на прокуратурата.", "date": "2018.01.22", "title": "Пловдив: Полицаи иззеха близо половин тон контрабанден тютюн"}
{"url": "http://www.focus-news.net/news/2018/01/22/2480100/ministar-tsetska-tsacheva-napredakat-po-izgrazhdaneto-na-evropeyska-prokuratura-shte-e-osnovna-tema-na-predstoyashtiya-savet-pravosadie-i-vatreshni-raboti.html", "text": "Институциализирането на Европейската прокуратура ще е основна тема в София на предстоящия неформален Съвет „Правосъдие и вътрешни работи“. Това заяви министърът на правосъдието Цецка Цачева по време на работен обяд със заместник-председател на Европейската комисия Франс Тимерманс днес, съобщиха от пресцентъра на Министерството на правосъдието. \"Напредъкът за възможно най-бърз старт на Службата на европейския прокурор, както и изграждането на отношенията с партньорските институции и служби, с неучастващите държави членки и с трети страни, е приоритетен за Българското председателство\", каза още Цачева.\r\nТя акцентира и върху развитието на електронното правосъдие. По думите ѝ целта на Българското председателство в тази област е улесняване на сътрудничеството между компетентните органи на държавите членки и повишаване ефективността на съдебните производства. „По този начин не само ще гарантираме по-висока степен на сигурност за гражданите, но и ще се подобри достъпът им до правосъдие. Радваме се, че по време на неформалния Съвет в края на тази седмицата комисар Вера Юрова ще представи и предложението на Комисията на ЕК по отношение на електронните доказателства“. Министър Цачева каза още, че за Българското председателство в област „Правосъдие“ е от ключово значение осигуряването на ефективно, бързо и справедливо правосъдие по граждански и наказателни дела, основано на взаимното доверие в правните системи на държавите членки. „България с интерес очаква новите предложения на ЕК в гражданскоправната и наказателноправната сфера, както и законодателния пакет в областта на дружественото право. В рамките на Председателството ще се стремим към водене на интензивни преговори и намиране на решения, отстояващи интересите на европейските граждани“, отбеляза правосъдният министър. По думите ѝ преодоляването на съществуващите различия в законодателните рамки на държавите членки по различните теми, осигуряването на оперативните нужди на разследващите и правосъдните органи, като се отчита и съществуващата практика на Съда на Европейския съюз, ще бъдат безспорно предизвикателство Българското председателство.\r\nГ-н Франс Тимерманс и г-жа Цецка Цачева се обединиха около мнението, че е необходимо максимално сближаване на позициите на държавите-членки по Регламент Брюксел ІІа, отнасящ се до признаването и изпълнението на решения по брачни въпроси, родителската отговорност, и международното отвличане на дела от родител.\r\nВ заключение г-н Франс Тимерманс и г-жа Цецка Цачева се обединиха около твърдата си позиция относно необходимостта от прилагането на Истанбулската конвенция, като еврокомисарят заяви, че ще направи необходимото в подкрепа на усилията на българското правителство за ратифициране на конвенцията.", "date": "2018.01.22", "title": "Министър Цецка Цачева: Напредъкът по изграждането на Европейска прокуратура ще е основна тема на предстоящия Съвет „Правосъдие и вътрешни работи“"}
{"url": "http://www.focus-news.net/news/2018/01/22/2480101/tatyana-burudzhieva-politolog-balgariya-za-parvi-pat-ima-prezident-koyto-ne-razhda-naprezhenie-i-konflikti-mezhdu-horata.html", "text": "България за първи път има президент, който не ражда напрежение и конфликти между хората. Това каза в интервю за Радио \"Фокус\" политологът доц. Татяна Буруджиева по повод навършването на 1 година от мандата на президента Румен Радев. По думите ѝ високото одобрение към президента Румен Радев, една година след влизането му в президентството, се дължи на готовността му да чуе различни позиции. „Самият факт за ниско недоверие към институцията вече говори за сериозна работа, която е проведена през тази една година – да се снеме напрежението и всички страхове, които не бяха малко по време на кампанията и бяха доста крайни. Президентът Радев се справи с това и мисля, че трябва да го оценим сериозно, защото за първи път имаме български президент, който не ражда напрежение и конфликти между хората. Не ги кара да се карат тежко помежду си за него“, коментира политологът.\r\nДоц. Татяна Буруджиева добави, че президентът Радев е показал, че може да взаимодейства с правителството, което е в полза на общественото доверие към него. Според политолога българските граждани са уморени от вътрешно-политически конфликти и очакват политиците да работят за справяне с проблемите.", "date": "2018.01.22", "title": "Татяна Буруджиева, политолог: България за първи път има президент, който не ражда напрежение и конфликти между хората"}
{"url": "http://www.focus-news.net/news/2018/01/22/2480102/kristian-vigenin-sled-kraya-na-predsedatelskiya-kosak-poluchihme-shiroka-podkrepa-za-prioritetite-na-balgarskoto-predsedatelstvo-na-saveta-na-es.html", "text": "България получи широка подкрепа за приоритетите на своето председателство на Съвета на ЕС, особено що се отнася до даването на ясна европейска перспектива за страните от Западните Балкани. Това заяви председателят на Комисията по европейски въпроси и контрол на европейските фондове Кристиан Вигенин на пресконференция след приключването на Срещата на председателите на комисиите по европейски въпроси на страните от ЕС на 22 януари 2018 г. в София, съобщиха от пресцентъра на Народното събрание. \r\nВ редица изказвания беше споменато, че сигурността в района на Западните Балкани означава и стабилност на целия ЕС, отбеляза Кристиан Вигенин. По думите му дискусията между представителите на парламентите е показала, че очакванията към Българското председателство са големи. Обединението на Европа няма да бъде завършено докато регионът на Западните Балкани не стане част от ЕС, заяви председателят на Комисията по европейски въпроси и контрол на европейските фондове. \r\n\"Неизменно свързана с бъдещето на Европа и на ЕС е темата за формирането на бюджета на Съюза за периода 2020 – 2027 г.\", посочи Кристиан Вигенин. Той подчерта, че множеството предизвикателства пред ЕС налагат да се намери баланс между съхраняване на традиционните политики и финансирането на нови общи политики като например сигурността, миграцията и европейската отбрана. \"За нас, като страна с догонващо социално-икономическо развитие, е особено важно да бъде запазен дългосрочният инвестиционен характер на кохезионната политика и това беше акцент в изказванията както на българските представители, така и на представителите от Централна и Източна Европа\", уточни Кристиан Вигенин. \r\nПредседателят на Комисията по европейски въпроси и контрол на европейските фондове отбеляза, че сътрудничеството между институциите е основен инструмент за отчитане на интересите на гражданите на ЕС. Кристиан Вигенин посочи, че активният обмен между Европейския парламент, националните парламенти, Европейската комисия и Комитета на регионите е платформа за обратна връзка с гражданите. \"Това е и идеята за създаването на работната група, която ще бъде председателствана от първия заместник-председател на Европейската комисия Франс Тимерманс. Тя ще направи преглед на политиките и ще прецени кое може да бъде постигнато по-ефективно на европейско, кое на национално, кое на регионално и местно равнище\", добави той. \r\n\"Предвижда се в работната група да участват по трима представители на националните парламенти, на Комитета на регионите и на Европейския парламент\", обясни Кристиан Вигенин. Беше уточнено да се създаде работна група в рамките на КОСАК, която ще се състои от по двама представители на всяка държава и ще обсъжда какво биха могли да направят националните парламенти на национално равнище по темите субсидиарност и пропорционалност.", "date": "2018.01.22", "title": "Кристиан Вигенин след края на Председателския КОСАК: Получихме широка подкрепа за приоритетите на Българското председателство на Съвета на ЕС"}
{"url": "http://www.focus-news.net/news/2018/01/22/2480103/inzh-ivan-totev-kmet-na-plovdiv-obshtinata-shte-predade-v-agentsiyata-po-obshtestveni-porachki-za-predvaritelen-kontrol-protsedurata-za-palna-rekonstruktsiya-na-prechistvatelnata-stantsiya.html", "text": "До края на деня Община Пловдив ще предаде в Агенцията по обществени поръчки за предварителен контрол процедурата за пълна реконструкция на пречиствателната станция, част от Водния проект на Пловдив. Това съобщи пред журналисти кметът на Пловдив инж. Иван Тотев, предаде репортер на Радио „Фокус“ – Пловдив. „Следващата седмица ще могат да се изтеглят документи за кандидатстване в поръчката за инженеринг за пречиствателна станция в града, която е на стойност 53 милиона“, каза Иван Тотев. По думите му другият компонент, който включва ВиК дейностите и асфалтирането на 43 улици в район „Северен“, ще бъде отложен около 10 февруари, защото трябва да се извадят нови строителни разрешения. Общата стойност на проекта е около 105 милиона лева с финансирането от 8 милиона лева от община Пловдив.\r\nВесела КРЪСТЕВА", "date": "2018.01.22", "title": "Инж. Иван Тотев, кмет на Пловдив: Общината ще предаде в Агенцията по обществени поръчки за предварителен контрол процедурата за пълна реконструкция на пречиствателната станция"}
{"url": "http://www.focus-news.net/news/2018/01/22/2480104/d-r-pepa-tsvetanova-rzi-vidin-ne-sme-doblizhili-epidemichnite-stoynosti-ot-grip-i-ostri-respiratorni-zabolyavaniya-v-oblastta.html", "text": "Не сме доближили епидемичните стойности за остри респираторни заболявания и грип в областта. Това каза за Радио „Фокус“ – Видин д-р Пепа Цветанова, директор на Дирекция „Надзор на заразните заболявания“ в РЗИ - Видин. Тя посочи, че изминалата седмица заболеваемостта от грип и остри респираторни заболявания е 215 на 10 000 души. Епидемичните стойности за областта е 222 на 10 000 души. Продължава да се следи ежедневно ситуацията и броят на болните. През миналата седмица болните от грип и остри респираторни заболявания са 97 души. „Традицията от години в областта е от грип и остри респираторни заболявания да боледуват предимно децата до 4-годишна възраст“, обясни д-р Цветанова. Тя посочи, че прави впечатление, че през изминалата седмица в първите два дни броят на заболелите е бил по-висок, като в четвъртък и петък е намалял. „Рано е все още да се каже каква ще бъде тенденцията, това ще се констатира от данни през тази седмица“, обясни д-р Цветанова.\r\nАнна ЛОЗАНОВА", "date": "2018.01.22", "title": "Д-р Пепа Цветанова, РЗИ – Видин: Не сме доближили епидемичните стойности от грип и остри респираторни заболявания в областта"}
{"url": "http://www.focus-news.net/news/2018/01/22/2480105/d-r-boyka-radeva-bchk-petrich-deynostta-ni-se-svezhda-do-pomagane-na-hora-v-izklyuchitelno-tezhko-finansovo-i-zdravoslovno-polozhenie.html", "text": "За голямо съжаление в момента дейността на Българския червен кръст – Петрич се свежда само до подпомагане на хора, които са в изключително тежко финансово и здравословно положение. Това каза за предаването „Петрич – древен и вековечен“ на Радио „Фокус“ – Пирин д-р Бойка Радева, председател на червенокръстката организация в общината. По думите ѝ за момента това са възможностите на общинското ръководство на Червения кръст. „За да можем да помагаме на тези хора, сме организирали доброволците от Червения кръст и веднъж в месеца се събираме, за да разгледаме кои лица са подходящи за подпомагане“, каза още д-р Радева. Тя добави, че с помощта на доброволци и набирането на помощи от други хора, се надява в скоро време тяхната дейност да придобие по широк мащаб. „Надявам се в бъдеще нашата дейност да се разраства, а не  да се свива до минимума, който можем да предложим на хората“, добави  д-р Радева.\r\nЛивия НИНОВА", "date": "2018.01.22", "title": "Д-р Бойка Радева, БЧК – Петрич: Дейността ни се свежда до помагане на хора в изключително тежко финансово и здравословно положение"}
{"url": "http://www.focus-news.net/news/2018/01/22/2480106/varna-mazh-poluchi-uslovno-nakazanie-za-prichinyavane-na-katastrofa-s-355-promila-alkohol.html", "text": "45-годишният Гриша Чакалов от Шумен, който е бил предаден на съд за управление на автомобил след употреба на алкохол, сключи споразумение с Районната прокуратура във Варна, което бе одобрено от състав на Варненския районен съд. Това съобщиха от пресцентъра на Апелативна прокуратура - Варна. Наказанието на Чакалов е 1 година и 6 месеца лишаване от свобода, чието изтърпяване е било отложено с 3-годишен изпитателен срок. Той  бе лишен и от право да управлява МПС за срок от 2 години. Споразумението е окончателно и влиза в сила веднага.\r\nНа 12 април 2017 г. Чакалов управлявал ведомствен автомобил, след като употребил значително количество алкохол. Навлязъл в насрещното движение с висока скорост в кв. „Виница“. Въпреки подадените звукови сигнали на насрещно движещия се автомобил, той не реагирал и се ударил в него, като го изблъскал в ограда.\r\nСлед произшествието с материални щети за близо 7000 лева 45-годишният мъж останал в колата си и едва не заспал. Тестван с дрегер от дошлите на местопроизшествието полицейски служители, цифровият индикатор отчел 3.55 промила алкохол. Кръвната проба показала наличие на етилов алкохол в количество 3.48 промила. \r\nДнес Гриша Чакалов се призна за виновен и се отказа от разглеждане на делото срещу него по общия ред.", "date": "2018.01.22", "title": "Варна: Мъж получи условно наказание за причиняване на катастрофа с 3.55 промила алкохол"}
{"url": "http://www.focus-news.net/news/2018/01/22/2480107/kyustendil-izgotven-e-pravilnik-za-deynostta-na-fonda-za-podkrepa-na-mestnite-initsiativi.html", "text": "Изготвен е правилник за дейността на Фонда за подкрепа на местните инициативи. Това съобщи за Радио „Фокус” – Кюстендил Михаела Крумова, председател на Общински съвет – Кюстендил. Правилникът включва организационната форма, структурата и правилата за управление и функциониране на самия общински фонд. Дейността по организиране и разпределяне на фонд за подкрепа на местни инициативи ще се извършва от 8-членна комисия, а всяка година Общинският съвет ще определя размера на средствата, които ще се предоставят от общинския. Годишно ще се открива процедура за приемане на предложения за местни инициативи, съдържаща насоки за кандидатстване и придружителни документи. В същото време ще бъде създадена и комисия по обществен контрол. Ще бъдат поставяни ежегодни приоритети, а максималната сума за финансиране на една инициатива ще се определя с решение от страна на общинските съветници.\r\nВенцеслав ИЛЧЕВ", "date": "2018.01.22", "title": "Кюстендил: Изготвен е правилник за дейността на Фонда за подкрепа на местните инициативи"}
{"url": "http://www.focus-news.net/news/2018/01/22/2480108/radio-prague-ministar-predsedatelyat-na-cheshkata-republika-e-na-ofitsialno-poseshtenie-v-balgariya.html", "text": "По време на официалното си посещение в София министър-председателят на Чешката република Андрей Бабиш  обсъди със своя български колега Бойко Борисов приоритетните задачи на България като ротационен председател на Съвета на Европа и актуалните международни въпроси, предава  Radio Prague.\r\nПреди заминаването си Бабиш съобщи на журналисти, че неговото посещение е „сигнал, че Чешката република желае по-активно да се проявява на европейско равнище“. Той изрази желание да обсъди с България въпроса за съхраняването на солидарността и миграционната реформа, известна като „Дъблин-4“.\r\nАндрей Бабиш подкрепи стремежа на България да се присъедини към Шенгенското пространство. Той посочи, че „България, за разлика от нас иска в близко време да се присъедини към Еврозоната и ние уважаваме нейния избор“. \r\nЧешкият министър-председател също така обсъди с българската страна въпросите от двустранните отношения като търговията, туризма и инвестициите.  Виктор Турмаков", "date": "2018.01.22", "title": "Radio Prague: Министър-председателят на Чешката република е на официално посещение в  България"}
{"url": "http://www.focus-news.net/news/2018/01/22/2480109/tass-vladimir-putin-osvobodi-aleksandar-grushko-ot-posta-postoyanen-predstavitel-na-ruskata-federatsiya-pri-nato.html", "text": "Владимир Путин освободи Александър Грушко от поста постоянен представител на Руската федерация при НАТО - пост, който той заема от октомври 2012 г. Съответният указ бе публикуван в понеделник, 22 януари, предава TACC.\r\nС друг указ руският президент назначава Грушко за заместник-министър на външните работи на страната. И двата документа влизат в сила в деня на подписването им.\r\nПричината за решението на Путин не се уточнява. Тереза Герова", "date": "2018.01.22", "title": "ТАСС: Владимир Путин освободи Александър Грушко от поста постоянен представител на Руската федерация при НАТО"}
{"url": "http://www.focus-news.net/news/2018/01/22/2480110/plovdiv-obshtina-asenovgrad-obyavyava-vi-kulinaren-konkurs-nay-vkusnite-stanimashki-sarmichki.html", "text": "Общината обявява VI кулинарен конкурс „Най-вкусните станимашки сармички!“. Това съобщиха за Радио „Фокус“ - Пловдив от пресцентъра на Общината. В конкурса може да участва всеки, който има отношение към традиционната станимашка кухня. Ще бъдат оценявани най-вкусните, мънички и естетично поднесени сармички и най-интересно разказана рецепта. Кандидатите участват със сармички, приготвени с половин килограм кайма, в подходящ за представяне съд, аранжирани по преценка на участника. Записването за конкурса може да стане на телефон 0331/62161. Сармичките трябва да бъдат представени за дегустация от 15.30 до 16.30 часа на 30 януари 2018 г. в ресторант „Асеновец”. Дегустацията ще се проведе от 16.30 часа в същия ресторант.\r\nНаграждаването на победителите ще се проведе на 31 януари 2018 г. от 14.00 часа на площад „Акад. Н. Хайтов” като съпътстваща програма на конкурса за „Най-добро домашно вино” реколта 2017 г.\r\nУчастниците ще се състезават в 2 категории - лозови и зелеви сармички. За първо място наградата е 50 лева, за второ – 40 лева, за трето – 30 лева. Ще бъдат дадени и две поощрителни награди по 20 лева. На всички участници ще се заплатят вложените продукти.", "date": "2018.01.22", "title": "Пловдив: Община Асеновград обявява VI кулинарен конкурс „Най-вкусните станимашки сармички!“"}
{"url": "http://www.focus-news.net/news/2018/01/22/2480111/24-vesti-makedoniya-ochakva-se-kosovkata-politsiya-da-obyavi-predvaritelnite-rezultati-ot-razsledvaneto-na-ubiystvoto-na-oliver-ivanovich.html", "text": "В понеделник, 22 януари, полицията в Косово трябва да представи предварителните резултати от разследването на убийството на Оливер Иванович, лидер на на Гражданското движение „Свобода, демокрация и справедливост“ на косовските сърби, отбелязва скопското електронно издание „24 Вести“.\r\nСръбската прокуратура за организирана престъпност  също стартира досъдебна процедура. Същевременно от Министерството на външните работи в Белград уточниха, че към настоящия момент не са получили отговор на искането за включване на сръбската полиция в разследването на убийството на Иванович. Тереза Герова", "date": "2018.01.22", "title": "„24 Вести“ (Македония): Очаква се косовката полиция да обяви предварителните резултати от разследването на убийството на Оливер Иванович"}
{"url": "http://www.focus-news.net/news/2018/01/22/2480112/burgas-devet-avtora-sa-nominirani-za-prestizhnata-nagrada-za-poeziya-hristo-fotev.html", "text": "Девет автора са номинирани тази година за престижната награда за поезия „Христо Фотев“. Това съобщиха от пресцентъра на Община Бургас. В шестото издание на националния конкурс за поезия взеха участие общо 70 стихосбирки на автори от цялата страна. Петчленното жури с председател поета Ваньо Вълчев определи 9 от тях, които се отличават с най-високи художествени достойнства.\r\nНоминирани са заглавията: „АДDikted“ на Петър Чухов, „Балът на тираните“ на Пламен Дойнов, „Градина под прозореца“ на Лилия Христова, „Гетсимания“ на Маргарит Жеков, „Захранване на нощта“ на Иглика Дионисиева, „Море на живите“ на Александър Секулов, „Пропуснатият момент“ на Йорданка Белева, „Стъклария“ на Лъчезар Лозанов и „Следверие“ на Васил Славов.\r\nПрестижната награда за поезия „Христо Фотев“ се връчва по традиция на рождения ден поета – 25 март, Благовещение.\r\nНационалният конкурс за поезия е посветен на големия поет Христо Фотев и се провежда на две години. Негови организатори са Община Бургас, Министерство на културата, Съюз на българските писатели, Сдружение на българските писатели и Сдружение Бургаска писателска общност.", "date": "2018.01.22", "title": "Бургас: Девет автора са номинирани за престижната награда за поезия „Христо Фотев“"}
{"url": "http://www.focus-news.net/news/2018/01/22/2480113/abc-news-balgariya-i-cheshkata-republika-prizovavat-za-reformi-na-migratsionnata-politika-na-es.html", "text": "Министър-председателите на България и на Чешката република Бойко Борисов и Андрей Бабиш призовават да се проведат незабавни реформи в системата за предоставяне на убежище на ЕС, предава  ABC News.\r\nДвамата се споразумяха, че трябва да се намери компромис относно мигрантския въпрос. Бабиш заяви по време на пресконференция в българската столица, че „задължителното разпределяне на мигрантите е неприемливо и разделя“. Той допълни, че въпросът за мигрантските квоти трябва да се реши по начин, който да е приемлив за всички страни членки на ЕС.\r\nБорисов, чиято страна е поела ротационното председателство на Съвета на ЕС в началото на годината, настоя, че търсещите убежище трябва да влизат в Съюза единствено през официалните гранични пунктове. Той също така предложи изграждането извън ЕС на „безопасни зони“ за мигрантите. Виктор Турмаков", "date": "2018.01.22", "title": "ABC News: България и Чешката република призовават за реформи на миграционната политика на ЕС"}
{"url": "http://www.focus-news.net/news/2018/01/22/2480114/agentsiya-mitnitsi-prihodite-ot-aktsiz-prez-poslednite-5-godini-sa-narasnali-s-blizo-231-kato-za-2017-g-tehniyat-razmer-e-4-9845-mln-leva.html", "text": "По данни от информационните системи на Агенция „Митници“ приходите от акциз, събрани през 2012 г. (годината предшестваща внедряването на БАЦИС) са в размер на 4 047.8 млн. лева. В рамките на почти пет годишния период от експлоатацията на БАЦИС, администрираните от Агенция „Митници“ приходи от акциз са нараснали с близо 23.1%, като за 2017 г. техният размер е 4 984.5 млн. лева (касово изпълнение), почти 929.0 млн. лева в повече от събраните през 2012 година. Това съобщиха от пресцентъра на Агенция \"Митници\". Около 274.0 млн. лева от ръста на приходите от акциз се дължи на ефекта от ръста в минималните нива на облагане за цигарите (от 148.0 лв./1000 къса през 2012 г. до 168.0 лв./1000 къса през 2017 г.).\r\nРъстът на приходите от акциз надвишава ръста на брутния вътрешен продукт (19.0% по текущи цени) за периода 2012 г.- 2017 г., както и ръста на общото потребление в страната по текущи цени (основни макроикономически индикатори), който за периода 2012 г.- 2017 г. е 13.1%. Приходите от акциз към края на 2017 г. увеличават своето тегло и като дял от  БВП спрямо 2012 г. с 0.2% (от 4.9% през 2012 г. на 5.1% през 2016 г.), и като дял от общото годишно потребление- с 0.5% (от 6.1% през 2012 г. до 6.6% през 2017 г.). Динамиката на приходите от акциз през изследвания период превъзхожда и друг основен макроикономически индикатор- изменението на физическите обеми на потреблението в страната. Индекса на физическите обеми на потреблението в края на 2017 г. нараства с 10.1% на фона на ръст от 23.1% в приходите от акциз спрямо базовата 2012 година.\r\nПри очакван ръст в размер на 10.1% на физическия обем на потреблението към края на 2017 г. спрямо базовата 2012 г. (по предоставената от Министерство на финансите макроикономическа прогноза), ръстът в освободените за потребление количества акцизни стоки през сравнявания период, за които е заплатен акциз (с приложена ставка различна от нула лева) е, както следва:\r\n- за цигари - 18.5%;\r\n- за тютюн за пушене - 136.9%;\r\n- за газьол и керосин - 24.9%;\r\n- за втечнен нефтен газ - 22.4%;\r\n- за високоалкохолни напитки - 14.6%.\r\nПоказателни за ролята на БАЦИС са и данните за приходите от акциз за горива в периода от внедряването на системата в реална експлоатация до края на 2017 година.\r\nСъбраните приходи от акциз за горива през 2012 г. (годината предшестваща внедряването на БАЦИС) са в размер на 1 927.3 млн. лева. С изключение на 2014 г., през всяка от годините след 2012 г. се отчита ръст на приходите от акциз за горива като в края на 2017 г. този ръст спрямо базовата 2012 г. е 17.9%. Темповете на нарастване на приходите от акциз за горива по години са съответно: 2013 г./2012 г. ръст от 0.3%; 2014 г./2013 г. спад от 1.1%; 2015 г./2014 г. ръст от 8.6%; 2016 г./2015 г. ръст от 4.2%; 2017 г./2016 г. ръст от 5.0%.\r\nРазликата между събраните приходи за горива през 2017 г. и 2012 г. е над 345.5 млн. лева.\r\nРазликата в количествата освободен за потребление газьол и керосин, за които е заплатен акциз (с приложена ставка различна от нула лева) през 2017 г. и 2012 г. е 598 923 хил. литра (2 406 336 хил. литра през 2012 г., 3 005 260 хил. литра през 2017 г.).\r\nРазликата в количествата освободен за потребление бензин през 2017 г. и 2012 г. е 6 229 хил. литра. \r\nРазликата в количествата освободен за потребление втечнен нефтен газ през 2017 г. и 2012 г. е 82 594 хил. килограма.", "date": "2018.01.22", "title": "Агенция „Митници“: Приходите от акциз през последните 5 години са нараснали с близо 23.1%, като за 2017 г. техният размер е 4 984.5 млн. лева"}
{"url": "http://www.focus-news.net/news/2018/01/22/2480115/rumen-petkov-abv-parlamentat-e-kato-gumen-pechat-v-ratsete-na-pravitelstvoto-a-staroto-rakovodstvo-na-agentsiya-mitnitsi-tolerirashe-kontrabandata-s-goriva.html", "text": "Парите на държавата не се управляват публично. Парламентът е като гумен печат в ръцете на правителството и премиера. Това заяви в ефира на телевизия BIT Румен Петков – член на ИБ на АБВ, съобщиха от пресцентъра на ПП АБВ. Той даде пример с редица сектори в държавата, които са в криза и на които спорадично се предоставят средства за запълване на дупките им в бюджета с едноличното решение на министър-председателя, което по думите му уронва престижа на институциите и държавността в България. „Скачат 30 болници - дават се тридесет милиона веднага. Скача Софийският университет - дават се десет милиона, скача БАН - дават се трийсет милиона. Така държава не се управлява. Аз съм озадачен и смаян как парламентарната опозиция не тръгва да търси решителни инструменти, в това число и вън от България - в Брюксел, в ЕК, в Съвета на Европа за това, че имаме непублично управление на публичните финанси. Това е много тежък проблем и ако ние и сега го спестим, когато председателстваме Съвета на Европа, ставаме несериозни. Сами разбирате, че, например, оплаква се един спортен клуб в голям, обичан от нас, град и министър-председателят казва: „Дайте им един милион лева“. Ако някой счита, че това е нормален начин за управление на държавата, то ние от АБВ считаме, че това е катастрофален начин, по който се казва, че парламентът е един гумен печат в ръцете на правителството, а за съжаление той се и държи като такъв“, посочи Петков. \r\nПетков коментира и проблемите със събираемостта на акцизите в страната и нефункционалността на Българската акцизна централизирана информационна система (БАЦИС), която през годините показа редица слабости. „Още в края на 2015 година алармирахме, че тази система е порочно направена с цел акцизни стоки, най-вече горива, да бъдат контрабандно внасяни в страната. За съжаление тогава не се предприеха мерки, а сега това се представя като някаква новина. Предходното ръководство на митниците, съвършено съзнателно толерираше този начин на работа. И то, главно, от гледна точка на горивата. Аз и тогава съм казвал, че ние имаме танкери, които са обмитявани тук в Своге, близо до София. Имаше и серия от телевизионни разследвания по тази тема и правителството на Борисов и митниците се правеха, че нищо не се случва. Всъщност, тогавашният наш апел, в една или друга степен, бе подкрепен от Асоциацията на вносителите на петролни продукти. Те се ангажираха и институционално и сигнализираха Министерство на финансите, но за съжаление нищо не се направи“, добави той.\r\nВъв връзка с темата Петков коментира и доклада на ДАНС. „Самият факт, че този доклад е изнесен от службите, означава, че правителството е сериозно разклатено. Този доклад, извършен от служителите на ведомството показва, че това правителство, което и да е то, не е в състояние да контролира процесите и доверието в него е разклатено, както и вътре, в самите системи. Министър Горанов потвърди, че от 2015 година са първите сигнали. От тогава до сега какво правиха? Продължавам да считам, че старото ръководство на Агенция „Митници“ съзнателно толерираше контрабандата с горива. Не мога да твърдя какво е било участието на финансовото министерство и на министър Горанов в това. И това няма как да е ставало без знанието на министър-председателя, защото бяха правени редица консултации, в това число и на върха, на които тези факти са излагани. В същото време ние продължаваме да имаме и няколко вида складове - акцизни складове, данъчни складове… Защо? Кого обслужва това? И сега министър Горанов говори основно за системата, която би трябвало да контролира горивата. Т.е. той добре знае, че проблема е в контрабандата с горива. Това са неща, които не са новост, пак казвам. И ние от АБВ сме го казвали много пъти. Но явно, с цел осигуряване на някакво политическо спокойствие или на осигуряването на още десетина депутата, за ГЕРБ това не е бил въпрос, който е трябвало да бъде решен. Какво има да се чудим за какво намеквам - за политическа партия „Воля“, казвал съм го десетки пъти“, каза още Петков.", "date": "2018.01.22", "title": "Румен Петков, АБВ: Парламентът е като гумен печат в ръцете на правителството, а старото ръководство на Агенция „Митници“ толерираше контрабандата с горива"}
{"url": "http://www.focus-news.net/news/2018/01/22/2480116/haskovo-vazstanoveno-e-dvizhenieto-po-avtomagistrala-maritsa-v-platnoto-posoka-gkpp-kapitan-andreevo-v-uchastaka-mezhdu-lyubimets-i-harmanli.html", "text": "Възстановено е движението по автомагистрала \"Марица\" в платното посока ГКПП \"Капитан Андреево\" в участъка между Любимец и Харманли. Това съобщиха от пресцентъра на Агенция \"Пътна инфраструктура\".", "date": "2018.01.22", "title": "Хасково: Възстановено е движението по автомагистрала \"Марица\" в платното посока ГКПП \"Капитан Андреево\" в участъка между Любимец и Харманли"}
{"url": "http://www.focus-news.net/news/2018/01/22/2480117/pencho-milkov-bsp-koy-e-sastavil-tehnicheskite-iziskvaniya-za-batsis-taka-che-da-nyama-sledi-pri-manipulatsiya.html", "text": "Народният представител от ПГ на „БСП за България” Пенчо Милков призова в Народното събрание медиите да проверят, защо е при било прието, че програмата БАЦИС е изпълнена, след като част от функционалностите ѝ не са били реализирани, по предварителното задание. Това съобщиха от пресцентъра на НС на БСП. Освен това той обърна внимание да проверят: \"Кой е съставил техническите изисквания за програмата, така че да не остават в нея следи при манипулация. Това не може да се е случило без знанието на политическото ръководство на министерството на финансите\". \r\nМилков добави, че договорът за изработване на БАЦИС и системата контрол на горивата  на НАП е един и същ и изпълнителят също. По думите му следва да се провери, дали тя няма същите недостатъци. Милков обърна внимание, че в доклада на ДАНС се казва, че не е възможно цялостно заличаване на данни и документи, но това означава, че може частично да се заличават.", "date": "2018.01.22", "title": "Пенчо Милков, БСП: Кой е съставил техническите изисквания за БАЦИС така, че да няма следи при манипулация"}
{"url": "http://www.focus-news.net/news/2018/01/22/2480118/reuters-balgariya-smyata-che-pravilata-na-es-za-razpredelenie-na-migranti-raztsepvat-evropa.html", "text": "Според министър-председателя на България Бойко Борисов, чиято страна е поела ротационното председателство в Съвета на ЕС,  правилата на ЕС за предоставяне на убежище, според които молбите за него трябва да се обработват в страните на пристигане, разделят Европа, предава  Reuters.\r\n„Дъблинските регулации не работят по начина, по който искаме“, заяви Борисов, посочвайки един от основните закони на ЕС за предоставяне на убежище. „Това не просто разделя, а направо разцепват Европа“, допълни той по време на съвместна пресконференция заедно с неговия чешки колега Андрей Бабиш в София.\r\n„Смятам, че с доверието помежду ни, ние ще открием компромис“, заяви българският министър-председател, допълвайки, че границите трябва да бъдат затворени, а хората, които влизат, да го правят на официалните гранични пунктове.  Според него зони за сигурност трябва да бъдат изградени в страни извън ЕС като Турция и Либия и там мигрантите да бъдат настанявани. \r\nНа свой ред Бабиш заяви, че квотите за разпределение на мигранти са „неефективни“ и че е необходим компромис.  Виктор Турмаков", "date": "2018.01.22", "title": "Reuters: България смята, че правилата на ЕС за разпределение на мигранти „разцепват“ Европа"}
{"url": "http://www.focus-news.net/news/2018/01/22/2480119/prezidentat-rumen-radev-obsadi-s-premiera-na-cheshkata-republika-andrey-babish-zasilvaneto-na-targovskiya-obmen-mezhdu-dvete-strani.html", "text": "Президентът Румен Радев и премиерът на Чешката република разговаряха днес на „Дондуков“ 2 в рамките на посещението на Андрей Бабиш в България. Това съобщиха от прессекретариата на държавния глава. Засилването на търговския обмен между двете страни, бъдещото сътрудничество в рамките на науката и образованието и позициите, които двете страни споделят в рамките на Европейския съюз, бяха акценти  на срещата. Държавният глава Румен Радев изрази благодарност за последователната подкрепа, която Чешката република оказва на страна ни за присъединяването към Шенгенското пространство, както и за споделения опит при подготовката ни за първото Българско председателство на Съвета на ЕС.\r\nРумен Радев и Андрей Бабиш се обединиха около позицията, че европейската система за предоставяне на убежище има нужда да бъде ревизирана така, че нелегалният достъп на мигранти до европейските страни да бъде ограничен до минимум. Българският президент и чешкият премиер изразиха готовността на двете страни активно да вземат участие в инициативи по линията на общата европейска отбрана и се съгласиха да обединят усилия за запазването на кохезионната политика в ЕС в подкрепа на развитието на всички  държави членки.\r\nОт своя страна чешкият премиер подкрепи бъдещи инициативи за по-динамично сътрудничество и диалог между държавите от Вишеградската четворка и България. Андрей Бабиш изрази удовлетворение от факта, че България поема председателство на Съвета на ЕС в ключов за бъдещето на общността момент и определи двустранните отношения между България и Чехия в сферата на туризма и културния обмен като пример за дълбоко и традиционно сътрудничество.", "date": "2018.01.22", "title": "Президентът Румен Радев обсъди с премиера на Чешката Република Андрей Бабиш засилването на търговския обмен между двете страни"}
{"url": "http://www.focus-news.net/news/2018/01/22/2480120/zam-ministar-denitsa-nikolova-namalyavaneto-na-regionalnite-neravenstva-tryabva-da-e-osnovna-politika-na-evropeyskite-makroregionalni-strategii.html", "text": "Дунавският регион има редица възможности за териториалното сближаване и икономическото развитие на страните по поречието на реката, чрез интегриран подход в партньорството и подкрепата за изпълнението на съвместни стратегически проекти. Това заяви заместник-министърът на регионалното развитие и благоустройството и Национален координатор за Стратегията на ЕС за Дунавския регион Деница Николова по време на Среща на председателите на Комисиите по европейски въпроси на парламентите на Европейския съюз (Председателски КОСАК), което се провежда в София, съобщиха от пресцентъра на Министерство на регионалното развитие и благоустройството. \r\nЗам.-министър Николова бе ключов говорител в Третата сесия на форума на тема: „Ролята на европейските макрорегионални стратегии за постигане на устойчиво развитие, сигурност и стабилност“. В речта си тя отбеляза, че макрорегионалните стратегии на ЕС, обхващащи четири макрорегиона – Балтийско море, река Дунав, Адриатическо и Йонийско море и Алпите, имат значимост като платформа за транснационално сътрудничество. Те предоставят интегрирана рамка, в която държавите използват общия си потенциал за справяне с взаимните предизвикателства. „В контекста на започналия дебат за бъдещето на кохезионната политика след 2020 г. и мястото на макрорегионалните стратегии в нея дискусията следва да се ориентира в посока на бъдещето, защото националните парламенти могат да допринесат за утвърждаването на макрорегионалните стратегии като важен инструмент за сближаване“, посочи зам.-министър Николова. Тя обърна специално внимание на нуждата от политическа подкрепа в подпомагане създаването на координирани политики за постигане на интелигентен, устойчив и приобщаващ растеж в макрорегионите. „Изпълнението на съвместни регионални и макрорегионални проекти би могло да има значителна роля за утвърждаване на добавената стойност на такива инициативи. Това би могло да бъде една от предпоставките за намиране на съвместни решения за общите предизвикателства, свързани с инфраструктура, миграцията и демографския натиск, изменение на климата или други проблеми, които не биха могли да бъдат разрешени от една държава или регион“, посочи тя.\r\nСпоред зам.-министър Николова Дунавската макрорегионална стратегия е пример за уникален подход, предоставящ възможности за сътрудничество и изграждане на мрежи между държавите-членки в региона на река Дунав. „За нас добавената стойност на Дунавската стратегия е в партньорството и подкрепата да изпълнението на съвместни стратегически проекти“, каза зам.-министър Николова. Тя допълни, че за България са идентифицирани 9 проекта на обща стойност над 40 млн. евро, обхващащи сфери като воден транспорт, пристанищна инфраструктура, енергетика, образование, млади хора, иновации. „В този контекст, Транснационална програма „Дунав“ и европейските структурни и инвестиционни фондове имат важна роля, която би се засилила в бъдеще, концентрирайки средства за изпълнение на по-малко на брой, но съвместни междурегионални стратегически проекти, които ще имат видим ефект върху икономическото развитие и териториалното сближаване в региона“, каза тя.  „В Дунавския регион се наблюдават големи различия, тъй като в него се намират някои от най-успешните региони в ЕС, но също и някои от най-бедните. Това предоставя добри възможности за постигане на значими резултати чрез сътрудничество и обмяна на опит. Но са необходими допълнителни инвестиции и действия, за да може регионът да отбележи устойчив напредък и растеж“, посочи още заместник-министър Николова. Според заместник-регионалният министър намаляването на регионалните неравенства е изключително важно за Дунавската стратегия и останалите макрорегионални стратегии цел, както и създаването на взаимодействия за растеж и осигуряване на заетост в съответните региони. \r\nЗам.-министър Николова напомни, че Българското председателство на Дунавската стратегия също ще следва пътя на намиране на съвместни решения за общите предизвикателства. „Ще насочим дискусиите през тази година към две важни теми от стълб „Свързаност“ на стратегията, които са от изключителна важност за всички държави-членки и особено за България. \r\n„Макрорегионите могат да помогнат за формирането на интегриран поглед над бъдещето на европейската територия. Те могат да се превърнат във важен инструмент за постигането на териториално сближаване в различните области на политика, както и да доведат до създаването на подходи като Градския дневен ред на ЕС.  Дискусиите относно политиката на сближаване след 2020 г. са в напреднал етап и бъдещето на макрорегионалните стратегии също следва да бъде отчетено в този дебат с цел постигане на по-голяма ориентираност към резултати и подобряване на синергиите между отделните програми и инструменти на ЕС“, отбеляза още тя.", "date": "2018.01.22", "title": "Зам.-министър Деница Николова: Намаляването на регионалните неравенства трябва да е основна политика на европейските макрорегионални стратегии"}
{"url": "http://www.focus-news.net/news/2018/01/22/2480121/afp-karles-puchdemon-zayavi-che-shte-formira-novo-katalunsko-pravitelstvo-vapreki-zaplahite-na-ispaniya.html", "text": "Бившият каталунски лидер Карлес Пучдемон се закани да формира ново правителство, въпреки „заплахите“ на централното правителство в Мадрид, след като испански съдия отказа да преиздаде неговата европейска заповед за арест, предава  AFP.\r\nГоворейки по време на дебат, посветен на Каталуния, в университета в Копенхаген, Пучдемон заяви, че „няма да се предадем на авторитаризма, въпреки заплахите на Мадрид“. \r\n„Скоро ще формираме ново правителство. Време е да прекратим тяхното потисничество и да открием политическо решение за Каталуния“, допълни той.  Виктор Турмаков", "date": "2018.01.22", "title": "AFP: Карлес Пучдемон заяви, че ще формира ново каталунско правителство, въпреки „заплахите“ на Испания"}
{"url": "http://www.focus-news.net/news/2018/01/22/2480122/ombudsmanat-maya-manolova-shte-otkrie-goreshta-telefonna-liniya-za-signali-sreshtu-nekorektni-rabotodateli.html", "text": "Омбудсманът Мая Манолова ще открие гореща телефонна линия за сигнали срещу некоректни работодатели. Експерти на институцията ще консултират какви стъпки трябва да предприеме обърналия се за помощ работник, за да си получи парите от Фонда за гарантиране на вземанията от фалиращи предприятия. Това стана ясно днес по време на съвместна пресконференция с президента на Конфедерацията на независимите синдикати в България (КНСБ) Пламен Димитров, съобщиха от пресофиса на омбудсмана.\r\nПо-късно общественият защитник заедно с двата синдиката – КНСБ и КТ „Подкрепа“, внесоха в парламента законодателни промени, отнасящи се до чл. 245, ал. 1 от Кодекса на труда, който дава право на работодателите, при добросъвестно изпълнение на задълженията на работника, да изплаща едва 60% от полагащото му се трудовото възнаграждение. Това стана, след като на 16 януари т.г. Конституционния съд не успя да формира необходимото мнозинство и да се произнесе по искането на Манолова за обявяване на текста за противоконституционен. \r\n„Присъединявам се към твърдението на г-н Димитров, че с решението си Конституционния съд узакони неплащането на работни заплати. На практика той конституционализира трудовата експлоатация. Такова чудо няма никъде по света. За добросъвестно поведение да се предвижда санкционна норма“, категорична бе Манолова.\r\nОмбудсманът и синдикатите настояват депутатите да внесат, обсъдят и приемат законодателни промени в Кодекса на труда, които или да отменят чл. 245 от закона, или да ограничат във времето възможността при добросъвестно изпълнение на трудовите задължения да се плащат до 60% от заплатата. Те ще предложат това да се случва само в рамките на 1 месец от календарна година и само при определени обстоятелства, свързани с временни затруднения на работодателя, които да се декларират своевременно пред териториалното поделение на Изпълнителна агенция „Главна инспекция по труда“ (ИАГИТ).\r\n„Надяваме се, че това, което не беше направено от Конституционния съд, да бъде поправено от народните представители, които да застанат на страната на хората на труда и да защитят достойнството на българските граждани“, допълни общественият защитник.\r\nПо-късно през деня Манолова и Димитров се срещнаха с протестиращите работнички от обувна фирма „А. М. shoes” в гр. Дупница, които от два месеца не са получавали заплати. Двамата на място разясниха какви действия трябва да предприемат жените, за да си получат трудовите си възнаграждения от фонда. На срещата присъства и директорът на Дирекция „Инспекция по труда“ – Кюстендил Валентин Златински.", "date": "2018.01.22", "title": "Омбудсманът Мая Манолова ще открие гореща телефонна линия за сигнали срещу некоректни работодатели"}
{"url": "http://www.focus-news.net/news/2018/01/22/2480123/gripna-epidemiya-shte-bade-obyavena-na-teritoriyata-na-obshtinite-dimitrovgrad-tryavna-i-dryanovo-ot-23-yanuari.html", "text": "РЗИ – Габрово обявява грипна епидемия на територията на общините Трявна и Дряново от 23 януари 2018 г. Това съобщиха от пресцентъра на Министерството на здравеопазването. От утре до 26 януари 2018 г. дните са обявени и за неучебни в общините Трявна и Дряново. \r\nГрипна епидемия се обявява и в община Димитровград от 23 януари 2018 г. до 28 януари 2018 г. \r\nДо второ нареждане в общините, с обявена грипна епидемия, се преустановяват детските и женските консултации, свижданията в лечебните заведения за болнична помощ и провеждането на профилактични имунизации. \r\nРусенска област е в предепидемичен период. \r\nОт 23 януари 2018 г. се отменя грипната епидемия на територията на Пернишка област. \r\nКартината е динамична, като Регионалните здравни инспекции следят епидемичните показатели и предприемат незабавни мерки.", "date": "2018.01.22", "title": "Грипна епидемия ще бъде обявена на територията на общините Димитровград, Трявна и Дряново от 23 януари"}
{"url": "http://www.focus-news.net/news/2018/01/22/2480124/sport-tomas-vermalen-shte-propusne-dve-sedmitsi-igra-s-barselona-zaradi-travma.html", "text": "Защитникът на Барселона Томас Вермален, който получи травма по време на мача от 20-ти кръг от първенството на Испания срещу Бетис (завършил 5:0) ще пропусне две седмици игра.\r\n32-годишният белгиец е получил травма на мускул на лявото бедро. Вермален е изиграл 46 мача с каталунците, откакто се присъедини към тях през 2014 г.   Виктор Турмаков", "date": "2018.01.22", "title": "Спорт: Томас Вермален ще пропусне две седмици игра с Барселона заради травма"}
{"url": "http://www.focus-news.net/news/2018/01/22/2480125/ministar-temenuzhka-petkova-vsichki-energiyni-druzhestva-priklyuchvat-2017-g-na-pechalba-bez-tets-maritsa-iztok-2.html", "text": "Всички енергийни дружества приключват 2017 г. на печалба без ТЕЦ „Марица-Изток 2“. Това каза министърът на енергетиката Теменужка Петкова на брифинг във връзка с пресконференцията на българския бизнес и неговите приоритети за 2018 г., на която бе прогнозирано поскъпване на тока с между 15 и 30%, предаде репортер на Агенция „Фокус“. „Българският бизнес постави темата за реформите в енергетиката и каза, че има липса на воля за такъв тип реформи, но аз и моите колеги не можем да се съгласим. Още от миналото правителството на премиера Бойко Борисов сме предприели действия за реформи“, каза още тя и обясни, че според нея в изложението на хората от българския бизнес е липсвала конкретика.\r\n„Когато дойде правителството на Борисов през 2014 г., сектор \"Eнергетика\" беше един от най-проблемните в българската икономика, така че бяха направени поредица от законодателни реформи. Бяхме на загуба от 7 млн. в края на 2014 г., а 2017 г. ще приключи с положителен финансов резултат, като дори Националната електрическа компания ще генерира печалба. Единственото дружество на загуба е ТЕЦ „Марица- Изток 2“,заради изключително високите разходи, които прави - по първоначални данни тази година очакваните разходи за емисии са близо 160 млн. лева. Всички останали дружества ще излязат на печалба и ще реализират положителен резултат, като в сметките им има 1,4 млрд. лева. Така че всеки може да прецени дали има или не воля за реформи“, каза още министър Петкова и посочи, че когато фактите говорят, и боговете мълчат.\r\nЦветилена СИМЕОНОВА", "date": "2018.01.22", "title": "Министър Теменужка Петкова: Всички енергийни дружества приключват 2017 г. на печалба без ТЕЦ „Марица-Изток 2“"}
{"url": "http://www.focus-news.net/news/2018/01/22/2480126/d-r-boyka-radeva-bchk-petrich-kmetskata-administratsiya-izklyuchitelno-mnogo-ni-pomaga-osobeno-kogato-se-nalaga-da-razdavame-hranitelnite-pomoshti.html", "text": "Кметската администрация на Община Петрич изключително много ни помага, особено когато се налага да раздаваме хранителните помощи отпуснати по програма. Това каза за предаването „Петрич – древен и вековечен на Радио „Фокус“ – Пирин д-р Бойка Радева, председател на Български червен кръст – Петрич. Тя добави, че навсякъде среща помощ и разбиране. „Кмета, заместник-кмета, секретаря на кметството – всички те са изключително отговорни хора“, каза д-р Радева. Тя обясни, че много често разчитат на отпуснатият от кметството превоз за раздаване на продуктите на нуждаещите се. „В общината имаме 49 села, много от  които са разположени в доста труден терен за достигане, затова и тази помощ е изключително важна за нас“, добави д-р Радева.\r\nЛивия НИНОВА", "date": "2018.01.22", "title": "Д-р Бойка Радева, БЧК – Петрич: Кметската администрация изключително много ни помага, особено когато се налага да раздаваме хранителните помощи"}
{"url": "http://www.focus-news.net/news/2018/01/22/2480127/targovishte-zadarzhan-pod-strazha-e-16-godishen-uchenik-za-telefonna-izmama-za-76-000-leva.html", "text": "Уважено е било искането на Районната прокуратура в Търговище и състав на Районен съд - Търговище е определил най-тежката мярка за процесуална принуда „Задържане под стража“ спрямо 16-годишния Никола Р. Той е бил привлечен като обвиняем с постановление на наблюдаващия делото прокурор за телефонна измама в големи размери – 76 000 лева. Това съобщиха от пресцентъра на Апелативна прокуратура - Варна.\r\nНа 19 януари 2018 г. неизвестно лице се обадило на 66-годишна жена от Търговище, като се представило за полицейски служител. Отправено било предупреждение към жената, че с нея ще се свържат особено опасни престъпници. Поискано било съдействие жената да участва в установяването и задържането на опасната група. \r\nЖената изтеглила наличните си 76 000 лева от банка и оставила пакета с парите в храсти, както и било указано от мнимия полицай. Действията й били наблюдавани от истински полицейски служители и на мястото, където били оставени 76 000 лева, се появил 16-годишният Никола. Той взел пакета и хукнал да бяга. След преследване момчето било задържано. Пред разследващите то развило версията, че то и семейството му били заплашени със саморазправа, ако не участва във вземането на парите.\r\nРазследването на случая продължава, като се установява дали обвиняемият не е участвал като муле и в други телефонни измами.", "date": "2018.01.22", "title": "Търговище: Задържан под стража е 16-годишен ученик за телефонна измама за 76 000 лева"}
{"url": "http://www.focus-news.net/news/2018/01/22/2480128/d-r-tatyana-velislavova-rzi-gabrovo-uchenitsite-ot-obshtinite-tryavna-i-dryanovo-izlizat-v-gripna-vakantsiya-do-26-yanuari.html", "text": "Учениците от общините Трявна и Дряново излизат в грипна ваканция от утре до 26 януари. Това съобщи за Радио „Фокус“ – Велико Търново д-р Татяна Велиславова, директор Дирекция „Надзор на заразните болести“ в Регионалната здравна инспекция в Габрово. Тя посочи, че във връзка с повишената заболеваемост в двете общини ще се предприеме изпълнение на противоепидемичните мерки за борба с грип и остри респираторни заболявания. В детските заведения и в училищата медицинските специалисти, с помощта на преподавателите и възпитателите, сутрин ще проверяват за болни деца, а ако открият такива ще ги връщат по домовете. Няма да се допускат на работа заболели лица от персонала на лечебните и детските заведения. Преустановят се организираните мероприятия на деца, ученици и други колективи, като посещения на театри, спортни празници и други. Д-р Велиславова посочи, че в лечебните заведения в общините Трявна и Дряново също се предприема изпълнение на противоепидемичните мерки за борба с грип и остри респираторни заболявания по време на грипна епидемия. Медицинското обслужване на болните ще се извършва главно по домовете. Болните с леки и средно тежки форми на грип трябва да се изолират и лекуват в дома си.  Преустановяват се детските и женските консултации. По време на грипната епидемия се преустановят профилактичните прегледи и имунизации. Лекарите от лечебните заведения за извънболнична помощ трябва да насочват за хоспитализиране болните с усложнения, с тежки форми на грип и ОРЗ и пациенти, страдащи от хронични заболявания, в случаите, когато лечението в дома би могло да доведе до риск от неблагоприятен изход от заболяването. Лечебните заведения за болнична помощ трябва да предвидят възможност за разширяване на легловия капацитет на вътрешните отделения  с оглед приемането на насочените за хоспитализиране пациенти с грип и /или усложнения. Трябва да с спазване на строг противоепидемичен режим в болничните отделения и детските заведения. Временно се преустановяват свижданията в болниците на територията на двете общини. Преустановят се и плановите операции в лечебните заведения. Персоналът в здравните и детските заведения трябва да работи с лични предпазни средства.\r\nНадежда КРЪСТЕВА", "date": "2018.01.22", "title": "Д-р Татяна Велиславова, РЗИ - Габрово: Учениците от общините Трявна и Дряново излизат в грипна ваканция до 26 януари"}
{"url": "http://www.focus-news.net/news/2018/01/22/2480129/dimitar-zdravkov-kmet-na-obshtina-sadovo-okolo-9-miliona-leva-e-finansovata-ramka-na-obshtinata-za-2018-godina.html", "text": "Около 9 милиона лева е финансовата рамка на Бюджет 2018 година за Община Садово. Това съобщи в предаването „Садово в сърцето на Тракия” на Радио  „Фокус” - Пловдив кметът на Общината Димитър Здравков. Според него и тази година по-голямата част от бюджета – около 80%, ще бъде изпълнена за асфалтиране на улици в населените места на общината. Заложени са суми за всяко населено място в зависимост на собствените му приходи в бюджета. Най-големи са сумите за ремонти на улици в трите най-големи селища в общината – Садово, Болярци и Катуница, които имат най-много собствени приходи в бюджета. Ще бъдат ремонтирани и някои от здравните служби, както и някои детски градини в общината. „Ще се финализират проектите за Детската градина в Катуница и в село Болярци”, каза кметът. Тази година общината ще закупи и собствена асфалтополагаща машина, с която ще окомплектова техниката, необходима за изпълнение на капиталовата програма със собствени сили. По този начин ще може сама да извършва не само текущите ремонти, но и основните. „Предстои да видим дали ще успеем да се справим, но ако това се случи, ще бъдем първата община у нас, която изпълнява капиталовата си рамка със собствени средства”, каза кметът Димитър Здравков.\r\nЗа здравните служби всяка година се отделят средства, посочи кметът. Тази година в някои служби ще трябва да се подмени дограмата и да се освежат помещения, както и да се поправят пропаднали покриви.\r\nВ общината няма общинска болница. Хората се лекуват в общинските болници в Асеновград и в Първомай, както и болничните заведения в Пловдив.\r\nЦветана ТОНЧЕВА", "date": "2018.01.22", "title": "Димитър Здравков, кмет на Община Садово: Около 9 милиона лева е финансовата рамка на Общината за 2018 година"}
{"url": "http://www.focus-news.net/news/2018/01/22/2480130/daily-sabah-turskata-armiya-razshiri-operatsiyata-si-v-afrin-i-kam-azaz.html", "text": "Турските въоръжени сили са открили нов фронт в операция „Маслинова клонка“ в северната сирийска област Азаз, намираща се източно от Африн, пише   Daily Sabah.\r\nГолям брой бойци от „Свободната сирийска армия“ участват в операцията. Турските въоръжени сили започнаха операция „Маслинова клонка“ в събота срещу сирийските кюрди в региона Африн, намиращ се на турско-сирийската граница.  Виктор Турмаков", "date": "2018.01.22", "title": "Daily Sabah: Турската армия разшири операцията си в Африн и към Азаз"}
{"url": "http://www.focus-news.net/news/2018/01/22/2480131/kyustendil-patishtata-v-regiona-sa-prohodimi-pri-zimni-usloviya-vav-visokite-chasti-patnite-nastilki-sa-mokri-i-hlazgavi.html", "text": "Пътищата в региона са проходими при зимни условия, във високите части пътните настилки са мокри и хлъзгави. Това съобщи за Радио „Фокус” – Кюстендил дежурният в Областно пътно управление – Кюстендил. По думите му в региона към този няма валежи, няма допълнително въведени ограничения за движението на моторни превозни средства. Тази вечер предстои обработка на пътните настилки във високопланинските райони срещу заледяване. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2018.01.22", "title": "Кюстендил: Пътищата в региона са проходими при зимни условия, във високите части пътните настилки са мокри и хлъзгави"}
{"url": "http://www.focus-news.net/news/2018/01/22/2480132/veliko-tarnovo-v-sluzhbata-za-saveti-v-zemedelieto-shte-se-provedat-informatsionni-sreshti-svarzani-s-realizatsiyata-na-selskostopanskata-produktsiya.html", "text": "Информационни срещи, свързани с реализацията на селскостопанската продукция, ще провежда Областната служба за съвети в земеделието във Велико Търново през тази година. Това каза за Радио „Фокус“ – Велико Търново Деян Дончев, ръководител на териториалния офис във Велико Търново. Той посочи, че срещите ще са свързани с реализация на производителите, предимствата от сдружаването и обединяването на земеделските стопани с цел по-благоприятна реализация на селскостопанската продукция. Дончев изрази надежда тези срещи да са полезни за земеделските стопани.\r\nТой припомни, че през изминалата година Областната служба по съвети в земеделието също е провела редица информационните срещи и семинари на специализирана тематика. Темите са били свързани с нови аспекти при отглеждането на трайни насаждения, хранене и технологични аспекти при млечни и месодайни породи говеда, торене на зеленчуци, а също така и профилактика на заболяванията при пчелните семейства.\r\nНадежда КРЪСТЕВА", "date": "2018.01.22", "title": "Велико Търново: В Службата за съвети в земеделието ще се проведат информационни срещи, свързани с реализацията на селскостопанската продукция"}
{"url": "http://www.focus-news.net/news/2018/01/22/2480133/zdf-germaniya-prodade-tankove-na-turtsiya-i-sega-tya-gi-izpolzva-za-operatsiyata-v-afrin.html", "text": "Германия одобри доставките на танкове „Леопард 2“ за Турция, а сега тя ги използва в операцията „Маслинова клонка“ в Северозападна Сирия, коментира телевизионният канал ZDF.\r\nЕксперт от Бундесвера потвърди, че на разпространените по-рано в медиите снимки от турската операция в Африн наистина се виждат танкове германско производство. Фотографиите бяха публикувани от множество агенции. \r\nТелевизията припомня, че Германия продаде танкове „Леопард 2“ на Турция за целите на борбата й срещу близкоизточната радикална групировка „Ислямска държава“. . Тереза Герова", "date": "2018.01.22", "title": "ZDF: Германия продаде танкове на Турция – и сега тя ги използва за операцията в Африн"}
{"url": "http://www.focus-news.net/news/2018/01/22/2480134/zhelyo-boychev-za-probivite-v-batsis-po-tozi-nachin-ne-se-bori-kontrabandata-a-se-tsentralizira-i-organizira.html", "text": "\"За да има контрабанда, трябва да има покровителство от най-високи административни и политически нива. Затова не приемам твърденията на Цветан Цветанов за технически проблем със системата БАЦИС.\" Това заяви зам.- председателят на ПГ на \"БСП за България\" Жельо Бойчев по време на съвместно заседание на комисиите по вътрешна сигурност и обществен ред и по бюджет и финанси, съобщиха от пресцентъра на Националния съвет на БСП. Той отбеляза фрапиращите противоречия между доклада на ДАНС и  обясненята от Агенция „Митници”. \"Очевидни са противоречията между доклада на ДАНС и обясненията на митническата агенция. Кое е вярното- това, че системата е позволявала нерегламентиран достъп до данните и тяхното манипулиране или обяснението, че всичко е било под контрол и няма проблеми. Няма никакъв смисъл от това да има централизирана информационна система, ако има съмнения и възможност тя да бъде манипулирана\"- коментира Бойчев. Той направи извода: \"По този начин не се бори контрабандата, а се централизира и  организира\"", "date": "2018.01.22", "title": "Жельо Бойчев за пробивите в БАЦИС: По този начин не се бори контрабандата, а се централизира и организира"}
{"url": "http://www.focus-news.net/news/2018/01/22/2480135/afp-spored-palestinskite-vlasti-rechta-na-mayk-pens-e-dar-za-ekstremistite.html", "text": "Според генералния секретар на Организацията за освобождение на Палестина Саеб Ерекат речта на вицепрезидента на САЩ Майк Пенс пред израелския Кнесет, по време на която той потвърди, че Ерусалим е столица на Израел, е била „месианска“ и „дар за екстремистите“, предава  AFP.\r\n„Месианската беседа на Пенс е дар за екстремистите и доказва, че правителството на САЩ е част от проблема, а не негово решение“, заяви Ерекат от профила си в социалната мрежа „Туитър“.\r\n„Посланието му към останалата част на света е ясно: нарушавайки международното право и резолюции и САЩ ще ви възнаградят“, убеден е палестинският политик.  Виктор Турмаков", "date": "2018.01.22", "title": "AFP: Според палестинските власти речта на Майк Пенс е „дар за екстремистите“"}
{"url": "http://www.focus-news.net/news/2018/01/22/2480136/ministar-temenuzhka-petkova-nyama-da-ima-povishenie-na-tsenata-na-toka-bitovite-potrebiteli-mogat-da-badat-spokoyni.html", "text": "Няма да има повишение на цената на тока, битовите потребители могат да бъдат спокойни. Това каза министърът на енергетиката Теменужка Петкова на брифинг във връзка с пресконференцията на българския бизнес, на която бе прогнозирано поскъпване на тока с между 15 и 30%, предаде репортер на Агенция „Фокус“. „Няма да има увеличаване на цената на регулирания пазар дори и да има промяна в тази на свободния. Цени от 120 лв. няма в българската държавна енергетика и ако се получат такива, веднага трябва да се информира контролният орган“, каза още тя и припомни, че цената на регулирания пазар се определя от КЕВР, а цената на свободния – от търсенето и предлагането. „По отношение на цените основен участник е Българската независима енергийна борса, като средните цени за доставка на ток през 2018 г. са около 75 лв. В случай, че има съмнения за картел между търговците на електрическа енергия незабавно българският бизнес трябва да се обърне към контролния орган – Комисията по защита на конкуренцията, който може да проследи цената по веригата и да предприеме съответните мерки. Правителството заставаме твърдо зад това, ако има нарушение на законодателството, то да бъдат предприети най-строгите мерки. И това продължава да бъде моят апел към българския бизнес – ако има съмнение за картел, да бъде веднага сигнализиран контролният орган“, коментира още тя.\r\nПо думите ѝ цената на тока е такава, каквато я е определил регулаторът, и не трябва да се спекулира и да се будят страхове у българските граждани по този начин. „Ръцете на регулаторът се развързват така, както предвижда европейското законодателство, така че ние ще направим това, което пише там“, каза тя\r\nМинистър Петкова посочи, че с промените от 2018 г. цялото произведено количество енергия ще минава през Българската независима енергийна борса. \"До броени дни те ще бъдат качени на сайта за обществено обсъждане. КЕВР също трябва да даде становище по тях, тъй като това е органът, който ще изпълнява този  тип дейност“, каза още тя.\r\nЦветилена СИМЕОНОВА", "date": "2018.01.22", "title": "Министър Теменужка Петкова: Няма да има повишение на цената на тока, битовите потребители могат да бъдат спокойни"}
{"url": "http://www.focus-news.net/news/2018/01/22/2480137/varna-14-godishno-momche-e-zadarzhano-za-ubiystvo-na-bezdomnik.html", "text": "Окръжната прокуратура във Варна привлече като обвиняем за убийството на 53-годишния бездомник Красимир Куртев, извършено по хулигански подбуди и по особено мъчителен начин, и задържа за срок до 72 часа 14-годишен младеж с инициали Д. Ж. Това съобщиха от пресцентъра на Апелативна прокуратура - Варна. Съучастник на задържания е 13-годишно малолетно момче, което не може да носи наказателна отговорност по закон. Настанено е в дом за временно настаняване на малолетни и непълнолетни извършители на престъпления. Разследването на убийството е възложено на следовател от Окръжния следствен отдел. Прокуратурата ще внесе искане във Варненския окръжен съд за вземане постоянна мярка за неотклонение „Задържане под стража“ спрямо 14-годишния Д. Ж.\r\nБездомникът бил намерен в безпомощно състояние в района на пазара до блок 20 в кв. „Владиславово“. Случаен минувач повикал бърза помощ. Лекарите установили смъртта на 53-годишния мъж, по чието тяло имало видими следи от наранявания. Аутопсията на тялото показала, че смъртта е настъпила вследствие тежка черепно-мозъчна травма. Починалият е и със счупени ребра, причинили разкъсване на вътрешните му органи. \r\nБлагодарение на бързите и адекватни оперативно-издирвателни действия на криминалисти от ОД на МВР са установени четири лица - две момчета на 14 и две на 13 години, които имали отношение към тежкото престъпление. \r\nСлед извършени процесуално-следствени действия, съдебни експертизи, оглед на веществените доказателства, претърсвания по неотложност и изземвания на 21 януари 2018 г. са събрани доказателства, че извършители на тежкото криминално престъпление са 14-годишният Д. Ж. и 13-годишният му съучастник К. М. Към настоящия момент не е установена вина на останалите две момчета -  едното от които снимало действията на приятелите си, а другото наблюдавало случващото се. \r\nНа 16 януари 2018 г. момчетата се скарали с бездомно живеещия Красимир. На 17 януари му нанесли побой. Три дни по-късно двете момчета отново нанесли жесток побой над пострадалия мъж. Досъдебното производство е образувано за умишлено убийство по особено мъчителен начин, извършено в съучастие и по хулигански подбуди.", "date": "2018.01.22", "title": "Варна: 14-годишно момче е задържано за убийство на бездомник"}
{"url": "http://www.focus-news.net/news/2018/01/22/2480138/sofiya-vazstanoveno-e-dvizhenieto-po-pat-iii-3009-pravets-etropole.html", "text": "Възстановено е движението по път III-3009 Правец – Етрополе. Това съобщиха от пресцентъра на Агенция \"Пътна инфраструктура\".", "date": "2018.01.22", "title": "София: Възстановено е движението по път III-3009 Правец – Етрополе"}
{"url": "http://www.focus-news.net/news/2018/01/22/2480139/stanislav-vladimirov-bsp-s-bezdeystvieto-si-agentsiya-mitnitsi-i-ministerstvo-na-finansite-sazdavat-usloviya-za-zaplaha-za-stabilnostta-na-stranata.html", "text": "\"Над три години Агенция „Митници” и Министерство на финансите са бездействали и не са предприели нищо, въпреки че и за непрофесионалист е видимо- как системата БАЦИС е несъвършенна и че още при самото й създаване са заложени пропуски, които дават възможност за манипулиране на въведени данни, без да бъдат оставяни следи, въпреки дадените милиони лева за внедряване на системата.” Това заяви народният представител от „БСП за България” Станислав Владимиров, позовавайки се на доклад на ДАНС за системата БАЦИС, съобщиха от пресцентъра на Националния съвет на БСП. \r\nПо думите му е добре, че ДАНС правят критичен доклад, в който много ясно посочват редица несъвършенства- като това, че достъпът до всички ИКУНК устройства се осъществява чрез компютър, свързан с интернет, ползващ редица приложения, което е предпоставка за външни влияния. „Използването на една и съща парола за осъщестявване на достъп до ИКУНК за всички данъчни складове в страната позволява системата на националано ниво да  бъде лесно дестабилизирана”, уточнява той, позовавайки се на доклада на ДАНС.\r\nПо думите на Станислав Владимиров най-стряскащо е едно от заключенята на ДАНС: „Според агенцията, съществуват условия за създаване на заплаха за финансовата и икономическа стабилност на страната, поради наличие на възможност за манипулиране на количеството стоки, подлежащи на акцизно облагане.”", "date": "2018.01.22", "title": "Станислав Владимиров, БСП: С бездействието си Агенция „Митници” и Министерство на финансите създават условия за заплаха за стабилността на страната"}
{"url": "http://www.focus-news.net/news/2018/01/22/2480140/penka-ignatova-direktsiya-obrazovanie-veliko-tarnovo-na-chetiri-sa-razdeleni-osnovnite-kriterii-za-priem-na-badeshtite-parvoklasnitsi-v-obshtinata.html", "text": "Нова Наредба за прием на децата в първи клас подготвиха експерти от Община Велико Търново. Това се наложи, след като Министерство на образованието и науката въведе съществени промени в организацията на дейностите в училищното образование, съобщи за Радио „Фокус“ – Велико Търново Пенка Игнатова, директор на Дирекция „Образование, младежки дейности и спорт“ в местната администрация. Тя уточни, че критериите се разделят в две групи – основни и допълнителни. „Първата група включва четири подгрупи. Тя засяга  постоянния или настоящ адрес в прилежащия район на училището. На първо място той не трябва да е променян в последните 3 и над 3 години от подаване на заявлението. Това е групата, в която децата набират най-много точки. Втората група включва деца с постоянен или настоящ адрес в прилежащия район на училището, при които той не е променян между една и три години. Третата група е когато адресът е променен в последната година и четвъртата група – когато децата са извън прилежащия район“, обясни Пенка Игнатова и подчерта, че никой не може да откаже прием на документи от родители, независимо дали детето е в района или не. В такъв случай просто ще се изчака да бъдат изпълнени желанията на всички семейства от района и чак след това, ако има свободни места, детето ще бъде прието в даденото училище.\r\nДопълнителните критерии, които са включени по реда на предложението по Наредба 10, са за деца, които са със специални образователни потребности, деца с трайни увреждания, деца от семейства, където има и други малчугани, които учат в училището, деца от социални заведения, деца с двама починали родители. Те надграждат основните.\r\nПредстои новите правила да бъдат гласувани на предстоящата в края на месеца сесия на Общински съвет.\r\nЛуиза ТРАНЧЕВА", "date": "2018.01.22", "title": "Пенка Игнатова, Дирекция „Образование“ - Велико Търново: На четири са разделени основните критерии за прием на бъдещите първокласници в общината"}
{"url": "http://www.focus-news.net/news/2018/01/22/2480141/veliko-tarnovo-pozhar-gorya-v-tseh-za-metaloobrabotka-v-grad-kilifarevo.html", "text": "Пожар горя в цех за металообработка в град Килифарево, съобщиха от Областна администрация – Велико Търново. Три противопожарни автомобила са се отзовали на сигнала, който е подаден в 13.50 часа на тел. 112. За по-малко от два часа пламъците са били потушени. На мястото беше и областният управител проф. д-р Любомира Попова, която разговаря с началника на Регионална дирекция „Пожарна безопасност и защита на населението“ – Велико Търново комисар Красимир Кръстев, за да се увери, че пожарът е овладян и няма опасност за хората в Килифарево. Пламъците са унищожили около 100 кв. м покривна конструкция.", "date": "2018.01.22", "title": "Велико Търново: Пожар горя в цех за металообработка в град Килифарево"}
{"url": "http://www.focus-news.net/news/2018/01/22/2480142/dobrina-matova-direktor-na-muzey-chudomir-s-usiliyata-na-obshtina-kazanlak-muzeya-i-fondatsiyata-za-parvi-pat-chudomir-e-vklyuchen-v-uchebnitsite-kato-hudozhnik-i-kato-pisatel.html", "text": "През 2017 година Литературно – художествен музей „Чудомир“ е посетен от 6 179 души. Това каза за Радио „Фокус“ директорът на музея Добрина Матова. Тя поясни, че 6 161 са българите посетили музея, 18 са чужденците. От общия брой на посетителите за 2017 г. учениците са 1 441, а студентите 80.\r\nВ електронен каталог е въведена и подредена по отдели служебната библиотека на музея. Предстои въвеждането и на личната библиотека на Чудомир. „Електронният каталог ще даде възможност за бързо и лесно намиране по различни критерии на документи, свързани с живота на Чудомир и огромното му творчество“, каза Матова.\r\nТя поясни, че музей „Чудомир“ е получил ценни дарения от снимки и документи, свързани с живота на писателя и неговия брат Георги Чорбаджийски от г-жа Лилия Димитрова и други родственици.\r\nСред значимите събития през миналата година Матова отличи проведената в рамките на Чудомирови празници Научна конференция - „Чудомир, другите, годините…”, с участие на водещи имена от академичните общности и научен ръководител проф. Яни Милчаков.\r\n„С общите усилия на Община Казанлък, музея и фондацията за първи път Чудомир е включен в учебниците, при това в двете му амплоа – като художник и като писател. В 8 клас, в часовете по български език, децата ни ще изучават откъси от два негови разказа - \"Есен\" и \"Не е куче като куче\". В учебниците за 7 и 9 клас по изобразително изкуство Чудомир ще се изучава в два раздела - \"Карикатура\" и \"Пропорции\"“, каза Матова. \r\nСлавяна ГАЙДАРОВА", "date": "2018.01.22", "title": "Добрина Матова, директор на Музей „Чудомир“: С усилията на Община Казанлък, музея и фондацията за първи път Чудомир е включен в учебниците – като художник и като писател"}
{"url": "http://www.focus-news.net/news/2018/01/22/2480143/vidin-vremenno-e-ogranicheno-dvizhenieto-po-glaven-pat-e-79-pri-selo-skomlya-poradi-avariral-tir.html", "text": "Временно е ограничено движението по главен път I-1 (E-79), в участъка Димово - Ружинци при село Скомля, поради аварирал ТИР. Това съобщиха от пресцентъра на Агенция \"Пътна инфраструктура\". Обходен маршрут: път II-11 Добри дол - път III-112 Тополовец - Руженци.", "date": "2018.01.22", "title": "Видин: Временно е ограничено движението по главен път Е-79 при село Скомля поради аварирал ТИР"}
{"url": "http://www.focus-news.net/news/2018/01/22/2480144/binali-yaldaram-do-momenta-turskata-armiya-ne-e-ponesla-zagubi-v-zhiva-sila-po-vreme-na-operatsiya-maslinova-klonka.html", "text": "Турският министър-председател Бинали Йълдъръм заяви, че до момента въоръжените сили на страната не са понесли загуби в рамките на на операция „Маслинова клонка“ в сирийския район Африн, предава Anadolu Agency.\r\n„Кюрдските терористи в северозападния сирийски град Африн са обстрелвали с миномети нашата южна провинция Хатай, убивайки един и ранявайки двама“, заяви Йълдъръм. Той допълни, че един турски войник е бил леко ранен по време на операцията. \r\n„Името на операцията е значимо. Африн е известен със своите маслини. Това е повече от мироопазваща операция. Повече от 170 цели са разрушени за последните два дни“, допълни уточни турският министър-председател.  Виктор Турмаков", "date": "2018.01.22", "title": "Бинали Йълдъръм: До момента турската армия не е понесла загуби в жива сила по време на операция „Маслинова клонка“"}
{"url": "http://www.focus-news.net/news/2018/01/22/2480145/dotstatyana-burudzhieva-politolog-visokoto-doverie-kam-prezidenta-rumen-radev-se-dalzhi-na-fakta-che-nyama-razminavane-mezhdu-tova-koeto-obeshta-i-tova-koeto-pravi.html", "text": "Високото доверие, което получава президентът Румен Радев, една година след встъпването в длъжност, се дължи на факта, че няма разминаване между това, което обеща по време на кампанията си и това, което прави. Това каза в интервю за Радио \r\n„Фокус“ политологът доц. Татяна Буруджиева. Според нея в отношенията президент-вицепрезидент за първи път има един екип. „Това е първият президент, който няма неистовото желание да бъде най-важният лидер и може би заради това хората му присъждат това първо място. Понеже специфичното за неформалния лидер и когато заеме формално лидерско място той трябва да остане верен на онова, което хората харесват и предпочитат в него. Той в кампанията си беше с достатъчно ясни позиции и абсолютно категоричен, но в същото време без да се опитва да заеме цялото пространство“, коментира политологът.\r\nДоц. Буруджиева допълни, че според нея синхронът между Румен Радев и Илияна Йотова е една от важните причини, на която се дължи високата оценка за президентството.", "date": "2018.01.22", "title": "Доц.Татяна Буруджиева, политолог: Високото доверие към президента Румен Радев се дължи на факта, че няма разминаване между това, което обеща и това, което прави"}
{"url": "http://www.focus-news.net/news/2018/01/22/2480146/srbija-danas-sarbiya-prezidentat-vuchich-predotvrati-voyna-v-kosovo-albantsite-byaha-gotovi-za-deystvie-srabskata-armiya-e-postavena-v-gotovnost.html", "text": "Президентът Александър Вучич предотврати война в Косово, тъй като албанците бяха готови за действие, а сръбската армия е поставена в готовност, пише белградският вестник Srbija Danas.\r\nСпоред изданието \"непосредствено преди посещението на президента в Косово и Метохия се е разиграла небивала криза на сигурността и политическата стабилност, тъй като етническите албанци са искали да използват разследването на убийството на Оливер Иванович като повод за въвеждането на специалните полицейски сили на територията на Северно Косово в нощта на събота срещу неделя\".\r\nВ статията се твърди, че сръбските и руските служби за получили достатъчно сигурни доказателства за реализирането на подобен план, след което сръбският президент е предприел светкавичното посещение в Косово, а Сърбия е представила доказателства за ситуацията пред ЕС и НАТО.\r\nSrbija Danas цитира мнението на експерта по сигурността Милан Петрич, който смята, че \"НАТО и ЕС трябва да гарантират сигурността на сърбите в Косово\".\r\nСръбският анализатор Дарко Трифунович заявява, \"че посещението на Вучич е блестящ ход за запазване на сигурността в региона\".\r\nТрифунович смята, че не може да си представи как би се приел инцидент по време на посещението на Вучич в Косово. \"Това би било небивал скандал\".\r\nSrbija Danas се позовава и на мнението на генерал Божидар Делич, според когото \"албанците са се отказали, тъй като не обичат да предприемат рискови операции без подкрепата на САЩ\". Тереза Герова", "date": "2018.01.22", "title": "Srbija Danas (Сърбия): Президентът Вучич предотврати война в Косово, албанците бяха готови за действие, сръбската армия е поставена в готовност"}
{"url": "http://www.focus-news.net/news/2018/01/22/2480147/dimitar-zdravkov-kmet-na-obshtina-sadovo-nad-25-miliona-sa-sobstvenite-prihodi-na-obshtinata-za-2017-godina.html", "text": "Над 2.5 милиона са собствените приходи на Община Садово за 2017 година. Това съобщи в предаването „Садово в сърцето на Тракия” на Радио „Фокус” - Пловдив кметът на Общината Димитър Здравков. Точната цифра на приходите е 2 639 100 лева. Те се формират основно от такси, наеми и лихви по срочни депозити. Най-големи са приходите от такса битови отпадъци, които за 2017 година са били 850 000 лева. След това са приходите от данък върху превозните средства – 474 000 лева и данък върху недвижимо имоти – 307 000 лева. Не са малко и приходите на общината от наем на имущество и наем на земя, както и от продажба на земя, които се движат по около 100 000 лева на година и малко над тази цифра. „Ние сме привърженици на това по-малко да продаваме дълготрайни активи на общината, като търсим други пера за собствени приходи”, посочи кметът. И наистина данните доказват това. Вижда се, че от продажба на общински сгради Общината е придобила едва 13 000 лева през изтеклата бюджетна година. Според Здравков в общината не се предвиждат увеличения на такси и данъци, с изключение на такса битови отпадъци с 11 лева на тон. Тежестта тук се пада на големите населени места, тъй като в малките почти липсва бизнес и таксите, които се събират от този данък са малко.\r\nСпоред кмета на Община Садово 2017 година е била изключително добра по отношение на финансите. Общината няма неразплатени задължения и дори има над 1 милион лева депозит.\r\nЦветана ТОНЧЕВА", "date": "2018.01.22", "title": "Димитър Здравков, кмет на Община Садово: Над 2.5 милиона са собствените приходи на Общината за 2017 година"}
{"url": "http://www.focus-news.net/news/2018/01/22/2480148/sofiya-v-natsionalniya-voennoistoricheski-muzey-shte-bade-predstavena-izlozhbata-pamet-za-badeshteto-na-25-yanuari.html", "text": "В Националния военноисторически музей ще бъде представена изложбата „Памет за бъдещето“ на 25 януари. Това съобщиха от пресцентъра на музея. Изложбата ще бъде открита на 25 януари от 16.00 часа на ул. „Черковна“ №92. Тя представя част от даренията, получени от музея през изминалата година, и е жест на признателност към всички, благодарение на които сглобяваме разказа за нашето минало.\r\nИзложбата включва част от 1594-те дарени реликви на емблематични за българската история личности, получени от техни наследници, както и техника и снаряжение, дарени от военните формирования в страната. Сред тях са кортик и отличия на единствения командир на дивизия от Българската армия, загинал по време на Втората световна война – генерал-лейтенант Боньо Пиронков, албум на 53-ти Орловски випуск на Военното на Н.В. Училище (1931 – 1934), както и генералска шпага и отличия на генерал-майор Иван Хубенов. Колекцията от хладно оръжие на музея е допълнена и от еспадрон (тренировъчна сабя) на един от изтъкнатите военни юристи в междувоенния период и председател на Софийския военен съд от 1942 г. – полк. Иван Добрев. Любителите на авиацията ще имат възможност да видят съвременен летателен костюм на генерал Константин Попов, използван по време на службата му в  авиобаза Граф Игнатиево, и други интересни експонати.\r\nВ знак на благодарност към дарителите всеки един от тях ще получи грамота за дарение и билет за целогодишен безплатен достъп до Националния военноисторически музей и неговите филиали.", "date": "2018.01.22", "title": "София: В Националния военноисторически музей ще бъде представена изложбата „Памет за бъдещето“ на 25 януари"}
{"url": "http://www.focus-news.net/news/2018/01/22/2480149/abc-news-dzheyms-matis-potvardi-che-turtsiya-e-uvedomila-sasht-za-operatsiyata-v-siriya.html", "text": "Министърът на отбраната на САЩ Джеймс Матис заяви, че Турция е предала на армията на страната му предварително уведомление за въздушните удари срещу кюрдските сили в Северна Сирия, предава   ABC News.\r\nМатис защити Турция, определяйки я като доверен съюзник в НАТО с „легитимна загриженост за сигурността“ относно Сирия. Пред репортери той заяви, че дипломатите в момента работят по уреждането на турското въоръжено противопоставяне със сирийските крюди, които са ключов военен съюзник на САЩ в борбата срещу „Ислямска държава“. \r\nТой допълни, че силите на САЩ в Сирия не са подложени на риск от турската операция, защото не се намират в района на Африн.  Виктор Турмаков", "date": "2018.01.22", "title": "ABC News: Джеймс Матис потвърди, че Турция е уведомила САЩ за операцията в Сирия"}
{"url": "http://www.focus-news.net/news/2018/01/22/2480150/frans-timermans-ek-istanbulskata-konventsiya-zashtitava-zhenite-ot-nasilie-nito-poveche-nito-po-malko.html", "text": "Истанбулската конвенция защитава жените от насилие – нито повече, нито по-малко. Това се повосчва в изявление на Франс Тимерманс, първи заместник-председател на Европейската комисия, съобщиха от пресцентъра на Представителство на ЕК в България. По време на посещението си в България днес първият заместник-председател на Комисията Франс Тимерманс заяви следното: \r\n\"Българското Народно събрание е изправено пред важно решение – дали да ратифицира или не Истанбулската конвенция. Това, разбира се, ще бъде напълно суверенно решение. \r\nМного неща бяха казани за конвенцията, много от тях, също така, бяха неверни. Искам да съм ясен: тази конвенция защитава жените от насилие – нито повече, нито по-малко. \r\nВсяка трета жена в Европа е била жертва на насилие поне веднъж в живота си, просто защото е жена. И всяка трета жена в Европа се е сблъсквала с психически и/или сексуален тормоз. Това е недопустимо, трябва да спре и ние трябва да го спрем сега - заедно. \r\nИстанбулската конвенция трябва да помогне на превенцията и борбата срещу насилието над жените и домашното насилие. Това е първият обвързващ и всеобхватен международен инструмент в Европа, който се занимава с насилието срещу жените. Не става въпрос за налагане на нови социални стандарти, става дума за забрана на насилието. Като социалист аз съм горд, че борбата за равенство и защита на жените заема централно място в моето движение от 150 години насам. \r\nТова е достойният начин да се действа в Европа през 21 век. Страните членки в Съвета на ЕС го подкрепят, Европейският парламент го подкрепя. И сега аз мога само да се надявам, че българското Народно събрание ще ратифицира тази конвенция в интерес на нашите майки, на нашите сестри, на нашите дъщери и на всички наши европейски общества\".", "date": "2018.01.22", "title": "Франс Тимерманс, ЕК: Истанбулската конвенция защитава жените от насилие – нито повече, нито по-малко"}
{"url": "http://www.focus-news.net/news/2018/01/22/2480151/euobserver-avstriya-planira-da-sadi-ek-zaradi-aets-paksh-v-ungariya.html", "text": "Правителството на Австрия съобщи, че ще съди Европейската комисия заради това, че е позволила на Унгария да разшири своя АЕЦ „Пакш“, предава  EUObserver.\r\nСпоред правителството във Виена не е в европейски интерес климатичните промени да се борят с атомна енергия. Регулаторите на ЕС дадоха зелена светлина за „Пакш“ преди година. Унгария се стреми да започне изграждането му тази година. \r\n„Ние ще сме в съда, защитавайки решението си“, даде коментар говорител на ЕК. Виктор Турмаков", "date": "2018.01.22", "title": "EUObserver: Австрия планира да съди ЕК заради АЕЦ „Пакш“ в Унгария"}
{"url": "http://www.focus-news.net/news/2018/01/22/2480152/blagoevgrad-intenziven-e-trafikat-za-tovarni-avtomobili-na-gkpp-kulata.html", "text": "Интензивен е трафикът за товарни автомобили на ГКПП „Кулата“ на изход. Това съобщи за Радио „Фокус“ – Пирин дежурният служител на граничния пункт. На останалите пунктове по българо-гръцката граница движението е нормално.\r\nЛивия НИНОВА", "date": "2018.01.22", "title": "Благоевград: Интензивен е трафикът за товарни автомобили на ГКПП „Кулата“"}
{"url": "http://www.focus-news.net/news/2018/01/22/2480153/d-r-ventsislav-daskalov-obshtopraktikuvasht-lekar-protivogripnite-vaksini-osiguryavat-edna-dobra-zashtita-sreshtu-shirok-spektar-ot-virusi.html", "text": "Противогрипните ваксини осигуряват една добра защита срещу широк спектър от вируси. Това каза за Радио „Фокус“ – Пирин д-р Венцислав Даскалов, общопрактикуващ лекар от Благоевград. Той отбеляза, че е привърженик на профилактиката с подобни средства и от над 20 години всяка есен се ваксинира. „През тези години, въпреки че съм на практика в ежедневен контакт с вирусни заболявания, не съм боледувал от истински грип може би повече от един път. Така че споделям и лекарския и лични си опит, че за мен ваксината е нещо много полезно и много правилно да се използва. Тя ни осигурява една защита, разбира се не срещу всички възможни вируси. Обикновено ваксините съдържат от 3 до 4 щама, но това са щамовете, които са разпознати като най-рискови и причиняващи най-тежки инфекции“, подчерта д-р Даскалов. Той добави, че в определения сезон дори човек да се разболее от някакъв вид простуда, тя ще мине леко или с минимални отклонения от работа ако е ваксиниран преди това.\r\nЛивия НИНОВА", "date": "2018.01.22", "title": "Д-р Венцислав Даскалов, общопрактикуващ лекар: Противогрипните ваксини осигуряват една добра защита срещу широк спектър от вируси"}
{"url": "http://www.focus-news.net/news/2018/01/22/2480154/d-r-boyka-radeva-bchk-petrich-vse-oshte-provezhdame-kampaniya-za-razdavane-na-hranitelni-produkti-ostanali-ot-minalata-godina.html", "text": "Все още провеждаме кампания за раздаване на хранителни продукти, останали от миналата година. Това каза за предаването „Петрич – древен и вековечен“ на Радио „Фокус“ – Пирин д-р Бойка Радева, председател на Български червен кръст – Петрич. Тя обясни, че в момента чакат процедура по обжалване на търга за доставяне на продуктите за тази година. „На национално ниво организацията е много слаба по отношение на провеждането на търговете, определянето на хората, които ще трябва да пакетират продуктите, което страшно много затруднява работата ни“, добави д-р Радева. Тя коментира, че в община Петрич има най-много реципиенти за цяла Благоевградска област – около 3 200 човека. Д-р Радева заяви, че много от тях все още не могат да получат помощите си заради тези забавяния. Тя изказа благодарност към служителите на Социалните служби, за тяхното разбиране и съдействие. „Те също много ни помагат когато имаме затруднения с раздаването на помощите,  когато има хора които не са дошли да си получат продуктите, служителите от социални грижи се включват активно да помагат“, каза д-р Радева.\r\nЛивия НИНОВА", "date": "2018.01.22", "title": "Д-р Бойка Радева, БЧК – Петрич: Все още провеждаме кампания за раздаване на хранителни продукти, останали от миналата година"}
{"url": "http://www.focus-news.net/news/2018/01/22/2480155/lovech-dvama-sa-zaginali-pri-tezhkiya-paten-intsident-kray-s-balgarski-izvor.html", "text": "Тази сутрин около 10.20 часа на ПП I-4 в района на с.Български извор, лек автомобил „Опел“ управляван от 40-годишен мъж от гр. Габрово е навлязъл в насрещната лента за движение и се е ударил странично в лекотоварен бус. В резултат на сблъсъка на място е починал 42-годишен мъж пътуващ на предната седалка в „Опел“-а , а водачът на същия автомобил е починал малко по-късно в ловешката болница.\r\nПо случая е образувано досъдебно производство.", "date": "2018.01.22", "title": "Ловеч: Двама са загинали при тежкия пътен инцидент край с. Български извор"}
{"url": "http://www.focus-news.net/news/2018/01/22/2480156/blagoevgrad-suhi-i-prohodimi-sa-patnite-nastilki-na-teritoriyata-na-grada.html", "text": "Трафикът по булевардите „Св. Солунски“, „Св. св. Кирил и Методий“ и „Васил Левски“ е нормално интензивен, предаде репортер на Радио „Фокус“ – Пирин. Без проблеми се извършва и движението по улиците „Славянска“ и „Владо Черноземски“. Пътните настилки са предимно сухи и нормално проходими при зимни условия. По-натоварено е движението на изхода на Благоевград при квартал „Струмско“. През деня няма регистрирани инциденти по пътищата в общината и града. Градският транспорт се движи по обичайното си разписание, без закъснения.\r\nЛивия НИНОВА", "date": "2018.01.22", "title": "Благоевград: Сухи и проходими са пътните настилки на територията на града"}
{"url": "http://www.focus-news.net/news/2018/01/22/2480157/ministar-lilyana-pavlova-i-parviyat-zamestnik-predsedatel-na-ek-frans-timermans-obsadiha-mnogogodishnata-finansova-ramka-na-es.html", "text": "Министърът за Българското председателство на Съвета на ЕС Лиляна Павлова проведе двустранна среща с еврокомисар Франс Тимерманс, първи заместник-председателя на Европейската комисия, който отговаря за по-доброто законотворчество, междуинституционални отношения и върховенство на закона. Това съобщиха от пресцентъра на Министерство за Българското председателство на Съвета на ЕС 2018. Франс Тимерманс е на посещение в София по повод първата среща от парламентарното измерение на Българското председателство, която се проведе в НДК днес и на която бяха обсъдени текущи въпроси от европейския дневен ред.\r\nМинистър Павлова и комисар Тимерманс обсъдиха бюджета на ЕС след 2020 година (Многогодишната финансова рамка), бъдещата кохезионна и селскостопанска политика на Евросъюза. По време на срещата двамата се съгласиха, че един от най-важните приоритети на Българското председателство е постигането на съгласие в дебата за сигурността на външните граници на съюза и за реформата на системата за убежище.\r\nОт двете страни беше изразено становището, че Българското председателство дава уникална възможност да се подобрят отношенията с Турция. Комисар Тимерманс приветства инициативата на българското правителство да проведе обща среща между председателите на европейските институции и Турция по време на Българското председателство във Варна. \r\nВнимание беше отделено и на прилагането на върховенството на закона в държавите членки на ЕС, както и на ратифицирането от България на Истанбулската конвенция. Еврокомисар Франс Тимерманс сподели, че е разчита страната да подкрепи Конвенцията, която е изключително важен инструмент за равенството между мъжете и жените и за защитата от домашно насилие.\r\nЕврокомисарят представи целите и задачите пред работната група за Бъдещето на ЕС, която беше създадена на 18 януари от председателя на ЕК Жан Клод Юнкер.", "date": "2018.01.22", "title": "Министър Лиляна Павлова и първият заместник-председател на ЕК Франс Тимерманс обсъдиха Многогодишната финансова рамка на ЕС"}
{"url": "http://www.focus-news.net/news/2018/01/22/2480158/sport-elitsa-kostova-se-klasira-v-osnovnata-shema-v-nyuport-biych.html", "text": "Елица Костова успя да се квалифицира на турнирите в Нюпорт Бийч в американския щат Калифорния. \r\nКостова успя да победи американките Емина Бекташ с 6:2, 5:7, 6:1  и Каролин Доулхайд с  с 6:4, 6:4. \r\nВ първия кръг на основната схема Костова ще играе срещу шведката Ребека Петерсон, която е №148 в световната ранглиста. Българската тенисистка е № 217 в момента. Виктор Турмаков", "date": "2018.01.22", "title": "Спорт: Елица Костова се класира в основната схема в Нюпорт бийч"}
{"url": "http://www.focus-news.net/news/2018/01/22/2480159/vanshnite-ministri-na-es-obsadiha-sastoyanieto-na-blizkoiztochniya-miren-protses.html", "text": "Заместник министър-председателят и министър на външните работи Екатерина Захариева участва в първото за годината заседание на Съвет „Външни работи“ в Брюксел. Това съобщиха от пресцентъра на Министерството на външните работи. Водеща тема в дневния ред на първите дипломати на 28-те бе Близкоизточният мирен процес и ролята на ЕС в подкрепа на възобновяването му.\r\n“Смятаме, че е изключително важно ЕС да има единен подход спрямо Близкоизточния мирен процес\", подчерта министър Захариева по време на обсъждането. \"ЕС следва да играе активна роля, включително и в процеса на вътрешнопалестинското помирение”, каза още тя.\r\nСлед срещата с израелския премиер Нетаняху в рамките на Съвет „Външни работи“ през декември 2017 г., днес министрите проведоха работен обяд с палестинския президент Махмуд Аббас. Потвърдена бе позицията на ЕС, че решение на конфликта трябва да се търси на основата на две държави, както и че въпросът за статута на Йерусалим трябва да се реши в директни преговори между страните.\r\n“Нашето послание към президента Аббас е, че усилията трябва да се насочат към намаляване на напрежението и стимулиране на преговорите”, каза Захариева.\r\nСъветът изрази подкрепа за дейността на Агенцията на ООН за палестинските бежанци и ще продължи финансовия си принос за нейната работа.\r\nИзразена бе подкрепа за работата на Квартета и усилията му за възобновяване на преговорите. От страна на ЕС бе отправено послание за сдържаност и неупотреба на насилие, както и за избягване на едностранни действия, които могат само допълнително да усложнят процеса.\r\nСъветът проведе и дебат по развитието на отношенията на ЕС със страните от Африка, Карибите и Тихоокеанския басейн след изтичане на споразумението от Котону през 2020 г. Въпросът за пост-Котону е от голяма значимост за ЕС. Преговорите по рамката на бъдещите отношения трябва да започнат до 1 септември 2018 г.\r\nБългарското председателство ще се стреми към постигането на съгласие по обща позиция на ЕС и ще работи последователно за изграждането на консенсус между държавите-членки. Бъдещото споразумение ще има значителни  политически, търговски, финансови, свързани с развитието и др. последици в дългосрочен план.\r\nСъветът прие заключения и нова стратегия на ЕС за Ирак. В документа се подчертава подкрепата на ЕС за единството, суверенитета и териториалната цялост на Ирак. Заявява се готовност за принос към усилията за стабилизацията, реконструкцията и икономическото развитие на Ирак, както и за изграждане на институциите в страната. Предвижда се диалог по миграцията между ЕС и Ирак, чрез който да бъдат изработени процедури за връщане и обратно приемане на иракски мигранти.    \r\nМинистрите проведоха и дискусия по ситуацията в Либия и възможностите за подкрепа на ЕС за политическия процес в страната. Изразена бе подкрепа за работата на специалния пратеник на ООН Гасан Саламе и усилията за организиране и провеждане на избори в Либия през 2018 г.\r\nПървите дипломати на ЕС отново потвърдиха позицията на Съюза в подкрепа на изпълнението на Споразумението по ядрената програма на Иран (JCPOA).   \r\nПреди началото на заседанието министрите проведоха работна закуска с президента на Европейската инвестиционна банка. Основна тема на разговора бе създаването на Банка за развитие, която да финансира проекти за развитие в трети страни.", "date": "2018.01.22", "title": "Външните министри на ЕС обсъдиха състоянието на Близкоизточния мирен процес"}
{"url": "http://www.focus-news.net/news/2018/01/22/2480160/kyustendil-spokoyna-e-obstanovkata-na-gkpp-gyueshevo-obrabotkata-na-avtomobili-stava-bez-zabavyane.html", "text": "Спокойна е обстановката на ГКПП „Гюешево”. Това съобщи за Радио „Фокус” – Кюстендил дежурният на граничния българо-македонски пункт. Към този час на деня няма натоварване, преминаването и обработката на документи и на тежкотоварните моторни превозни средства става без забавяне. На вход и на изход трафикът е слаб. Моторните превозни средства трябва да бъдат подготвени за движение при зимни условия. В района на пункта няма валежи, пътят е почистен.\r\nВенцеслав ИЛЧЕВ", "date": "2018.01.22", "title": "Кюстендил: Спокойна е обстановката на ГКПП „Гюешево”, обработката на автомобили става без забавяне"}
{"url": "http://www.focus-news.net/news/2018/01/22/2480161/anadolu-agency-turskite-vaorazheni-sili-i-svobodnata-siriyska-armiya-sa-poeli-kontrol-nad-visochinata-kray-afrin-otkadeto-e-izvarshvan-obstrela-po-kilis.html", "text": "Турските въоръжени сили заедно с частите на „Свободната сирийска армия“ са превзели стратегически важния връх Барсая край сирийския град Африн, предава  Anadolu Agency.\r\nКюрдските „Отряди за народна самоотбрана“ са използвали върха, надвисващ над сирийската област Азаз и турската провинция Килис, за да атакуват цивилни с гаубици и ракети. \r\nОтделно турските сили са превзели селата Шейх Бади, Марсо и Хафтар.  Виктор Турмаков", "date": "2018.01.22", "title": "Anadolu Agency: Турските въоръжени сили и „Свободната сирийска армия“ са поели контрол над височината край Африн, откъдето е извършван обстрела по Килис"}
{"url": "http://www.focus-news.net/news/2018/01/22/2480162/smolyan-ostavat-v-sila-ogranicheniyata-za-tovarnite-avtomobili-prez-prohoda-prevala-i-patya-dospat-sarnitsa.html", "text": "Проходими при зимни условия са пътищата в област Смолян, съобщиха за Радио „Фокус“ – Смолян от Областно пътно управление – Смолян. Времето облачно, без валежи. Пътните настилки по републиканските пътища са предимно мокри, по високите и сенчести места в планината има заснежени и заледени участъци, които са опесъчени и осолени. Остава в сила ограничението за товарните автомобили над 12 тона да се движат без ремаркета и полуремаркета през прохода Превала и пътя Доспат – Сърница. Ограниченията са въведени заради снегопочистване на посочените участъци и засега ще останат в сила до утре на обяд. През деня не са получавани сигнали за инциденти по републиканските пътища.\r\nПоради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по улиците в града са предимно сухи. Времето е облачно, без валежи. Автомобилният трафик в края на работния ден е интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.01.22", "title": "Смолян: Остават в сила ограниченията за товарните автомобили през прохода Превала и пътя Доспат – Сърница"}
{"url": "http://www.focus-news.net/news/2018/01/22/2480163/penka-ignatova-direktsiya-obrazovanie-veliko-tarnovo-obrazovanieto-e-prioritetno-v-byudzheta-na-obshtinata-oshte-ot-minalata-godina.html", "text": "Функцията „Образование“ е приоритетна в бюджета на Общината още от миналата година. Това заяви в ефира на Радио „Фокус“ – Велико Търново Пенка Игнатова, директор Дирекция „Образование, младежки дейности и спорт“ в местната администрация. Тя припомни, че през настоящата година най-много средства са отделени именно за нея, увеличението е с 16%. „Средствата ще бъдат използвани, както за увеличение на трудовите възнаграждения, така и за обезпечаване на учебно-възпитателната дейност. Най-правилното и най-доброто съотношение, което показват годишните анализи, е 70 към 30%, 65 към 35%. Сега това съотношение е доста изкривено и се движи някъде между 90 - 95 към 10 - 5%. Средствата, които ще се разходват по реда на делегирания бюджет, по формула се предоставят в училищата и детските градини. По отношение на училищата с тях се разпореждат директорите, които предоставят ежемесечни отчети в Общината. По отношение на детски градини финансирането е от първостепенния разпоредител към детските градини“, обясни Пенка Игнатова. Тя припомни, че Община Велико Търново е водеща в страната по отношение качеството на учебно-възпитателната работа в детските заведения.\r\nЛуиза ТРАНЧЕВА", "date": "2018.01.22", "title": "Пенка Игнатова, Дирекция „Образование“ - Велико Търново: Образованието е приоритетно в бюджета на Общината още от миналата година"}
{"url": "http://www.focus-news.net/news/2018/01/22/2480164/sofiyska-gradska-prokuratura-protestira-nalozhena-globa-za-mazh-izbyagal-sled-paten-intsident.html", "text": "Софийска градска прокуратура протестира наложена глоба за мъж, избягал след пътен инцидент. Това съобщиха от пресцентъра на Прокуратура на Република България. На 21 януари 2018 г. Софийски градски съд (СГС) е наложил мярка за неотклонение „парична гаранция“ в размер на 2 000 лв. на мъж с инициали Ст.М., обвиняем за причинено пътнотранспортно произшествие, завършило със смърт. Обвиняемият е избягал от мястото на инцидента. \r\nНа 19 януари 2018 г. е открито безжизнено тяло на мъж в района на Чепинско шосе, посока Нови Искър. Установено е, че причина за настъпването на смъртта е пътнотранспортно произшествие. На следващия ден СДВР задържа 24-годишния Ст.М. като извършител на деянието. Действията на столичните полицаи са под ръководството на Софийска градска прокуратура (СГП), която постановява задържане до 72 часа на извършителя и иска налагане на най-тежката мярка за неотклонение „задържане под стража“ на Ст.М. Искането на прокуратурата не е уважено от СГС. Първоинстанционният съдебен състав е приел, че е налице обосновано предположение за авторството на деянието, но липсва реална опасност обвиняемият да извърши престъпление или да се укрие. СГП протестира решението като неправилно и незаконосъобразно, като счита, че  извършеното деяние е с изключително висока степен на обществена опасност. От материалите по делото се установява, че обвиняемият е склонен към драстично незачитане на законоустановените правила за движение по пътищата. Той е превишил максимално допустимата скорост на движение и не е съобразил възможността за инцидент - произшествието се е случило в тъмната част на денонощието. Събраните до този момент доказателства категорично сочат, че е налице реална опасност обвиняемият да се укрие. Той не е спрял, за да окаже помощ на пострадалия и е положил сериозни усилия да попречи и на други лица да окажат помощ. Установено е, че обвиняемият Ст. М. е направил опити да прикрие местонахождението на трупа на пострадалия и да заличи всички следи, указващи неговото присъствие на мястото на инцидента. Според СГП, така установените по делото обстоятелства показват, че опасността обвиняемият да се укрие е реална, а не хипотетична, тъй като всичките му действия след извършването на инкриминираното деяние са били в тази насока.  \r\nПоради тези обстоятелства СГП внася протест пред Софийски апелативен съд за налагане на най-тежката мярка – „задържане под стража“, на обвиняемия Ст. М.", "date": "2018.01.22", "title": "Софийска градска прокуратура протестира наложена глоба за мъж, избягал след пътен инцидент"}
{"url": "http://www.focus-news.net/news/2018/01/22/2480165/mayk-pens-iranskoto-yadreno-sporazumenie-e-bedstvie-koeto-tryabva-da-popravim.html", "text": "Вицепрезидентът на САЩ Майк Пенс заяви, че иранското ядрено споразумение е „бедствие“ и допълни, че правителството на страната му няма повече да го сертифицира, предава ABC News.\r\nПо време на своя реч пред израелския парламент Пенс заяви, че правителството на САЩ „възнамерява да приложи ефективни и трайни ограничения върху иранските ракетна и ядрена програми“. \r\nПенс бе приет топло в Израел, който приветства американското решение да признае Ерусалим за столица на еврейската държава. Министър-председателят Бенямин Нетаняху е сред най-големите противници на ядреното споразумение, което бившият президент на САЩ Барак Обама постигна с Иран, сочейки, че ще проправи пътя на страната да придобие ядрено оръжие, което ще заплашва самото съществуване на Израел. \r\nПенс допълни, че споразумението не е фиксирано и че в близките месеци „САЩ ще се изтеглят“ от него.  Виктор Турмаков", "date": "2018.01.22", "title": "Майк Пенс: Иранското ядрено споразумение е бедствие, което трябва да поправим"}
{"url": "http://www.focus-news.net/news/2018/01/22/2480166/smolyan-filialat-na-plovdivskiya-universitet-v-grada-blagodari-na-kmeta-nikolay-melemov-za-okazanata-pomosht-pri-otstranyavane-na-shtetite-sled-uraganniya-vyatar.html", "text": "Филиалът на Пловдивския университет „Паисий Хилендарски“ в град Смолян изказва своята огромна благодарност за навременната и адекватна намеса от страна на г-н Николай Мелемов, кмет на Община Смолян, за отстраняване на щетите, нанесени от ураганния вятър на сградата на Филиала. Това съобщиха от пресцентъра на Община Смолян.\r\nНа 18 януари 2018 г. в следствие на силния вятър част от покривната конструкция на северното стълбище на учебната сграда на ПУ, Филиал – Смолян бе отнесена от вятъра и свалена на тревната площ в двора. Истинско чудо е, че няма пострадали, имайки предвид, че във Филиала се обучават над 450 студенти. Благодарение на добрата координация и съгласувани действия между Община Смолян, държавните институции и Филиал – Смолян, възстановяването на покривната конструкция започна още на следващия ден, в следствие, на което учебният процес продължи своя нормален ритъм, се казва в благодарственото писмо на Филиала на ПУ.", "date": "2018.01.22", "title": "Смолян: Филиалът на Пловдивския университет в града благодари на кмета Николай Мелемов за оказаната помощ при отстраняване на щетите след ураганния вятър"}
{"url": "http://www.focus-news.net/news/2018/01/22/2480167/vratsa-tezhkotovaren-avtomobil-se-e-obarnal-na-patya-mezhdu-byala-slatina-i-knezha-nyama-postradali.html", "text": "Тежкотоварен камион се е обърнал на пътя между Бяла Слатина и Кнежа, пътят не е блокиран, съобщиха от Пътна полиция – Враца. Няма пострадали при инцидента. Камионът се е обърнал няколко километра преди Кнежа в канавката на насрещното платно, трафикът по пътя не е затруднен. Пътната настилка в този участък е заснежена, духа силен вятър, движението трябва да се извършва с ниска скорост, посочиха от Пътна полиция.\r\nАнна ЛОЗАНОВА", "date": "2018.01.22", "title": "Враца: Тежкотоварен автомобил се е обърнал на пътя между Бяла Слатина и Кнежа, няма пострадали"}
{"url": "http://www.focus-news.net/news/2018/01/22/2480168/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от Агенция “Пътна инфраструктура”. Дъжд вали в областите Бургас, Варна и Велико Търново. Сняг вали в областите Бургас, Варна, Велико Търново, Габрово, Плевен, Разград, Русе, Силистра, Сливен, Смолян, Стара Загора, Търговище и Шумен, както и в района на Ловеч и Троян /обл. Ловеч/, Мальовица, Боровец, Етрополе, Гълъбец и Саранци /обл. София/. Пътните настилки са мокри,частично заснежени, заледени но обработени.\r\nНамалена видимост до 100 м поради мъгла има в района на гр. Кубрат /обл. Разград/Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - затворен за всички МПС.\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Превала” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради довършителни дейности от ремонт. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 31.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-843: Движението по път III-843 Велинград – Сърница е ограничено за МПС над 12 т. поради снегопочистване.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-843: Временно е ограничено движението по път ІІІ-843 Доспат – Сърница за МПС над12 т., с ремаркета и полуремаркета поради снеговалеж за снегопочистване. Срок до 26.01.2018 г.\r\nПът ІІІ-866: Временно е ограничено движението по път ІІІ-866 Смолян – Стойките за МПС над 12 т., с ремаркета и полуремаркета поради снеговалеж за снегопочистване. Срок до 26.01.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-3009: Движението по път III-3009 Правец – Етрополе се ограничава за МПС над 12 т поради обилен снеговалеж.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.22", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/22/2480169/ministar-temenuzhka-petkova-shte-predstavi-energiynite-prioriteti-na-balgarskoto-predsedatelstvo-pred-komisiyata-itre-na-ep-na-23-yanuari.html", "text": "Министърът на енергетиката Теменужка Петкова ще представи приоритетите на българското председателство на Съвета на ЕС в областта на енергетиката пред комисията „Индустрия, изследвания и енергетика“ (ITRE) на Европейския парламент. Това съобщиха от пресцентъра на Министерство на енергетиката. Изслушването ще се състои на 23 януари 2018 г. от 14.30 часа в Брюксел. В изказването си пред депутатите от Европейския парламент министър Петкова ще акцентира върху търсения от българското председателство напредък по основните досиета от законодателния пакет „Чиста енергия за всички европейци“ – регламента за управление на съюза, директивите за ВЕИ и за енергийна ефективност, модела на електроенергийния пазар и измененията в газовата директива.", "date": "2018.01.22", "title": "Министър Теменужка Петкова ще представи енергийните приоритети на Българското председателство пред комисията ITRE на ЕП на 23 януари"}
{"url": "http://www.focus-news.net/news/2018/01/22/2480170/the-japan-times-yaponskiyat-ministar-predsedatel-zayavi-che-stranata-shte-prieme-po-tvarda-strategiya-za-otbrana.html", "text": "Японският министър-председател Шиндзо Абе заяви, че страната ще приеме по-твърда отбранителна стратегия. Според него страната трябва да засили отбранителните си възможности заради „все по-сериозната“ ситуация със сигурността в региона, посочвайки все по-засилващите се военни провокации на Северна Корея, пише  The Japan Times.\r\n„Въз основа на нашата изключително дефанзивна позиция, ние ще калибрираме своите възможности за отбрана, за да може наистина да защитаваме своите граждани“, заяви Абе. \r\nПо-рано правителството на Япония одобри рекорден проектобюджет за отбрана на сумата от 5,19 трилиона йени ( около 75 млрд. лева - бел.прев.), в който се предвижда изграждането на две брегови батареи  с ракети-прехващачи, както и първите ракети с дълъг обхват на страната, които могат да се поставят на самолет.\r\n„Така ние ще засилим своите отбранителни възможности“, обясни Абе.  Виктор Турмаков", "date": "2018.01.22", "title": "The Japan Times: Японският министър-председател заяви, че страната ще приеме по-твърда стратегия за отбрана"}
{"url": "http://www.focus-news.net/news/2018/01/22/2480171/montana-politsiyata-izdirva-12-godishnata-lilyana-kamelieva-kirilova-koyato-e-v-neizvestnost-ot-4-yanuari.html", "text": "12-годишната Лиляна Кирилова е обявено за общодържавно издирване, съобщиха от ОДМВР – Монтана. Момичето на 4 януари 2018 г. е напуснала учебните занятията в Шесто СОУ - Монтана и оттогава е в неизвестност. За установяване на местонахождението ѝ са проведени редица оперативно-издирвателни мероприятия – срещи с негови роднини и познати на територията на Монтана и община Лом, но до момента то не е открито. Момичето е живеело при дядо си в кв. „Кошарник” в областния град. Лиляна Кирилова е на видимата възраст около 12 - 14 г., с ръст около 150 - 160 см, нормално телосложение, права, черна, дълга коса, продълговато, мургаво лице, тънки вежди и дебели устни. В деня на изчезването си е била облечена в черен клин, тъмно яке и бежови ботуши. Няма документи за самоличност. Склонна е да лъже и да фантазира.\r\nУмоляват се гражданите, които могат да дадат информация за местонахождението ѝ, да уведомят най-близкото Районно управление на МВР или да подадат сигнал на тел. 112, както и на тел: 096/396 500, 096/396 491. Анонимността е гарантирана!", "date": "2018.01.22", "title": "Монтана: Полицията издирва 12-годишната Лиляна Камелиева Кирилова, която е в неизвестност от 4 януари"}
{"url": "http://www.focus-news.net/news/2018/01/22/2480172/blagoevgrad-intenzivno-e-dvizhenieto-po-avtomagistrala-struma-i-glaven-pat-e-79.html", "text": "Интензивно е движението по автомагистрала „Струма“ и главен път Е-79. Това съобщиха за Радио „Фокус“ – Пирин от Областно пътно управление – Благоевград. Натоварено е преминаването и по второкласен път-19 Симитли – Гоце Делчев. Пътните настилки са предимно мокри, на места заснежени, но са почистени и обработени със смеси срещу заледяване. През деня не са регистрирани тежки инциденти. Повишена опасност от падащи камъни има в Кресненското дефиле и по второкласен път-19 Симитли – Гоце Делчев. Проходът Предел е отворен за движението на леки и товарни автомобили. В област Благоевград няма въведени ограничения за движението на моторни превозни средства.\r\nЛивия НИНОВА", "date": "2018.01.22", "title": "Благоевград: Интензивно е движението по автомагистрала „Струма“ и главен път Е-79"}
{"url": "http://www.focus-news.net/news/2018/01/22/2480173/plovdiv-snyag-vali-po-visokite-planinski-chasti-na-oblastta-patishtata-sa-prohodimi-pri-zimni-usloviya.html", "text": "Лек сняг вали по високите планински части на областта – при хижа Студенец, Паничково и Лъки. Това каза за Радио „Фокус” - Пловдив говорителят на Областно пътно управление. Лек сняг падна сутринта и по пътя за село Мраченик, Карловско, но вече е разчистено и не вали. Навсякъде другаде не вали. Няма нови ограничения по автомагистрала „Тракия“ на територията на областта, настилката е суха. Проходът Троян - Кърнаре остава затворен за всички моторни превозни средства. Временни ограничения за движение на МПС има въведени през тунелите по пътя Асеновград – Нареченски бани за камиони с височина над 4 м. Обходният маршрут е по пътя Кричим – Девин. Движението по пътя Плодовитово – Първомай – Асеновград при км 6 е ограничено за МПС над 5 т поради намален габарит на пътното платно на стоманения мост. Обходният маршрут е по пътя Стара Загора – Поповица и път І-8 София – Пловдив – Свиленград. Движението по пътя Поповица – Болярци е ограничено за МПС над 12 т поради намален габарит на пътното платно на моста в с. Поповица, до 21 декември 2018 г.  Движението по пътя Тополово – Леново – Поройна е ограничено за всички МПС до 21 декември 2018 г. Движението по пътя Белица - Загражден – Давидково, в участъка от км 13 до км 18  е ограничено за всички МПС до 21 декември 2018 г. \r\nТрафикът в град Пловдив е натоварен обичайно в този час.\r\nЦветана ТОНЧЕВА", "date": "2018.01.22", "title": "Пловдив: Сняг вали по високите планински части на областта, пътищата са проходими при зимни условия"}
{"url": "http://www.focus-news.net/news/2018/01/22/2480174/sliven-osem-mashini-pochistvat-patnite-nastilki-v-oblastta.html", "text": "При зимни условия е движението по пътищата в Сливенска област. В по-голямата част на областта духа силен вятър. Осем машини почистват пътните настилки, съобщиха за Радио „Фокус“ – Сливен от Областно пътно управление. В планинската част пътните настилки са заснежени, на места заледени, но обработени. В равнинната част пътищата са мокри на места, настилката на автомагистрала „Тракия“ е суха. Затворени за тежки автомобили са трите прохода: Вратник, Твърдица – Елена и Котленски.", "date": "2018.01.22", "title": "Сливен: Осем машини почистват пътните настилки в областта"}
{"url": "http://www.focus-news.net/news/2018/01/22/2480175/pregled-na-mezhdunarodnite-novini-do-18-chasa-agentsiya-fokus.html", "text": "Председателят на регионалния парламент в Барселона Роже Торен предложи за лидер на Каталуния да бъде избран Карлес Пучдемон, предава AFP.\r\nСъгласно думите на Торен, кандидатурата на Пучдемон за лидер на регионалното правителство е „абсолютно законно“, въпреки че отстраненият по-рано председател на Женералитата е изправен пред наказателно преследване заради ролята му в едностранното обявяване на независимост на Каталуния.\r\n*** Президентът Александър Вучич предотврати война в Косово, тъй като албанците бяха готови за действие, а сръбската армия е поставена в готовност.\r\nСпоред изданието \"непосредствено преди посещението на президента в Косово и Метохия се е разиграла небивала криза на сигурността и политическата стабилност, тъй като етническите албанци са искали да използват разследването на убийството на Оливер Иванович като повод за въвеждането на специалните полицейски сили на територията на Северно Косово в нощта на събота срещу неделя\".\r\nВ статията се твърди, че сръбските и руските служби за получили достатъчно сигурни доказателства за реализирането на подобен план, след което сръбският президент е предприел светкавичното посещение в Косово, а Сърбия е представила доказателства за ситуацията пред ЕС и НАТО.\r\nSrbija Danas цитира мнението на експерта по сигурността Милан Петрич, който смята, че \"НАТО и ЕС трябва да гарантират сигурността на сърбите в Косово\".\r\nСръбският анализатор Дарко Трифунович заявява, \"че посещението на Вучич е блестящ ход за запазване на сигурността в региона\".\r\nТрифунович смята, че не може да си представи как би се приел инцидент по време на посещението на Вучич в Косово. \"Това би било небивал скандал\".\r\nSrbija Danas се позовава и на мнението на генерал Божидар Делич, според когото \"албанците са се отказали, тъй като не обичат да предприемат рискови операции без подкрепата на САЩ\".\r\n*** Двама души са загинали при ракетен обстрел срещу лагер в Турция, разположен в близост до границата със Сирия.\r\nСъгласно разпространената информация, снарядът е изстрелян от района на Африн, където вече трети ден турската армия провежда операция „Маслинова клонка“ срещу сирийските кюрди от „Народни отряди за защита“. \r\nВ лагера е имало членове на Свободната сирийска армия и най-вероятно жертвите са от редиците й, подчертава агенция. \r\n*** Кюрдските сили в Северна Сирия определиха операцията „Маслинова клонка“ на турската армия като „чиста“ подкрепа за близкоизточната радикална групировка „Ислямска държава“, като същевременно призоваха западните си съюзници да предприемат действия.\r\n„Варварската атака… е чиста подкрепа за терористичната организация „Ислямска държава“, уверени са от Сирийските демократични сили, които миналата година изиграха ключова роля за отвоюването на някои от най-важните бастиони на джихадистите.\r\n*** Вицепрезидентът на САЩ Майк Пенс обяви, че американското посолство ще бъде преместено от Тел Авив в Ерусалим до края на следващата година.\r\nВ реч, изнесена пред депутатите в Кнесета, Пенс призова палестинците „да се върнат на масата“ за преговори и да възобновят мирния процес с Израел.\r\n*** Според генералния секретар на Организацията за освобождение на Палестина Саеб Ерекат речта на вицепрезидента на САЩ Майк Пенс пред израелския Кнесет, по време на която той потвърди, че Ерусалим е столица на Израел, е била „месианска“ и „дар за екстремистите“.\r\n„Месианската беседа на Пенс е дар за екстремистите и доказва, че правителството на САЩ е част от проблема, а не негово решение“, заяви Ерекат от профила си в социалната мрежа „Туитър“.\r\n„Посланието му към останалата част на света е ясно: нарушавайки международното право и резолюции и САЩ ще ви възнаградят“, убеден е палестинският политик. \r\n*** САЩ се опитват да убедят кюрдите да не водят диалог с Дамаск, поощрявайки по този начин сепаратистките настроения сред тях. Това заяви министърът на външните работи на Руската федерация Сергей Лавров в рамките на пресконференция в Москва.\r\n„Отдавна САЩ се опитват всячески да отдалечат кюрдите, с които си сътрудничат, от диалог с Дамаск. Вашингтон активно поощряваше и продължава да поощрява сепаратистките настроения сред кюрдите, игнорирайки напълно деликатния характер и регионалните измерения на кюрдския проблем“, подчерта първият дипломат на Москва.", "date": "2018.01.22", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/01/22/2480176/veliko-tarnovo-zasnezheni-i-hlazgavi-sa-patnite-nastilki-na-teritoriyata-na-oblastta.html", "text": "Заснежени и хлъзгави са пътните настилки на територията на област Велико Търново, предаде репортер на Радио „Фокус” – Велико Търново. Времето е облачно, вали сняг. По високите места навява. Температурата на въздуха е 0°. Пътищата се почистват и опесъчават. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма - Кесарево поради намален габарит на пътното платно. Срокът на организацията на движение е до 5 юли. Обходният маршрут е Чешма - Сливовица - Горско Ново село - Джулюница - Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за с. Шемшево, с. Буковец, с. Керека се извършва по главен път I-4 през с. Леденик.\r\nНадежда КРЪСТЕВА", "date": "2018.01.22", "title": "Велико Търново: Заснежени и хлъзгави са пътните настилки на територията на областта"}
{"url": "http://www.focus-news.net/news/2018/01/22/2480177/deyan-donchev-sluzhba-za-saveti-v-zemedelieto-veliko-tarnovo-otchita-se-silen-interes-kam-zelenchukoproizvodstvoto-i-ovoshtarstvoto-na-teritoriyata-na-oblastta.html", "text": "Отчита се силен интерес към зеленчукопроизводството и овощарството на територията на област Велико Търново. Това каза за Радио „Фокус“ – Велико Търново Деян Дончев, ръководител на териториалния офис на Националната служба за съвети в земеделието във Велико Търново. Той посочи, че зеленчукопроизводството традиционно е развит сектор за общините Горна Оряховица и Лясковец. При овощарството има особено голям интерес към създаването на насаждения от сливи. Дончев посочи, че в областта на животновъдството основно интересът е към пчеларството заради допълнителните възможности за подпомагане по Националната програма по пчеларство и сравнително по-лесното достигане на ветеринарно-медицинските изисквания. Интерес се отчита и към овцевъдството. „Това са традиционни за нашия регион сектори и дейности. Земеделските стопани добре разбират, че природо-климатичните условия благоприятстват развитието им и не на последно място има възможност за добра пазарна реализацията на продукцията“, добави Деян Дончев.\r\nНадежда КРЪСТЕВА", "date": "2018.01.22", "title": "Деян Дончев, Служба за съвети в земеделието - Велико Търново: Отчита се силен интерес към зеленчукопроизводството и овощарството на територията на областта"}
{"url": "http://www.focus-news.net/news/2018/01/22/2480178/afp-federika-mogerini-zayavi-che-e-izvanredno-pritesnena-ot-turskata-operatsiya-v-siriya.html", "text": "Върховният представител на Европейския съюз по въпросите на външните работи и политиката на сигурност Федерика Могерини заяви, че е „извънредно притеснена“ от турската офанзива срещу кюрдските милиции в Сирия и допълни, че ще иска спешни преговори с турските власти по въпроса, предава  AFP.\r\n„Извънредно съм притеснена и ще обсъдим това, заедно с други теми с нашите турски колеги“, заяви Могерини след среща с външните министри от ЕС, където въпросът е бил обсъден.\r\nТя допълни, че е притеснена как операцията ще повлияе на цивилните и на подкрепяния от ООН мирен процес в Сирия. Виктор Турмаков", "date": "2018.01.22", "title": "AFP: Федерика Могерини заяви, че е \"извънредно притеснена\" от турската операция в Сирия"}
{"url": "http://www.focus-news.net/news/2018/01/22/2480179/gabrovo-snyag-vali-na-teritoriyata-na-oblastta-patnite-nastilki-sa-zasnezheni.html", "text": "Заснежени са пътните настилки на територията на област Габрово. Това казаха за Радио „Фокус“ – Велико Търново от Областно пътно управление - Габрово. Пътните настилки се почистват и опесъчават. Времето е облачно. Вали сняг. Температурата на въздуха е 1°. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово - връх Шипка трябва да се осъществява с повишено внимание, поради пропаднал участък. Поставена е необходимата сигнализация. На пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.01.22", "title": "Габрово: Сняг вали на територията на областта, пътните настилки са заснежени"}
{"url": "http://www.focus-news.net/news/2018/01/22/2480180/stara-zagora-obilen-snyag-vali-na-prohoda-shipka-do-200-metra-e-namalena-vidimostta-v-prohoda-na-republikata-zaradi-magla.html", "text": "Обилен сняг вали на прохода Шипка, вятърът е силен, а пътните настилки са заснежени и обработени. Това каза за Радио „Фокус“ дежурният в Областно пътно управление – Стара Загора. До 200 метра е намалена видимостта в Прохода на Републиката поради мъгла. Снеговалежът е умерен, пътните настилки са заснежени и обработени.\r\nСухи са пътните настилки на автомагистралите „Тракия“ и „Марица“, както и в останалата част на област Стара Загора. \r\nПоради силни снегонавявания и заледени участъци пътят село Шейново – град Шипка е временно затворен до отстраняване на проблемите, съобщиха от Пресцентъра на Община Казанлък.\r\nВ останалата част на областта движението на превозни средства е без ограничения\r\nСлавяна ГАЙДАРОВА", "date": "2018.01.22", "title": "Стара Загора: Обилен сняг вали на прохода Шипка, до 200 метра е намалена видимостта в Прохода на Републиката заради мъгла"}
{"url": "http://www.focus-news.net/news/2018/01/22/2480181/reuters-germanskite-vlasti-sa-saobshtili-na-turskite-che-sa-pritesneni-ot-eskalatsiyata-na-naprezhenieto-v-siriya.html", "text": "Германският външен министър Мевлют Чавушоглу се е обадил на своя турски колега Мевлют Чавушоглу, за да изрази загрижеността си спрямо ескалацията на напрежението в Северозападна Сирия и възможното ѝ влияние върху хуманитарната ситуация за местните жители, предава  Reuters.\r\n„Външният министър Габриел тъкмо се обади на турски си колега Чавушоглу и изясни своите притеснения относно ескалацията на напрежението в Северна Сирия и възможното ѝ влияние върху цивилните“, съобщи представител на германското външно министерство. Министрите са се съгласили, че политическият процес в страната трябва да бъде продължен. \r\nТурският президент Реджеп Тайип Ердоган заяви в понеделник, че „няма връщане назад“ на турската операция срещу подкрепяните от САЩ кюрдски бойци, контролиращи граничния регион Африн.  Виктор Турмаков", "date": "2018.01.22", "title": "Reuters: Германските власти са съобщили на турските, че са притеснени от ескалацията на напрежението в Сирия"}
{"url": "http://www.focus-news.net/news/2018/01/22/2480182/ministar-nikolina-angelkova-rabotim-savmestno-s-turtsiya-po-obshti-turisticheski-produkti-za-dalechni-pazari.html", "text": "Работим съвместно с Турция по общи туристически продукти за далечни и перспективни пазари. Обсъждаме съвместни участия на изложения, както и провеждане на информационни дни на Турция в България и на България в Турция. Това каза министърът на туризма Николина Ангелкова, която проведе работна среща с Н.ПР. Хасан Улусой, посланик на Република Турция у нас, съобщиха от пресцентъра на Министерство на туризма. Министърът посочи още, че се планират опознавателни турове у нас за турски медии и туроператори. Целта на обиколките е гостите да се запознаят с възможностите за СПА и балнео, винено-кулинарния и културния туризъм.  \r\n\"Работим целенасочено, за да превърнем Турция в целогодишен туристически пазар за нас\", заяви министърът. По думите ѝ Турция се нарежда на 4-то място сред водещите туристически пазари на България. За периода януари - ноември 2017 г. у нас са дошли близо 600 хил. турски туристи, като те се увеличават с 12.4% в сравнение със същите месеци година по-рано. \r\nПред Н.ПР. Улусой министърът представи и събитията, които министерството организира по време на Председателството на Съвета на ЕС. В средата на следващия месец предстои среща на министрите с ресор туризъм, на тема „Туризъм и икономически растеж“. Н.ПР. Улусой посочи, че в нея ще вземе участие турският министър на културата и туризма Нуман Куртулмуш. \r\nСред темите на срещата беше и подготовката на второто издание на „Международния конгрес на световните цивилизации и древните маршрути“ (International Congress on World Civilizations and Ancient Routes), което ще се проведе в средата на ноември в София. Събитието се организира съвместно от Министерството на туризма и Световната организация по туризъм. Министър Ангелкова отправи покана и към турския си колега за включване във форума.  \r\nН.ПР. Улусой подчерта, че България има прекрасни възможности за предлагане на разнообразен туристически продукт, това дава възможност да се привличат инвестиции от турски компании в българските летни и зимни курорти. Н Пр Улосой заяви готовността си за сътрудничество и подкрепа при реализацията на бъдещи съвместни инициативни. Той изрази надежда, че партньорството между двете страни ще се развива все по-успешно, което да подпомага туризма в двете съседни държави.", "date": "2018.01.22", "title": "Министър Николина Ангелкова: Работим съвместно с Турция по общи туристически продукти за далечни пазари"}
{"url": "http://www.focus-news.net/news/2018/01/22/2480183/sergey-lavrov-nachaloto-na-mezhdusiriyskiya-dialog-shte-pozvoli-okonchatelnata-pobeda-nad-terorizma-v-siriya.html", "text": "Руския външен министър Сергей Лавров заяви, че задачата да се ликвидират отделните терористични огнища в Сирия се запазва и че началото на междусирийския диалог ще позволи усилията за справянето с тази заплаха да се обединят, предава ТАСС.\r\n„Халифатът като цел на „Ислямска държава“ не се изпълни, но все още имаме задачата да ликвидираме отделните терористични огнища“, заяви Лавров. „Разчитаме, че придвижването на междусирийския диалог ще ни позволи да обединим усилията на всички сирийци и окончателно да изкореним терористичната заплаха от страната“, допълни той.  Виктор Турмаков", "date": "2018.01.22", "title": "Сергей Лавров: Началото на междусирийския диалог ще позволи окончателната победа над тероризма в Сирия"}
{"url": "http://www.focus-news.net/news/2018/01/22/2480184/shumen-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в Североизточна България, съобщиха дежурните в Областните пътни управления в Шумен, Търговище, Разград и Силистра. Мокри са пътищата в област Шумен, продължава тяхната обработка. Няма въведени ограничения или забрани за движението, Ришки проход е отворен. Температурата на въздуха е от 0 до минус 3 - 4 градуса. \r\nМокри са пътищата в област Търговище. Настилките по републиканската пътна мрежа са обработени със сол. Работят 66 машини. Температурата на въздуха е около 0 градуса. Котленският проход е затворен за автомобили над 12 тона. Снежната покривка е около 10 - 12 см в района на Антоново и Омуртаг, около 5 см в Търговище. \r\nСлед дъжда и поледицата пътищата в област Силистра са заледени, продължава обработката им. Работят около 20 машини. Температурите вече са отрицателни - от минус 3 до минус 1 градуса. Валежите са спрели, вятърът в сравнение със сутринта е поутихнал. Няма въведени ограничения за превозни средства и затворени пътища, няма и информация за закъсали автомобили. \r\nОт минус 2 до 0 градуса е температурата на въздуха в област Разград. Все още има лек ръмеж, вятърът е умерен до силен. Пътните настилки са мокри, на места заснежени. 19 машини продължават да работят на терен. В района на Кубрат видимостта е ограничена до 100 метра поради мъгла.\r\nИвелина ИВАНОВА", "date": "2018.01.22", "title": "Шумен: Проходими при зимни условия са пътищата в областта"}
{"url": "http://www.focus-news.net/news/2018/01/22/2480185/reuters-ravnishteto-na-zaplaha-za-sigurnostta-v-belgiya-e-namaleno.html", "text": "Правителството на Белгия  намали равнище на заплаха в страната, съобщавайки, че терористични нападения са вече по-малко вероятни, след като преди близо  две години при атентат в Брюксел загинаха 32 души, предава  Reuters.\r\nМинистър-председателят на Белгия Шарл Мишел съобщи, че страната е намалила равнището на заплаха до второ по четирибалната скала, което означава умерен риск. \r\n„Но второ ниво след атаката не е същото като второ ниво  преди атаката“, напомни Мишел по време на пресконференция.  Виктор Турмаков", "date": "2018.01.22", "title": "Reuters: Равнището на заплаха за сигурността в Белгия е намалено"}
{"url": "http://www.focus-news.net/news/2018/01/22/2480186/aktsenti-v-sutreshniya-blok-dobro-utro-balgariya-na-radio-fokus-na-23-yanuari.html", "text": "След завръщането на зимата каква е пътната обстановка в страната и къде могат да намерят подслон хората без покрив над главата в студените дни. За това ще говорим на живо в сутрешния блок „Добро утро, България“ на Радио „Фокус“ в минутите след 7.30 часа. Вотът на недоверие срещу кабинета, внесен от БСП по темата за корупцията, влиза за обсъждане в пленарна зала. Трябва ли да се притесняват управляващите и как да бъде постигнат реален успех в борбата в корупцията? Очаквайте зам.-председателя на ПГ на „БСП за България“ Жельо Бойчев. Каква ще е съдбата на общинските болници и как трябва да се вземат решенията в здравеопазването у нас? По темата ще чуем д-р Георги Кръстев, председател на Регионалната колегия на БЛС. Почитателите на органова музика в Добрич ще имат шанса да се насладят на концерт „Небето и земята“. Подробности в аванс ще научим от кореспондента ни Жулиета Николова. Тези и още теми в „Добро утро, България“ от 6.00 до 10.00 часа с водещ Евелин Цанева.", "date": "2018.01.22", "title": "Акценти в сутрешния блок „Добро утро, България“ на Радио „Фокус“ на 23 януари"}
{"url": "http://www.focus-news.net/news/2018/01/22/2480187/vidin-tsisterna-e-katastrofirala-na-glaven-pat-e-79-sled-selo-skomlya-ochakva-se-dvizhenieto-da-bade-vazstanoveno-okolo-1930-chasa.html", "text": "Кран ще изтегли тежкотоварния камион - цистерна, блокирал главен път Е-79 след село Скомля. Това каза за Радио „Фокус“ - Видин дежурният служител в Областно пътно управление – Монтана. Той посочи, че се очаква главният път да бъде свободен за преминаване към 19.30 часа. Тежкотоварният камион е катастрофирал към 16.30 часа, като е излязъл от пътното платно. При инцидента няма пострадали. Пътната настилка е мокра, била е опъсечена.\r\nАнна ЛОЗАНОВА", "date": "2018.01.22", "title": "Видин: Цистерна е катастрофирала на главен път Е-79 след село Скомля, очаква се движението да бъде възстановено около 19.30 часа"}
{"url": "http://www.focus-news.net/news/2018/01/22/2480188/euobserver-frantsiya-i-ispaniya-shte-poluchat-dopalnitelni-mesta-v-evropeyski-parlament-sled-brekzit.html", "text": "След Брекзит Испания и Франция ще получат по пет допълнителни места в Европейския парламент според компромисно изменение, договорено от комисия на ЕП, предава  EUObserver.\r\nАвторите на проекторешението смятаха първоначално, че броят на депутатите трябва да бъде 700, но в крайна сметка са решили той да е 706. Холандия, Полша, Ирландия и Румъния също ще получат допълнително място. Виктор Турмаков", "date": "2018.01.22", "title": "EUObserver: Франция и Испания ще получат допълнителни места в  Европейски парламент след Брекзит"}
{"url": "http://www.focus-news.net/news/2018/01/22/2480189/veliko-tarnovo-tsyalata-snegopochistvashta-tehnika-v-grada-shte-raboti-i-prez-noshtta-obshtinskata-patna-mrezha-e-prohodima-pri-zimni-usloviya.html", "text": "Цялата снегопочистваща техника във Велико Търново ще работи и през нощните часове. Това съобщиха от пресцентъра на Община Велико Търново. С 20 машини от различен тип фирмата за зимна поддръжка оперира по 114-километровата улична мрежа на града. Настилките периодично биват третирани с инертни материали, за да няма заледявания. Снеговалежът продължава около 16 часа, а движението в града е при нормални за зимата условия. Градският транспорт се движи нормално и без закъснения, същото се отнася и за крайградските автобуси.\r\nОбщина Велико Търново апелира към гражданите при почистване на автомобилите си да не хвърлят снега по улиците, а да го събират на купчини. Съгласно Наредбата за опазване на околната среда собствениците, наемателите и ползвателите на жилищни и офис-сгради, на магазини и други търговски обекти са длъжни сами да изчистят снега от прилежащите си тротоарни площи. \r\n71 служители на общинската фирма „Зелени системи“ са ангажирани с почистването на тротоарите, стълбищата, спирките, обществените пространства. За проходимостта на пешеходните алеи с най-голям поток от хора, както и за разчистване на входовете пред училища, детски градини, социални центрове работят четири малогабаритни машини. \r\nЖителите на Велико Търново и населените места могат да подават сигнали за необходимостта от снегопочистване и предприемане на мерки на телефон 062/619 102.\r\nВ общината няма населени места без ток и вода. Общинската пътна мрежа е проходима при зимни условия.", "date": "2018.01.22", "title": "Велико Търново: Цялата снегопочистваща техника в града ще работи и през нощта, общинската пътна мрежа е проходима при зимни условия"}
{"url": "http://www.focus-news.net/news/2018/01/22/2480190/sport-bernd-holerbah-e-naznachen-za-nov-starshi-trenyor-na-hamburger.html", "text": "Хамбургер назначи Бернд Холербах за свой старши треньор. 48-годишният специалист подписа договор до 2019 г. Още днес той ще проведе първата тренировка с тима. \r\nПо-рано постът старши треньор бе заеман от Маркус Гисдол.  Той бе уволнен след поражение на отбора в 19-ти кръг от германското първенство срещу Кьолн с 2:0.  Виктор Турмаков", "date": "2018.01.22", "title": "Спорт: Бернд Холербах е назначен за нов старши треньор на Хамбургер"}
{"url": "http://www.focus-news.net/news/2018/01/22/2480191/montana-namalena-e-vidimostta-do-50-metra-na-prohoda-petrohan-poradi-magla.html", "text": "Намалена е видимостта до 50 метра на прохода Петрохан поради мъгла. Това каза за Радио „Фокус“ – Видин дежурният служител в Областно пътно управление - Монтана. Той посочи, че пътните настилки са заснежени, почистени и опесъчени. Температурата на въздуха на прохода е минус 4 градуса, духа умерен вятър. Трафикът през Петрохан е с нормална интензивност. До 31 март остава забраната за преминаване на автомобили над 12 тона през прохода.\r\nАнна ЛОЗАНОВА", "date": "2018.01.22", "title": "Монтана: Намалена е видимостта до 50 метра на прохода Петрохан поради мъгла"}
{"url": "http://www.focus-news.net/news/2018/01/22/2480192/afp-54-kyurdski-boytsi-i-protuski-buntovnitsi-sa-zaginali-do-momenta-pri-operatsiya-maslinova-klonka.html", "text": "По данни на базираната в Лондон „Сирийска обсерватория за правата на човека“ най-малко 54 кюрдски бойци и протуски сирийски бунтовници са загинали по време на продължаващите трети ден сблъсъци в Северозападна Сирия, където в събота Турция започна офанзива в кюрдския анклав Африн, предава  AFP.\r\n„Турските въздушни удари и сблъсъците доведоха до смъртта на 26 кюрдски бойци“, съобщи директорът на „Обсерваторията“ Рами Абдел Рахмен, който също така допълни, че 19 бойци от подкрепяната от Турция „Свободна сирийска армия“ също са загинали. „Освен това са открити девет тела, които все още не са идентифицирани“, допълни той.  Виктор Турмаков", "date": "2018.01.22", "title": "AFP: 54 кюрдски бойци и протуски бунтовници са загинали до момента при операция „Маслинова клонка“"}
{"url": "http://www.focus-news.net/news/2018/01/22/2480193/kyustendil-82-154-leva-sa-sredstvata-za-osvetlenie-na-ulitsite-i-obshtestvenite-mesta-v-obshtinata.html", "text": "82 154 лева са средствата за осветление на улиците и обществените места в Кюстендил. Това съобщиха за Радио „Фокус” – Кюстендил от Общинско предприятие „Чистота”. Средствата са изразходвани в рамките на една година и са били насочени към поддържането и увеличаването на мрежата за улично осветление на територията на града и малките населени места в общината. В рамките на една година предприятието е направило разходи в размер на 1 924 300 лева, като само за перо „събиране на битови отпадъци и транспортиране до депа”, сумата е в размер на 1 298 574 лева. През годината са изразходвани средства в размер 156 220 лева за материали за текущ ремонт на улиците.\r\nВенцеслав ИЛЧЕВ", "date": "2018.01.22", "title": "Кюстендил: 82 154 лева са средствата за осветление на улиците и обществените места в общината"}
{"url": "http://www.focus-news.net/news/2018/01/22/2480194/washington-post-spored-mayk-pens-vratite-sa-otvoreni-za-palestintsite-za-postigane-na-mirno-sporazumenie.html", "text": "Вицепрезидентът на САЩ Майк Пенс заяви, че „вратите са отворени“ за палестинците, ако искат да се върнат на преговорите с Израел за уреждане на мир, пише   Washington Post.\r\nПенс заяви, че се надява палестинските власти „да се завърнат на масата“. Палестинските лидери разкритикуваха САЩ заради решението им да признаят Ерусалим за столица на Израел, заявявайки, че Вашингтон вече няма неутрални позиции по въпроса. Те отхвърлиха ролята на САЩ в мирните преговори. \r\nПенс уточни , че президентът на САЩ Доналд Тръмп е дал ясно да се разбере през декември миналата година, че САЩ ще уважават „статуквото“ по отношение на светите места.  Виктор Турмаков", "date": "2018.01.22", "title": "Washington Post: Според Майк Пенс „вратите са отворени“ за палестинците за постигане на мирно споразумение"}
{"url": "http://www.focus-news.net/news/2018/01/22/2480195/mihail-milanov-api-spokoyna-e-patnata-obstanovkata-v-stranata-usloviyata-sa-harakterni-za-zimata-bez-da-sa-kritichni.html", "text": "Спокойна е пътната обстановката в страната, условията са характерни за зимата, без да са критични. Това каза в интервю за вечерният блок „Това е България“ на Радио „Фокус“ Михаил Миланов, дежурен в Ситуационния център на Агенция „Пътна инфраструктура“. „Сняг вали в областите Бургас, Варна, Велико Търново, Габрово, Плевен, Разград, Русе, Силистра, Сливен, Смолян и Стара Загора, по високите части на София-област, Етрополе, Гълъбец и Саранци. Пътните настилки са мокри, частично заснежени, заледени, но обработени. Над 800 машини обработват пътните настилки по републиканската пътна мрежа. 27-те областни пътни управления и снегопочистващите фирми работят на 24-часов режим. По магистралите движението се извършва нормално без ограничения“, добави Михаил Миланов. Той посъветва шофьорите да тръгват на път подготвени – със заредени телефони и автомобили, както и да се съобразяват с пътната обстановка при зимни условия.", "date": "2018.01.22", "title": "Михаил Миланов, АПИ: Спокойна е пътната обстановката в страната, условията са характерни за зимата, без да са критични"}
{"url": "http://www.focus-news.net/news/2018/01/22/2480196/sitel-makedoniya-opozitsiyata-poiska-protestna-nota-za-vcherashnite-protesti-sreshtu-makedoniya-v-solun-pravitelstvoto-go-opredelya-kato-izoliran-intsident.html", "text": "Опозиционната ВМРО-ДПМНЕ поиска протестна нота за вчерашните масови протести срещу Македония в Солун, предава скопската телевизия „Сител“. Според телевизията македонското МВнР е осъдило проявите на омраза, демонстрирани на протеста в Солун и смята, че подобни действия са „позиция на малцинството, която противоречи на настроението на повечето гръцки граждани“. В реакцията на македонското МВнР се казва още, че „мнозинството от гражданите искат да развиват близки и приятелски отношения, които да допринасят за напредъка на сътрудничеството и перспективите между двете страни“. МВнР на Македония е уверено, че целият регион и двете страни (Гърция и Македония) се намират да истински път на добросъседство, който ще допринесе за реализацията на евроатлантическото членство на Македония, както и за гарантирането на стабилност и икономическо развитие на целия регион“. Телевизия „Сител“ твърди, че гръцкото правителство също е загрижено по повод вчерашните протести в Солун, като цитира изявление на говорителя на гръцкото правителство, който е призовал политическите лидери в страната да покажат национална отговорност и да разберат, че нерешаването на проблема подкопава националните интереси на страната. Скопкската телевизия съобщава, че солунският митрополит Антимос, който според нея е бил един от „най-силноговорящите на вчерашния протест“ днес е поискал от Светия синод на гръцката православна църква да вземе решение за участие на църквата в протестите и по-категорична позиция. От друга страна архиепископ Йероним е изразил задоволството си, че по-голяма част от християните са послушали неговия призив и не са участвали в протеста.", "date": "2018.01.22", "title": "„Сител“ (Македония): Опозицията поиска протестна нота за вчерашните протести срещу Македония в Солун, правителството го определя като изолиран инцидент"}
{"url": "http://www.focus-news.net/news/2018/01/22/2480197/ministar-ekaterina-zaharieva-sled-saveta-vanshni-raboti-tryabva-da-se-zapazi-balansirano-otnoshenie-kam-dvete-strani-v-blizkoiztochniya-miren-protses.html", "text": "Подходът, който ЕС смятаме, че трябва да се запази, е балансирано отношение към двете страни в Близкоизточния мирен процес. Това заяви пред медии вицепремиерът и министър на външните работи Екатерина Захариева след участието си в Съвет „Външни работи“, който се проведе днес в Брюксел, съобщиха от пресцентъра на Министерството на външните работи. Тя отбеляза, че на работния обяд с палестинския президент Махмуд Аббас е била потвърдена позицията на Съюза от декември, която и преди това многократно е била заявявана, че единственото решение за Близкоизточния мирен процес е решението за две държави, включително и по отношение на Йерусалим като столица на двете държави. Според Захариева решението за двете държави трябва да се случва в рамките на този процес и всякакви едностранни, резки движения от двете страни няма да помогнат.\r\n„ЕС трябва да има по-активна роля в този процес като една от страните в Квартета“, отбеляза още Захариева. Тя изтъкна и важната роля на подкрепата от страна Съюза, включително и финансова, за Агенцията на ООН за палестинските бежанци. „Не считаме, че обвързването на Близкоизточния мирен процес с финансиране и спиране на помощта ще бъде продуктивно. Още повече, че то ще засегне около шест милиона палестинци и това в никакъв случай няма да допринесе за дългосрочното намиране на решение за мир”, заяви вицепремиерът.", "date": "2018.01.22", "title": "Министър Екатерина Захариева след Съвета „Външни работи“: Трябва да се запази балансирано отношение към двете страни в Близкоизточния мирен процес"}
{"url": "http://www.focus-news.net/news/2018/01/22/2480198/mkd-makedoniya-hashim-tachi-otseni-polozhitelno-poseshtenieto-na-aleksandar-vuchich-v-kosovo.html", "text": "Косовският президент Хашим Тачи оцени положително посещението на сръбския държавен глава Александър Вучич в страната, заявявайки, че се радва, че по време на визитата е била подчертана важността на диалога като единствен път за нормализирането на отношенията, предава македонската медия  „МКД“.\r\n\"Освен някои популистки изявления, които са неизбежни при подобни посещения, това  на Вучич премина без инцидент\", заяви Тачи в профила си в социалната мрежа „Фейсбук“.  \r\nТой допълни, че е  удовлетворен, че Вучич, по време на престоя си в Косово, многократно е подчертавал важността на диалога като единствен начин за нормализиране на отношенията  и изграждане на доверие.\r\nСпоред него правителството в Прищина ще продължи да се ангажира с диалога за нормализиране на отношенията, докато не бъде постигнато историческо мирно споразумение и помирение.\r\n\"Смятам, че ще продължим диалога на най-високо политическо равнище, под егидата на ЕС и силно подкрепян от САЩ\", допълни Тачи. Виктор Турмаков", "date": "2018.01.22", "title": "„МКД“ (Македония): Хашим Тачи оцени положително посещението на Александър Вучич в Косово"}
{"url": "http://www.focus-news.net/news/2018/01/22/2480199/nimh-utre-shte-preobladava-slanchevo-vreme-s-vremenni-uvelicheniya-na-oblachnostta-i-maksimalni-temperaturi-mezhdu-0-i-5.html", "text": "През нощта снеговалежите ще спрат и над много райони облачността ще се разкъса. В по-голямата част от страната северозападният вятър ще отслабне и стихне, само в Източна България ще е все още умерен. Минимални температури между минус 8° и минус 3°. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ) при Българската академия на науките (БАН). Утре ще преобладава слънчево време с временни увеличения на облачността. Ще духа слаб до умерен североизточен вятър. Максимални температури между 0° и 5°. Атмосферното налягане ще продължи да се повишава и ще е значително по-високо от средното за януари.\r\nНад Черноморието ще има временни увеличения на облачността, но без валежи. Ще духа умерен вятър от север-североизток. Максимални температури на въздуха: 2-3°. Температурата на морската вода е 7°. Вълнението на морето ще бъде 4 бала.  \r\nНад планините ще има временни увеличения на облачността, но само на отделни места ще прехвърчи сняг. Ще духа силен северен вятър. Максимална температура на височина 1200 метра около минус 4°, на 2000 метра – около минус 9°. \r\nПрез следващите дни ще остане без валежи. Вятърът и по морския бряг ще стихне. Повече слънце ще има в планините и планинските райони. В равнинната част от страната на места ще се образува мъгла или инверсионна облачност. В Северна България и по високите по-лета в Западна снежната покривка ще се задържи и там сутрин ще е доста студено, минималните температури ще са около и под минус 10°. Дневните температури ще остават близки и по-ниски от 0°. В останалата част от страната през първите дни минималните ще са между минус 8° и минус 3°, а максималните - между 1° и 6°, впоследствие бавно ще се затопля.", "date": "2018.01.22", "title": "НИМХ: Утре ще преобладава слънчево време с временни увеличения на облачността и максимални температури между 0° и 5°"}
{"url": "http://www.focus-news.net/news/2018/01/22/2480200/deyan-donchev-sluzhba-za-saveti-v-zemedelieto-veliko-tarnovo-poveche-ot-polovinata-zemedelski-stopani-uspyavat-da-izpalnyat-parvonachalno-izgotvenite-biznes-planove.html", "text": "Повече от половината земеделски стопани успяват да изпълнят първоначално изготвените бизнес планове. Това каза за Радио „Фокус“ – Велико Търново Деян Дончев, ръководител на териториалния офис на Националната служба за съвети в земеделието във Велико Търново. Той даде пример с Мярка 141 за подпомагане на полупазарни стопанства от предходния програмен период. Около 60% от кандидатствалите в периода от 2008 година до 2012 година са подали и последната си заявка. Останалите около 40% са прекратили своя ангажимент през петгодишния период на изпълнение на бизнес плана си. Деян Дончев посочи, че прекратяването на дейността се дължи на различни фактори. Сред най-честите причини е навършването на пенсионна възраст на земеделския стопанин. „По Наредбата, която касае тази мярка, имаше такова изискване, че след като навърши пенсионна възраст, земеделският стопанин няма право да продължи да получава плащания по мярката“, посочи Дончев. Като друг фактор за прекъсване на бизнес плана той посочи липсата на възможност за намиране на допълнителна земеделска земя за увеличаване на размера. Друга причина е здравословното състояние на земеделския стопанин. Според Дончев 60% е много добър резултат. „При второто и третото плащане този процент беше по-висок. Например при третото плащане около 84% от стопаните бяха подали заявление, а при второто плащане бяха 91%. В последствие, при по-късните плащания, те са прекратили ангажиментите. В този смисъл изпълнението беше сравнително успешно за тях, но следва да се има в предвид, че полупазарните стопани имаха възможност да подават и уведомителни писма за промяна на бизнес плана, т.е. промяна на някакъв елемент – култури, площи, видове животни, инвестиции и други подобни“, добави Деян Дончев.\r\nНадежда КРЪСТЕВА", "date": "2018.01.22", "title": "Деян Дончев, Служба за съвети в земеделието – Велико Търново: Повече от половината земеделски стопани успяват да изпълнят първоначално изготвените бизнес планове"}
{"url": "http://www.focus-news.net/news/2018/01/22/2480201/rumen-gechev-bsp-faktite-za-sistemata-batsis-sa-stryaskashti.html", "text": "Фактите за системата БАЦИС са стряскащи. Това заяви пред БТВ депутатът от ПГ на \"БСП за България\" Румен Гечев, съобщиха от пресцентъра на НС на БСП. Той напомни, че през 2012 г. се сключва договор с изпълнител - софтуерна фирма, която да изгради информационна система по внос и износ на стоки от и към България. Това е система със стратегическа важност, тъй като касае не само приходите към бюджета от акцизи и ДДС, но и националната сигурност. Гечев добави, че няколко години след това ДАНС заключва, че налице са технически възможности за манипулиране или неоторизирано влизане в компютърната система, използвана за контрол и мониторинг в Агенция „Митници”. ДАНС отбелязва още, че при работа с проверената компютърна система не са спазени общоприети „добри практики” за мрежова информационна сигурност. „Съществуват условия за създаване на заплаха за финансовата и икономическа сигурност на страната, поради наличие на възможност за манипулиране на количеството стоки, подлежащи на акцизно облагане. Налице са признаци, че служители от Агенция „Митници” са изменили съдържанието на анализиращата компютърна система, с цел прикриване на допълнителни уязвимости в нея”, изтъкна Гечев, цитирайки доклада на Агенцията. Той заяви, че това означава, че ДАНС разстрелва тези, които са допуснали функционирането на такава система. Румен Гечев обясни, че в БАЦИС може да се влиза с обща парола. „Всички митнически служители на територията на страната влизат в нея с една и съща парола, която, както установяват ДАНС и прокуратурата, е много лесна. Трагично е, че в нея може да се влезе през Скайп. Това са фактите”, заяви народният представител. Социалистът обясни, че главният прокурор днес е потвърдил, че системата е направена така, че няма следи кой служител и кога е  влизал в нея. „След като е направено така, че да няма следи, какъв е екипът от Министерство на финансите и митниците, който е задал да се направи такъв скандален пробив в системата”, попита Гечев. То добави, че днес представителите на левицата са попитали още- какъв е съставът на комисията, която е приела програмата и как е възможно да бъде приета такава система.\r\n„Днес г-н Горанов обясни, че в средата на 2016 г. са взети мерки след сигнал от българска фирма за манипулиране на данни. В писмото си от 3 януари 2018 г. до премиера, той казва обаче, че от 340 устройства, чрез които се влиза в системата, само 47 са извършили необходимите препоръки”, каза още проф. Гечев. Той потвърди, че приходите от ДДС и акцизи са се вдигнали с около 900 млн. лв. заради променените цени на горивата, новия акциз за цигарите, промяната в БВП и потреблението. „Евростат и Американският аналитичен център „Global Financial Integrity” публикува информация, че България е на първо място по сива икономика в ЕС с  почти 30%, което е над 100% от средния европейски показател”, обяви Румен Гечев.", "date": "2018.01.22", "title": "Румен Гечев, БСП: Фактите за системата БАЦИС са стряскащи"}
{"url": "http://www.focus-news.net/news/2018/01/22/2480202/deutsche-welle-makedoniya-protestite-v-solun-kompromisat-kato-predatelstvo.html", "text": "Македонското електронно издание на Deutsche welle публикува обширен коментар на отразяването на неделните протести в Солун в медиите с немски език, като го озаглави „Протестите в Солун: Компромисът като предателство“. Според Deutsche welle спорът за името най-често намира място в анализите на водещите вестници и световни агенции. Spiegel пише за протестите: „Десетки хиляди националисти в Солун“, Zeit цитира мотото на протестите „Македония е гръцка“, докато във водещ коментар Tageszeitung преценява, че „компромисът се смята за предателство“. \r\n„Въпреки, че не се повтори големият митинг от 1992 г., когато повече от 1 млн. души демонстрираха по улиците „Да за гръцкия характер на Македония“, тази неделя в Солун имаше най-малко 50 хил. демонстранти“, пише Tageszeitung. „Повечето от гърците не искат съседната държава да се нарича Р Македония. Гърция смята името за свое, като част пот собственото си историческо наследство и се страхува от териториални претенции като нейната едноименна провинция на север. На митинга тази неделя тези аргументи бяха потвърдени с патос „протестирайте, братя мои!“, препоръча консервативния митрополит на Солун пред демонстрантите. Хиляди хора дойдоха с автобуси , с транспаранти и с мегафони, с които говореха за предателство в спора за името. Основни говорители бяха историци и журналисти, като политиците не получиха думата, въпреки че бяха там водени от дясноекстремистка „Златна зора““, продължава Tageszeitung.Associated press в кореспонденцията си от Солун отбелязва, че между 5-те главни говорители на протеста е нямало държавни функционери. „Най-известният между тях беше Фрагукис Франгос , пенсиониран генерал и бивш началник на генералния щаб, за който се твърди, че има политически амбиции. Присъстваха и няколко местни депутати, както и солунският митрополит Антимос, за когото се смята, че е истински лидер на националистите, които се противопоставят на договора между двете страни“, пише агенцията. Associated press цитира част от изказването на митрополит Антимос, който твърди, че „ако им затворим достъпа до Солунското пристанище те ще умрат за една седмица“.", "date": "2018.01.22", "title": "Deutsche welle (Македония): „Протестите в Солун: Компромисът като предателство“"}
{"url": "http://www.focus-news.net/news/2018/01/22/2480203/gd-granichna-politsiya-intenziven-e-trafikat-za-tovarni-avtomobili-na-vhod-i-izhod-pri-gkpp-dunav-most-vidin-i-na-gkpp-dunav-most-ruse.html", "text": "На българо-румънската граница на ГКПП \"Дунав мост\"- Видин и на ГКПП \"Дунав мост\"- Русе трафикът е интензивен на изход и на вход за товарни автомобили. Това съобщиха от пресцентъра на Главна дирекция \"Гранична полиция\". Информацията за трафика на българските гранични контролно-пропускателни пунктове е към 18:00 часа.  На българо-гръцката граница на ГКПП \"Кулата\" трафикът е интензивен на изход за товарни автомобили. На българо-турската граница на ГКПП \"Капитан Андреево\" има интензивен трафик на изход за товарни автомобили. На българо-сръбската и на българо-македонската граница трафикът е нормален на всички гранични контролно-пропускателни пунктове.", "date": "2018.01.22", "title": "ГД \"Гранична полиция\": Интензивен е трафикът за товарни автомобили на вход и изход при  ГКПП \"Дунав мост\"- Видин и на ГКПП \"Дунав мост\"- Русе"}
{"url": "http://www.focus-news.net/news/2018/01/22/2480204/tass-turskiyat-vitsepremier-zayavi-che-ankara-ne-e-davala-nikakvi-obeshtaniya-na-drugi-strani-otnosno-afrin.html", "text": "Турския вицепремиер Бекир Боздаг заяви, че страната му не е давала каквито и да е обещания на Русия или на която и да е друга страна, че операция „Маслинова клонка“ ще се ограничи единствено в Африн, предава ТАСС, позовавайки се на местни медии.\r\n„Не сме давали на Русия или на която и да е други държава каквито и да е обещания и гаранции“, заяви Боздаг. Той допълни, че „Турция още преди операцията предупреждаваше, че ще започне военни действия“. „Цел е прочистването на района Африн от терористи“, увери той.\r\nОсвен това вицепремиерът отбеляза, че Анкара е готова да започне сътрудничество с Вашингтон в Сирия при условие, че те САЩ прекратят доставките на оръжие за сирийските кюрди. \r\n„Нееднократно сме предупреждавали САЩ да прекратят оръжейните доставки на терористите от „Отрядите за народна самоотбрана“. Сътрудничеството е възможно, ако САЩ прекратят подкрепата към тях и върнат доставеното по-рано въоръжение“, допълни той.  Виктор Турмаков", "date": "2018.01.22", "title": "ТАСС: Турският вицепремиер заяви, че Анкара не е давала никакви обещания на други страни относно Африн"}
{"url": "http://www.focus-news.net/news/2018/01/22/2480205/smolyan-sluzhiteli-na-nap-zapechataha-shest-targovski-obekta-v-pamporovo-za-neizdavane-na-kasovi-belezhki.html", "text": "Служители на НАП запечатаха шест търговски обекта в Пампорово за неиздаване на касови бележки. Провежданите за поредна година срещи, между представители на бизнеса в зимния курорт Пампорово и Велинград с ръководството на Териториална дирекция на НАП - Пловдив, вече дават своите резултати, съобщиха от офиса за обслужване на ТД НАП – Пловдив в Смолян. Констатираните нарушения за първите три седмици от кампанията са по-малко спрямо същия период на предходната година. Изключение има само при проверките в селища в близост до курортите, където се констатират по-голям брой нарушения дори и липса на фискално устройство в обектите.\r\nВ курортен комплекс Пампорово за трите седмици от старта на кампанията са извършени 145 проверки, като при 13 от тях са констатирани нарушения. В шест от тях вече е приложено предварително изпълнение на принудителна административна мярка „Запечатване на обект“. Сред затворените временно обекти са снек бар, дрогерия, хотел, магазин, сергия и питейно заведение. Нарушенията са свързани предимно с неиздаване на касови бележки.\r\nИ през тази кампания се използват всички методи на наблюдение и контрол за насърчаване правилното прилагане на данъчно-осигурителното законодателство, от явно присъствие на униформени патрули и извършването на контролни покупки до използването на възможностите на дистанционната връзка между фискалните устройства в обектите и единната електронна система на НАП. Извършват се проверки и на луксозните автомобили в курортите. Проверява се също за сключени трудови договори на наетите лица и наличие на всички необходими документи за извършване на дейност на съответния обект.", "date": "2018.01.22", "title": "Смолян: Служители на НАП запечатаха шест търговски обекта в Пампорово за неиздаване на касови бележки"}
{"url": "http://www.focus-news.net/news/2018/01/22/2480206/info-makedoniya-makedonskata-voenna-zaplaha-za-gartsiya.html", "text": "„Македония има 8055 активни военнослужещи, а Гърция разполага със 161 500. Македония има 16 000 запасняци, а Гърция 252 250“. Така македонското електронно издание + Инфо коментира възможността за осъществяване на т.нар. македонка военна заплаха за Гърция. Електронното издание се опира на твърдението, че терминът „Македония“ е заплаха за гръцките територии, ако присъства в предложението за решаването на спора за името. Изданието твърди, че Македония от определен период е във фокуса на гръцката общественост след подновяването на преговорите за решаване на спора между двете страни. В подкрепа на тезата, че Македония не може да представлява заплаха за Гърция, скопското издание превежда годишната статистика за 2017 г. на изданието „Globalfirepower“. Освен цифрите на редовните и запасните военнослужещи в годишния доклад се казва, че Македония разполага с 16 военни въздухоплавателни средства срещу 600 на гръцката армия, армията на Македония има4 нападателни хеликоптера, докато Гърция има 206 бойни самолета и 29 хеликоптера. \r\nАрмията на Македония разполага с 31 танка и 330 бронирани машини, докато Гърция има на разположени 1345 танка и 4209 бронирани машини.", "date": "2018.01.22", "title": "+Инфо (Македония): Македонската „военна заплаха“ за Гърция"}
{"url": "http://www.focus-news.net/news/2018/01/22/2480207/neweurope-boyko-borisov-i-frans-timermans-obsadiha-balkanite-i-ratifitsiraneto-ot-strana-na-balgariya-na-istanbulskata-konventsiya.html", "text": "Вицепредседателят на Европейската комисия Франс Тимерманс се срещна в София с българския министър-председател Бойко Борисов, за да обсъдят ратифицирането в страната на Истанбулската конвенция. Документът е ратифициран от всички страни в ЕС с изключение на България, пише NewEurop.\r\nТимерманс е критично настроен към България, която е поела ротационното председателство в Съвета на ЕС, но все още е обект на брюкселския Механизъм за сътрудничество и проверка заедно с Румъния. \r\n„Ние виждаме прогрес в различни сфери, но все още е необходима работа. Надявам се българското правителство да приложи планираните реформи и да избягва изоставяне в ангажиментите си, за да се сложи край на мониторинговия механизъм“, заяви Тимерманс през 2017 г. Българското председателство бележи първият път, в който страна под механизма поема позицията. \r\nТимерманс и Борисов обсъдиха ситуацията със сигурността в Западните Балкани, миграцията и отношенията между ЕС и Турция.\r\n„Миграцията е един от най-сериозните проблеми, с които трябва да се справим. Не съм съгласен с обвиненията, че механизмът за разпределението се е провалил“, заяви Тимерманс. Той допълни, че Съюзът се нуждае от по-широка стратегия за справяне с мигрантите.  Виктор Турмаков", "date": "2018.01.22", "title": "NewEurope: Бойко Борисов и Франс Тимерманс обсъдиха Балканите и ратифицирането от страна на България на Истанбулската конвенция"}
{"url": "http://www.focus-news.net/news/2018/01/22/2480208/ivan-ivanov-bsp-dnes-se-spuka-balonat-che-vsichko-v-mitnitsite-i-batsis-e-normalno.html", "text": "Днес се спука балонът, че всичко в митниците и БАЦИС е нормално. Истината е, че икономическата и финансова система на България са в риск заради тази система, която е така направена, че който и да влезе в нея, не оставя никакви следи. Това каза народният представител от ПГ на „БСП за България” Иван Иванов пред БНТ, съобщиха от пресцентъра на НС на БСП. Той обясни, че всеки, който има IP адреса на системата, може да влезе и да я манипулира. „БАЦИС има кардинални проблеми. В писмото на г-н Горанов от 3-ти януари тази година е записано, че от 340 точки за достъп, само 47 са приведени в необходимите норми за експлоатация”, обясни още народният представител. Иван Иванов добави, че крайният срок за отстраняване на проблемите е средата на 2018 г., а този процес се бави, въпреки че през ноември миналата година са хванати 100 000 литра нелегално гориво. „Прокуратурата има данни, че са изтривани хард дискове, това е установено и от ДАНС. Обвинението обаче отказва да заведе досъдебно производство по този случай, защото няма данни кой и кога е влизал, за да манипулира системата, а тя работи вече 5 години”, каза още Иван Иванов.", "date": "2018.01.22", "title": "Иван Иванов, БСП: Днес се спука балонът, че всичко в митниците и БАЦИС е нормално"}
{"url": "http://www.focus-news.net/news/2018/01/22/2480209/nova-makedoniya-makedoniya-za-mitinga-v-solun-zhertvi-na-sobstvenata-propaganda.html", "text": "На повечето граждани (на Гърция) очевидно им става ясно, че тяхната държава от години води погрешна политика към Р Македония, а най-добър показател за това е, че едва 30 хил. души излязоха на вчерашния протест в Солун за „защита на името“, организиран от няколко националистични организации. Вчерашният протест се различаваше от протеста през 90-те години, когато на улиците на Солун излязоха почти 1 млн. гръцки граждани. Така скопският вестник „Нова Македония“ коментира вчерашния протест, организиран в Солун от противници на подписването на договор за решаването на спора за името между Гърция и Македония. Вестникът отбелязва, че в 30-минтнуто обръщение солунският митрополит Антимос е заявил, че „Скопие няма нито стара, нито по-нова история“. Според „Нова Македония“ подобни патетични фрази и твърдения могат да се коментират само в подкрепа на Р Македония, която е член на ООН, има свои граници, език, конституция и развито мултикултурно общество, на което могат да завиждат не само гърците, но и много страни от Европа и света. Според вестника „закоравелите граждани в Гърция, трябва веднъж завинаги да разберат, че северно от тях има държава, която се казва Р Македония и че съвременната македонска държава е изградена на основите на Крушевската република, на първото заседание на АСНОМ през 1944 г. и на референдума за самостоятелност през 90-те години на миналия век. Коментарът е под заглавие „Жертви на собствената пропаганда“.", "date": "2018.01.22", "title": "„Нова Македония“ (Македония) за митинга в Солун: „Жертви на собствената пропаганда“"}
{"url": "http://www.focus-news.net/news/2018/01/22/2480210/reks-tilarsan-ponyakoga-zabravyame-kolko-vazhni-sa-otnosheniyata-mezhdu-sasht-i-velikobritaniya.html", "text": "Държавният секретар на САЩ Рекс Тилърсън заяви, че страната му трябва да обръща повече внимание на отношенията си с Великобритания, въпреки въпросите по другите части на света, пише The Hill.\r\n„Прекарваме много време, говорейки за световните проблеми, независимо дали са Северна Корея, Сирия или Йемен. И понякога забравяме важността на нашите собствени отношения“, заяви Тилърсън по време на посещението си във Великобритания. „Трябва да обърнем внимание на нашите отношения с Лондон“, допълни той. \r\nТилърсън се срещна в понеделник с британските министър-председател и външен министър Тереза Мей и Борис Джонсън, като тримата  обърнаха специално внимание на  бъдещето на Иранското ядрено споразумение. Виктор Турмаков", "date": "2018.01.22", "title": "Рекс Тилърсън: Понякога забравяме колко важни са отношенията между САЩ и Великобритания"}
{"url": "http://www.focus-news.net/news/2018/01/22/2480211/pazardzhik-obshtina-belovo-ima-odobren-proekt-za-remont-na-detskata-gradina-za-1-milion-leva.html", "text": "През последните две години реализираме проекти предимно чрез Държавен фонд „Земеделие“. Това каза за Радио „Фокус“ – Пазарджик Анета Кечева, директор на Дирекция „Специализирана администрация“ в Община Белово. Тя уточни, че за малка община, каквато е Белово, възможностите не са големи. „Входирали сме три проекта, но за сега само един е одобрен за финансиране. Той е за ремонт на Детската градина в Белово, а сумата, предвидена за този ремонт, е около 1 милион лева“, коментира Кечева. Тя добави, че другите два големи проекта, които са за ремонт на улици в общината и пътищата по третокласна пътна мрежа, все още не са одобрени. „Там имаме различия с Държавен фонд „Земеделие“ за отсечката Белово - Мененкьово - Аканджиево, която е 8 км. Според Фонда това не е една пътна отсечка, а са три отделни пътни участъка“, уточни Кечева. Тя добави, че се води кореспонденция, която продължава повече от 6 месеца, но се надява, че различията ще бъдат изчистени и проектът ще получи одобрение.\r\nВаня НИКОЛОВА", "date": "2018.01.22", "title": "Пазарджик: Община Белово има одобрен проект за ремонт на Детската градина за 1 милион лева"}
{"url": "http://www.focus-news.net/news/2018/01/22/2480212/yordanka-valcheva-rb-nikolay-vranchev-smolyan-aktsentat-v-deynostta-ni-prez-2017-g-be-startirane-na-protsesa-na-digitalizatsiya.html", "text": "Акцентът в дейността на Регионалната библиотека „Николай Вранчев“ – Смолян през 2017 г. бе стартиране на процеса на дигитализация. Това каза за Радио “Фокус“ – Смолян зам.-директорът на библиотеката Йорданка Вълчева. „Това беше една дългогодишна мечта на екипа на библиотеката – да запазим старото книжовно наследство, тъй като то вече е доста амортизирано поради това, че е на книжен носител. Вече имаме доста натрупани дигитални копия в нашата специална дигитална библиотека, наречена „Паметта на Родопа планина“, която може всички да открият на официалната уеб-страница на регионалната библиотека в меню „Потребители“, посочи Вълчева. Тя отбеляза, че през 2017 г. са дигитализирали седем периодични издания, излизали до 1944 г. и са имали специален режим на ползване. „Сега вече всеки, който влезе в сайта на библиотеката, може да види „Родопски глас“, списание „Родопа“, списание „Родопска мисъл“, „Пашмаклийски окръжен вестник“ и “Красногор“. Освен тези периодични издания, тази година изцяло дигитализираме личното литературно творчество на нашия патрон на библиотеката Николай Вранчев. Продължаваме тази година с останалите периодични издания и други автори, които ще разкрием съответно, в зависимост от Закона за авторското право“, посочи Вълчева. Тя уточни, че цялата дейност по дигитализацията ще бъде видима и в „Европеана“ – това е библиотеката на Европа. „В най-скоро време в целия свят биха могли да четат тези наши периодични издания. Така че и българите, които живеят в чужбина, ще могат да се насладят на местните творци живели и творили в този период“, каза още Йорданка Вълчева.\r\nНели ГЕРГЬОВСКА", "date": "2018.01.22", "title": "Йорданка Вълчева, РБ „Николай Вранчев“ – Смолян: Акцентът в дейността ни през 2017 г. бе стартиране на процеса на дигитализация"}
{"url": "http://www.focus-news.net/news/2018/01/22/2480213/deyan-donchev-sluzhba-za-saveti-v-zemedelieto-veliko-tarnovo-65-ot-kandidatstvalite-po-myarka-141-sa-poiskali-promyana-na-biznes-plana-si.html", "text": "65% от кандидатствалите по Мярка 141 са поискали промяна на някакъв елемент от бизнес плана си. Това каза за Радио „Фокус“ – Велико Търново Деян Дончев, ръководител на териториалния офис на Националната служба за съвети в земеделието във Велико Търново. Той посочи, че в повечето случаи става въпрос за промяна на култура, площи, видове животни и инвестиции. „Това е сравнително висок процент и показва една висока степен на промяна на първоначалните ангажименти, което от една страна е разбираемо поради изключително променящата се обстановка по отношение на климата или на икономическата ситуация. От друга страна ние полагаме усилия тези промени да бъдат сведени до минимум, тъй като промяната на бизнес пална респективно води и до по-неблагоприятни резултати“, добави Дончев. Той посочи, че и през този програмен период се наблюдава подобна тенденция. Около 30% от кандидатствалите за изработване на бизнес план по подмярка 6.1 и по подмярка 6.3 са подали уведомителни писма за промяна. По думите му основните причини са променя на климата и на икономическата ситуация. „В общи линии земеделските стопани са запознати и изпълняват своите ангажименти, както при придобиването на инвестиции, които са заложени в бизнес плана, така и по отношение на увеличение на размера на стопанството. В този смисъл, който желае, може да се обърне към нас за предоставяне на съвети и информация за това как трябва да изпълнява своя бизнес план“, посочи Деян Дончев.\r\nНадежда КРЪСТЕВА", "date": "2018.01.22", "title": "Деян Дончев, Служба за съвети в земеделието – Велико Търново: 65% от кандидатствалите по Мярка 141 са поискали промяна на бизнес плана си"}
{"url": "http://www.focus-news.net/news/2018/01/22/2480214/elefteri-ora-gartsiya-reshenieto-e-obshta-granitsa-sas-sarbiya.html", "text": "Гръцкият вестник „Elefteri ora“ публикува карта за разделянето на Македония като илюстрация на коментар, озаглавен „Решението е обща граница със Сърбия“. Според изданието Македония трябва да бъде поделена между Гърция, Албания, Сърбия и България. Заедно с това е публикуван и гръцки химн за Македония, който разказва за земята на Александър, освободена от варварите. По повод публикацията македонските медии отбелязват, че вестникът се смята за близък до Гръцката православна църква и до някои от десните екстремистки партии, с което се обяснява, че при разделянето по-голяма част от Македония се пада на Гърция. Скопските медии смятат, че публикуването на подобна карта е сериозна провокация към мира на полуострова. Сръбското издание на руския „Спутник“ също се позова на публикацията на „Elefteri ora“ и на коментар на албанския портал „Antipress“. Сръбското издание отбелязва, че най-малка част от поделената Македония се пада на Албания, а най-голямата на Гърция - по-малка част от гръцката трябва да отиде към Сърбия, а по-малко от сръбската към България. Според албанския портал „обявяването на подобна карта за подялба на Македония, докато се водят разговори за избора на ново име на страната, което е условие за членството й в НАТО, както и преди дългоочакваната среша между Заев и Ципрас, е сериозна провокация към мира на Балканите“. Албанският портал се надява, че това е шега или последица от тежката икономическа криза в Гърция. \r\nСрещата между Алексис Ципрас и Зоран Заев е обявена по време на икономическия форум в Давос между 23 и 26 януари 2018 г.  Паралелно с това сръбското издание на „Спутник“ публикува коментар, посветен на протеста в Солун озаглавен „Какво могат македонците като срещу тях се изправят 100 хил. гърци“.", "date": "2018.01.22", "title": "„Elefteri ora“ (Гърция): Решението е обща граница със Сърбия"}
{"url": "http://www.focus-news.net/news/2018/01/22/2480215/kyustendil-trima-dushi-sa-dopusnati-do-intervyu-v-konkursa-za-upravitel-na-obshtinskiya-priyut-za-kucheta-v-dupnitsa.html", "text": "Трима души са допуснати до интервю в конкурса за управител на общинския приют за кучета в Дупница. Това съобщи за Радио „Фокус” – Кюстендил Христо Апостолов, експерт към Община Дупница. По думите му в определения срок за подаване на документи са се явили трима кандидати. Документите са разгледани от комисия и тримата са допуснати до участие във втория етап на конкурса – интервю. „В следващите дни ще стане ясно кой от тримата кандидати ще заеме поста”, каза Христо Апостолов. В бюджета на Община Дупница, който предстои да бъде гласуван на заседание на Общински съвет, за издръжка на приюта са заложени 50 000 лева.\r\nВенцеслав ИЛЧЕВ", "date": "2018.01.22", "title": "Кюстендил: Трима души са допуснати до интервю в конкурса за управител на общинския приют за кучета в Дупница"}
{"url": "http://www.focus-news.net/news/2018/01/22/2480216/bbc-samoleten-ekskrement-predizvika-obarkvane-pri-padaneto-si-v-indiysko-selo.html", "text": "Индийските власти смятат, че ледено кълбо, паднало в село в северния щат Хариана, е замръзнала буза човешки екскременти, паднали от прелитащ самолет, предава  BBC.\r\nСпоред представителя на местните власти Вивек Калиа някои жители са приели, че това е предмет с извънземен произход. Тоалетните на самолетите складират резултатите от човешката биологична дейност в специални контейнери, които обикновено се изхвърлят при кацане. Но международните авиационни власти приемат, че изтичане може да се случи и във въздуха. \r\nКалиа заяви, че проба от кълбото е изпратено за химически анализ, „но ние силно подозираме“, че става дума за замразен „самолетен екскремент“.\r\n„Това бе тежка ледена топка, паднала от небесата сутринта в събота. Чу се грохот и жителите на селото наизлязоха от домовете си да видят какво се е случило“, допълни той. „Някои сметнаха, че е извънземен предмет. Други смятаха, че е небесен камък и чух, че са си взели парчета за вкъщи“, допълни той. \r\nПрез декември 2016 г. съдът в Индия постанови, че местните авиолинии ще бъдат глобявани, ако техните самолети изпускат съдържанието на тоалетните си във въздуха. \r\nСъвременните самолети летят на големи височини, където температурите са под нулата и заради това изпуснатите течности замръзват веднага.  Виктор Турмаков", "date": "2018.01.22", "title": "BBC: „Самолетен екскремент“ предизвика объркване при падането си в индийско село"}
{"url": "http://www.focus-news.net/news/2018/01/22/2480217/tv-zvezda-rusiya-kiev-otkaza-predlozhenieto-na-moskva-da-pribere-ot-krim-voennata-si-tehnika.html", "text": "Украйна даде отказ на руското предложение да прибере военните си кораби и  авиотехника Крим, останали там, след като полуострова се присъедини към Русия. Външният министър на Украйна Павло Климкин заяви, че правителството му няма намерение да прибира корабите и авиацията, предава „ТВ Звезда“.\r\n„Ние няма да направим така“, заяви министърът. На 11 януари президентът на Русия Владимир Путин предложи на Украйна да си прибере останалата в Крим военна техника. Според държавния глава тя се намира в „плачевно състояние“. \r\nПутин допълни, че Москва е готова да окаже на Киев  помощ при транспортирането на украинската техника в Одеса.  Виктор Турмаков", "date": "2018.01.22", "title": "„ТВ Звезда“ (Русия) : Киев отказа предложението на Москва да прибере от Крим военната си техника"}
{"url": "http://www.focus-news.net/news/2018/01/22/2480218/slavcho-mavrov-kmet-na-selo-levski-neobhodim-e-remont-na-pokriva-na-chitalishteto-v-seloto.html", "text": "Сградата на читалището има нужда от ремонт на покрива, който е компрометиран. Има течове, дори на тавана в залата на читалището се появиха петна. Това каза за Радио „Фокус“ – Пазарджик кметът на селото Славчо Мавров. „През тази година ми се иска да бъде уреден статутът на едно от училищата в село Левски, което е закрито“, каза още кметът. Той обясни, че едно е продадено, но другото стои. „Имаше проявен интерес от инвеститор, но процедурата е доста сложна и тя трябва да бъде спазена. Освен това желанието ни е да изградим и една спортна площадка в селото, както тези, които са със средства от ПУДООС“, коментира Мавров. Той добави, че сградите на обществените и културните институции в село Левски са в добро състояние. Според него църквата в село Левски също има нужда от ремонт.\r\nВаня НИКОЛОВА", "date": "2018.01.22", "title": "Славчо Мавров, кмет на село Левски: Необходим е ремонт на покрива на читалището в селото"}
{"url": "http://www.focus-news.net/news/2018/01/22/2480219/predstoyashti-sabitiya-v-stranata-za-23-yanuari-agentsiya-fokus.html", "text": "*** \r\nОт 13.00 часа ще се проведе извънредно заседание на Народното събрание.\r\n*** \r\nОт 11.00 часа в Аулата на СУ „Св. Климент Охридски“ ще се проведе обществената дискусия по законопроекта за ратифициране на Конвенцията на Съвета на Европа за превенция и борба с насилието над жени и домашното насилие, организирана от председателя на Народното събрание Цвета Караянчева.  \r\n*** \r\nОт 09.00 часа в Event Center, Paradise Mall ще се състои годишния форум на Фондация „Америка за България“. \r\n*** \r\nОт 09.30 часа в 73 СУ „Владислав Граматиков“ ще се състои 7-та ежемесечна среща на психолозите и пед. съветници от образователните заведения от София. \r\n*** \r\nОт 09.30 часа 25 състав на СГС ще гледа делото срещу Петко Е. (обвинен, че като охранител е убил 16-годишно момче – чл.115-118 НК).\r\n*** \r\nОт 09.30 часа 21 състав на СГС ще гледа делото срещу Герман К. (чл. 116 НК).\r\n*** \r\nОт 10.00 часа VIII състав на Специализирания наказателен съд ще се гледа делото срещу Цветан В., Александър П., Илиана З. и др. за организиране и ръководене на организирана престъпна група.\r\n*** \r\nОт 10.00 часа ІII състав на Специализирания наказателен съд ще гледа делото срещу  Стелиан В., Иван С. и Ганчо Н. за организиране и ръководене на организирана престъпна група. \r\n*** \r\nОт 11.00 часа в гранд-хотел „София\", Общото събрание на БОК ще утвърди българската олимпийска делегация за участие в ХХІII Олимпийски зимни игри ПьонгЧанг2018.\r\n*** \r\nОт 11.00 часа XVIII състав на Специализирания наказателен съд ще гледа делото срещу Андреан А., Благо А.,, Венцислав Ф. и др. за организиране и ръководене на организирана престъпна група. \r\n*** \r\nОт 11.45 часа пред сградата на Народното събрание група граждански активисти инициира митинг срещу Истанбулската конвенция.\r\n*** \r\nОт 13.30 часа V състав на Специализирания наказателен съд ще гледа делото срещу Хованес М., Пламен Т., Мариян М. и др. за организиране и ръководене на организирана престъпна група. \r\n*** \r\nОт 13.30 часа І състав на Специализирания наказателен съд ще се гледа делото срещу Асен И. за организиране и ръководене на организирана престъпна група. \r\n*** \r\nОт 13.30 часа XI състав на Специализирания наказателен съд ще гледа делото срещу Георги С., Георги С. и Георги М. за организиране и ръководене на организирана престъпна група.   \r\n*** \r\nОт 14.00 часа VII състав на Специализирания наказателен съд ще гледа делото срещу Румяна Ч. за престъпление по служба. \r\n*** \r\nОт 14.30 часа в Заседателна зала 1 в Ректората ректорът на Софийския университет „Св. Климент Охридски“ проф. Анастас Герджиков и изпълнителният директор на BASF България г-жа Марина Тафра ще подпишат споразумение за сътрудничество.\r\n*** \r\nОт 15.00 до 17.00 часа в постоянната приемна на БСП-София (ул. „Леге\" 10, етаж 1) заместник-председателят на БСП – София проф. Ваня Добрева и общинският съветник Борис Цветков ще проведат приемна за граждани. \r\n*** \r\nОт 16.30 часа в Дома на Европа ще бъде представен документалният сборник „Държавна сигурност и „врага с партиен билет\"/1944-1991/“  от поредицата „Из архивите на ДС“.\r\n*** \r\nОт 18.30 часа в Литературния клуб на Столична библиотекаще бъде представен поетът на месеца в библиотека Елин Рахнев. \r\n*** \r\nОт 19.00 часа в Литературен клуб „Перото“ ще се състои „Вечер на Американския университет в България“, в която ще вземе участие президентът Росен Плевнелиев (2012-2017).\r\n*** \r\nОт 11.00 часа в залата на третия етаж в НАП ще се състои пресконференция  във връзка със започналата данъчна кампания за деклариране на доходите на физическите лица и заплащането на дължимите данъци.  \r\n*** \r\nОт 14.00 до 16.00 часа в офиса на ПП ГЕРБ в града (ул. „Георги Бенковски” №1) общинският съветник Калина Пеева ще има приемен ден. \r\n*** \r\nОт 17.30 часа в РНБ „П. Р. Славейков“ ще бъде представена новата поетична книга на Борислав Костов „Пепел от пеперуди“. \r\n*** \r\nОт 10.00 часа в Регионалния пресклуб на БТА ще се състои пресконференция на народния представител от коалиция „Обединени патриоти\" Красимир Богданов и общинските съветници от ВМРО-БНД Красимир Ангелов, Марин Цветков и Божидар Джунов.\r\n*** \r\nОт 19.00 часа в НЧ „Напредък-1869“ Театрална къща „VIVA ARTE” - София представя постановката „Лъжата“ по Флориан Зелес. \r\n*** \r\nОт 09.30 часа в детска градина № 25 ще се играе куклен спектакъл  „Лека нощ, съкровище“ на Държавен куклен театър „Дора Габе“. \r\n*** \r\nОт 10.00 часа в Народно читалище „Йордан Йовков – 1870 г.“ ще бъде представена дейността на Научноинформационния център „Българска енциклопедия\" – БАН. \r\n*** \r\nОт 18.30 часа в концертна зала „Добрич“ ще се състои органов концерт „Небето и земята. Испанска църковна и дворцова музика 16-18 век“ на проф. д-р Джудит Елвия Гарсия Мартин – преподавател в Университета на Саламанка, Испания. \r\n*** \r\nОт 10.00 до 11.00 часа в офиса на ПП ГЕРБ в Дупница (пл. „Свобода“ №1), народният представител Радослава Чеканска ще има приемен ден за граждани. \r\n*** \r\nОт 11.00 часа в Регионалния пресклуб на БТА пресконференция ще дадат Румен Петков, член на националното ръководство на ПП АБВ и Цветан Антов, лидер на областната структура на ПП АБВ в Плевен.\r\n*** \r\nОт 13.30 часа в зала „Русе“ на Историческия музей ще бъде открита изложбата „Руска портретна фотография от началото на ХХ век“ с автор Румен Кузов. \r\n*** \r\nОт 11.00 и 19.00 часа в Оперния театър ще се играе „Снежанка и седемте джуджета“ – балет от Александър Йосифов по едноименната приказка на Братя Грим.\r\n*** \r\nОт 19.00 часа в Драматичния театър ще бъде представена спектакълът „Паника в хотела“.", "date": "2018.01.22", "title": "Предстоящи събития в страната за 23 януари (Агенция „Фокус“)"}
{"url": "http://www.focus-news.net/news/2018/01/22/2480220/pavilioni-s-edinna-viziya-shte-zamenyat-sergiite-po-trotoarite-v-slanchev-bryag-iztok-oshte-tova-lyato-obzor.html", "text": "Павилиони с единна визия ще заменят сергиите по тротоарите в „Слънчев бряг-изток“ още това лято. Това стана ясно след представянето на проекта за визия и поставяне на преместваеми обекти в к.к. Слънчев бряг, което направи министърът на туризма Николина Ангелкова. Монтирането на новите обекти ще започне веднага след одобряване на схемата за разполагането им и когато времето позволи, но преди да бъдат преустановени строително-монтажните дейности в курорта. Целта на проекта е да се създаде единна визия на тази част от Слънчев бряг, която е под управлението на акционерното дружество, както и за морските плажове, а след време може да стане факт и за цялата му територия. Министър Ангелкова съобщи, че концесионерите на морски плажове сами ще реализират тази визия според договорите, които са сключили, като обектите, които са в заварено положение, също ще бъдат сменени след приключване на договорите им.  \r\nАнгелкова коментира, че търговията по тротоарите в Слънчев бряг ще бъде преустановена и  подчерта, че тротоарните сергии ще бъдат премахнати и ще се упражнява изключително завишен контрол върху тази дейност. Министърът обърна внимание, че в договорите за наем, които „Слънчев бряг“ АД подписва за преместваемите обекти, ще се включва клауза, според която при 3 нарушения за  „разхождащи се щендери“ договорът ще се прекратява.  \r\nМинистърът на туризма допълни, че визия за всички курорти може да влезе в сила, след като бъде приета втората част от промените в Закона за туризма.  \r\nРъководителят на работната група, която работи по проекта за идейната визия на курорта - арх. Искра Джахова съобщи, че павилионите ще бъдат в синьо и бяло като типични летни цветове. Архитектът представи материалите, от които ще са разработени. По думите й те са устойчиви на въздействието на морския въздух и вятъра.  Изпълнителният директор на „Слънчев бряг“, АД Златко Димитров коментира, че в схемата ще бъдат заложени не само търговски обекти, но и места за атракциони, а  разположението им ще бъде съгласувано с институциите и граничещите частни собственици. \r\nПо време на пресконференцията бе отчетено, че 2017 г. е била изключително успешна за българския туризъм. Само за първите 11 месеца чуждестранните туристи са били близо 8,5 млн. чуждестранни туристи. Стана ясно още, че  Слънчев бряг заема най-голям дял от тази статистика. В курорта са реализирани над 5 млн. нощувки, а приходите само от тях са близо 260 млн. лв. Общо приходите от нощувки и всички други дейности, свързани пряко и непряко с туризма в курорта, могат да се определят приблизително на 1 млрд. лв.\r\nДеница КИТАНОВА", "date": "2018.01.22", "title": "Павилиони с единна визия ще заменят сергиите по тротоарите в „Слънчев бряг-изток“ още това лято (ОБЗОР)"}
{"url": "http://www.focus-news.net/news/2018/01/22/2480221/gazetaru-spored-ruski-ekspert-balgariya-v-momenta-tarsi-svoeto-myasto-v-es.html", "text": "Според научния сътрудник от отдела за европейски политически изследвания към Института за световна икономика и международни отношения към РАН Екатерина Шумицкая България се намира в търсене на своето място в Европейския съюз, предава Газета.RU . \r\n\"България подкрепи продължаването на преговорите за присъединяването на Турция към ЕС и възнамерява да помогне на Анкара в този процес\", заяви тя. „Вторият аспект се заключва в това, че България се намира в търсенето на мястото си в ЕС\", смята експертът. Според нея бивайки една от най-слаборазвитите икономики в Съюза и имайки големи проблеми с корупцията, България се опитва да намери място като посредник между ЕС, страните от постсъветското пространство и тези, които искат да се присъединят към Съюза, като Турция например.\r\n\"Това е особена мисия на европейската арена. Поради това България иска присъединяването на Турция към ЕС\", допълни Шумицкая. Виктор Турмаков", "date": "2018.01.22", "title": "Газета.RU : Според руски експерт България в момента търси своето място в ЕС"}
{"url": "http://www.focus-news.net/news/2018/01/22/2480222/blagoevgrad-1-758-ptitsi-sa-registrirani-po-porechieto-na-reka-mesta-i-yaz-dospat-v-ramkite-na-42-roto-srednozimno-prebroyavane-na-vodolyubivite-ptitsi.html", "text": "1 758 птици са регистрирани по поречието на река Места и яз. \"Доспат\" в рамките на 42-рото среднозимно преброяване на водолюбивите птици, което бе 16-о поред за Българското дружество за защита на птиците – клон Гоце Делчев. Това съобщи за Радио „Фокус“ – Пирин ръководителят на БДЗП - Гоце Делчев Димитър Попов. По думите му за поречието на река Места регистрираните птици са 675, а за язовир \"Доспат\" – 1083. Попов добави, че екипът на БДЗП – клон Гоце Делчев е броял зимуващите водолюбиви птици на 13 и 14 януари по поречието на река Места, между градовете Банско и Хаджидимово, също и на язовир \"Доспат\". „Регистрираните видове пък бяха за поречието на река Места – 31, а за язовир \"Доспат\" – 17“, каза още Попов. Той отбеляза, че заради топлото време досега има по-малко регистрирани видове. „Заплахи – битови отпадъци по поречието на р. Места. Река места е замърсена с пластмасови бутилки, полиетиленови торбички и др. Поради голямото количество боклуци рибата е намаляла значително, което разбираме от отсъствието на големия корморан, предимно рибоядна птица, но не сме регистрирали нито един екземпляр по поречието на р. Места“, добави Попов. Според него нерегламентираното сметище близо до река Места, което се намира в община Хаджидимово продължава да расте и там се изхвърлят битови, и строителни отпадъци.\r\n„20 души участваха в СЗП и бяха част от екипа ни през двата дни, благодарим на всички тях, както и на служителите и ръководителите на ДГС - Гоце Делчев, ЛРС „Сокол“ – гр. Гоце Делчев, ДГС „Селище“ – гр. Сърница, ДЛС „Дикчан“ – с. Сатовча, които подпомогнаха осъществяването на преброяването. Включиха се също ученици от ОУ „Пейо Яворов“ – с. Огняново и най-малкият участник Ибрахим Ликов, първокласник от Второ ОУ „Гоце Делчев“ – гр. Гоце Делчев“, добави Попов.\r\nЛивия НИНОВА", "date": "2018.01.22", "title": "Благоевград: 1 758 птици са регистрирани по поречието на река Места и яз. \"Доспат\" в рамките на 42-рото среднозимно преброяване на водолюбивите птици"}
{"url": "http://www.focus-news.net/news/2018/01/22/2480223/tv-zvezda-rusiya-vladimir-putin-promeni-nachina-po-koyto-voynitsite-shte-davat-otgovor-sas-sluzha-na-rusiya.html", "text": "Президентът на Русия Владимир Путин подписа указ, внасящ изменения в устава на въоръжените сили, който регламентира начина на отговор на военнослужещите при поздравяване или благодарност от командира, предава „ТВ Звезда“.\r\nСега руските военни трябва да отговарят на благодарността или поздравите с фразата „Служа на Русия“, вместо със „Служа на Руската федерация“. \r\nВойнският устав на Русия е нормативно-правен акт, регламентиращ функционирането на въоръжените сили.Въведен е в употреба след указ на президента на Русия от 14 декември 1993 г.  Виктор Турмаков", "date": "2018.01.22", "title": "„ТВ Звезда“ (Русия) : Владимир Путин промени начина, по който войниците ще дават отговор, със „Служа на Русия“"}
{"url": "http://www.focus-news.net/news/2018/01/22/2480224/veliko-tarnovo-zapochvat-proverki-na-peshehodnite-pateki-na-teritoriyata-na-oblastta.html", "text": "Комисия, определена със заповед на областния управител проф. д-р Любомира Попова, започва проверки на пешеходните пътеки на територията на областта. Това съобщиха от пресцентъра на Областна администрация – Велико Търново. Инспекциите са по разпоредба на главния прокурор заради зачестилите пътно транспортни произшествия. Заместник областният управител Ивета Кабакчиева е председател на комисията. Тя включва и представителите на общините в областта, Областно пътно управление - Велико Търново и ОДМВР - Велико Търново. На проведената днес работна среща бе взето решение в срок до 20 февруари в Областна администрация да бъдат получени обобщените данни от всички общини. Проверките ще се извършват по определени критериите като подходящо ли е мястото на пешеходните пътеки, сигнализирани ли са със светлинни знаци, отговарят ли всички те на съответните Наредби, има ли ясно видимост на съществуващата маркировка и др. Особено внимание ще се обърне на състоянието на пешеходните пътеки в близост до училища и детски градини. Целта на възложените проверки е да се оцени съответствието на пешеходните пътеки с нормативните изисквания. В случай на констатирани нарушения ще бъдат отправени писмени предложения за  отстраняването им.\r\nРезултатите от проверките и необходимите мерки, които ще бъдат предприети, ще бъдат обсъдени на заседание в Областна администрация - Велико Търново през месец февруари.", "date": "2018.01.22", "title": "Велико Търново: Започват проверки на пешеходните пътеки на територията на областта"}
{"url": "http://www.focus-news.net/news/2018/01/22/2480225/makedonskata-partiya-edinna-makedoniya-na-bivshiya-balgarin-stefan-vlahov-mitsov-se-obyavi-za-strategichesko-partnyorstvo-s-rusiya.html", "text": "Македонската партия \"Национално движение за Македония\" смени името си на \"Единна Македония\" и се обяви за \"стратегически съюз на Македония с Русия\", предава електронното издание на белградския \"Правда\".\r\nИзданието припомня, че лидер на организацията е Янко Бачев, а негов заместник е бившият българин Стефан Влахов-Мицов.\r\n\"Правда\" цитира изявление на Мицов, който смята, че Македония само в сътрудничество с Русия може да запази териториалната си цялост и който привежда като аргумент за политиката на партията общата култура и език на народите на Русия и Македония.Агенция \"Фокус\" припомня:\r\nКой е Стефан Влахов-Мицов?", "date": "2018.01.22", "title": "Македонската партия \"Единна Македония\" на бившия българин Стефан Влахов-Мицов се обяви за стратегическо партньорство с Русия"}
{"url": "http://www.focus-news.net/news/2018/01/22/2480226/chehiya-podkrepi-balgariya-za-shengen-obzor.html", "text": "След среща с министър-председателя Бойко Борисов, чешкият премиер Андрей Бабиш заяви, че Европа трябва да помисли над Шенгенското пространство. „Не разбираме защо Гърция е в Шенген, а България, Хърватия, Румъния не са“, коментира той. Андрей Бабиш изтъкна, че двамата с Бойко Борисов са обсъдили важните за страната му въпроси - Дъблинското споразумение и миграцията. Той беше категоричен, че Дъблинският регламент не работи ефективно, особено в частта за квотите за разпределение на бежанци и трябва да бъде променен. Според чешкия премиер е неприемливо, че решението за квоти за бежанци е било взето на ниво министри на вътрешни работи. „Разчитаме на Българското председателство, за да решим тези въпроси“, заяви Андрей Бабиш. \r\nБойко Борисов посочи, че между България и Чехия няма нерешени въпроси, а двете страни имат огромно приятелство и доверие. „Дъблинското споразумение не работи, така както искаме, не само разделя, а буквално разцепва Европа. Мисля, че с доверието, което имаме помежду си, ще намерим разумен компромис“, посочи премиерът Борисов. По думите му компромис може да се постигне с изграждане на центрове за сигурност извън ЕС. „Дипломацията ни трябва да работи за мирен процес, да се погрижим за тези хора, които бягат от войната. Трябва да има и срок - да знаем след колко време ще се върнат по родните си места“, коментира Бойко Борисов. Той се обяви за нормализиране на отношенията между ЕС и Турция. Според него това ще гарантира по-силното и сигурно участие на Турция в НАТО. „Турция е наш съсед, трябва да решим проблема с мигрантите на масата за преговори“, заяви той. Относно Брекзит премиерът посочи, че ЕС трябва да продължи да има необходимия обмен с Великобритания по темите борба с тероризма и миграция.\r\nБиляна ИВАНОВА", "date": "2018.01.22", "title": "Чехия подкрепи България за Шенген (ОБЗОР)"}
{"url": "http://www.focus-news.net/news/2018/01/22/2480227/edgars-rinkevichs-vanshen-ministar-na-latviya-protsedurata-po-osobeno-nablyudenie-na-polsha-ot-es-tryabva-da-bade-reshena-po-vreme-na-balgarskoto-predsedatelstvo-v-saveta-na-es.html", "text": "Латвийският министър на външните работи Едгарс Ринкевичс заяви, че правителството на страната му все още не е обсъждало как да гласува по въпроса за процедурата за особено наблюдение на законите, приемани в полския парламент. Същевременно той допълни, че това трябва да бъде прието на равнище на ЕС в рамките на българското председателство в Съвета на ЕС, предава  „Спутник“ .\r\n„В края на декември миналата година ЕК реши да започне процедура в рамките на чл. 7 от Договора за ЕС.  Това означава, че Съветът на ЕС с квалифицирано мнозинство трябва да гласува за началото на т.нар. „процедура за особен надзор“ по отношение на законите, приемани от полския парламент. Това са съдебната система, свободата на медиите, които по някои параметри вече не съответстват на критериите и законите на ЕС, които трябва да съществуват в демократичните държави“, поясни Ринкевичс. \r\n„България, която в момента председателства Съвета на ЕС трябва да внесе гласуването за Полша на дневен ред“, заяви министърът. „На първо място България трябва да разбере дали ще събере 22 страни от ЕС, готови да гласуват за особената процедура на надзор. На второ място трябва да се чуят аргументите на ЕК и на Полша“, допълни той. Според него латвийското правителство още не е обсъдило как ще гласува.  „Този въпрос ще бъде представен за обсъждане от правителството, едва когато бъде поставен на дневен ред от България пред Съвета на ЕС“, подчерта Ринкевичс. \r\nМинистърът подчерта, че никой не е заинтересован от конфликт с Полша и още по-малко от излизането ѝ от ЕС. „Това е въпрос, който в момента стои на дневен ред за ЕС като един от по-конфликтните“, подчерта той. „Не става дума за излизането на Полша от ЕС. Това не е в интерес нито на самата Полша, нито на останалите страни членки“, смята дипломатът. Виктор Турмаков", "date": "2018.01.22", "title": "Едгарс Ринкевичс, външен министър на Латвия:  Процедурата по особено наблюдение на Полша от ЕС трябва да бъде решена по време на българското председателство в Съвета на ЕС"}
{"url": "http://www.focus-news.net/news/2018/01/22/2480228/pazardzhik-v-grada-shte-se-provedat-bezplatni-pregledi-za-rak-na-mlechnata-zhleza.html", "text": "„Сдружение за онкоболни и приятели” в Пазарджик се присъединява към Европейската седмица за борба с рака на маточната шийка и инициира безплатни прегледи, съобщи за Радио „Фокус“ – Пазарджик Мария Чергарова, председател на Сдружението. Прегледите ще се състоят в Центъра за социална рехабилитация и интеграция на лица с онкологични заболявания в Пазарджик на ул. „Александър Стамболийски” 16 на 23 януари. Те ще се извършват от 13.30 часа хирурга д-р Прокопи Копев . \r\nНа 24 януари от 13.30 часа в рентгенологът д-р Благова ще извършва профилактични прегледи с ехограф на млечна и щитовидна жлеза на всички, които са се записали, като цената на прегледа е 10.00 лева. „Целта на кампанията е осъзнаването на борбата срещу рака не като отделна съдба, а като задача на цялото общество. По официални статистически данни на РЗИ за регистрираните заболявания от злокачествени новообразувания в Пазарджишка област, предоставени от Комплексен онкологичен център - Пловдив, са новооткрити 1 147 случая само за 2016 г. Регистрираните заболявания от злокачествени новообразувания до края на 2016 г. в нашата област са общо 10 287“, уточни Чергарова. По време на ХVI –та кампания за борба с рака през 2017 г. с подвижният ехограф и видеопринтер, дарени на СОП от дарителска кампания, подкрепена от вицепремиера Екатерина Захариева, бяха прегледани общо 1 241 жени и мъже в Пазарджик и областта за рак на млечна и щитовидна жлеза. Проследяват се 45 случая с открита патология и 2 жени със съмнение за открит рак на гърдата по време на кампанията ни. Ехографът има за цел да стигне до най-малките и отдалечени кътчета на Пазарджишка област, да се провеждат прегледи с него и в труднодостъпни райони, и на хора в неравностойно положение.\r\nРакът на маточната шийка е второто най-разпространено онкологично заболяване сред жените и за съжаление в България, според статистиката, всеки ден от рак на маточната шийка умира една жена. Страната ни е на едно от челните места по заболеваемост и смъртност от този вид рак в Европа. Това се дължи на късното диагностициране и подценяване на профилактиката. В България преди повече от шестнадесет години най-първо профилактични гинекологични прегледи и прегледи за рак на гърдата бяха инициирани от Сдружението в Пазарджик.\r\nАлбена ЖИЛЕКОВА", "date": "2018.01.22", "title": "Пазарджик: В града ще се проведат безплатни прегледи за рак на млечната жлеза"}
{"url": "http://www.focus-news.net/news/2018/01/22/2480244/afp-evrozonata-odobri-transh-ot-spasitelnata-programa-za-gartsiya-v-razmer-na-67-miliarda-evro.html", "text": "Финансовите министри от Еврозоната одобриха транш в размер на 6,7 млрд. евро за спасителната програма на Гърция, след като Атина проведе реформи, предизвикали стачки и протести, предава  AFP.\r\n„Зелена светлина за нов транш в размер от 6,7 млрд. евро“, съобщава Европейския съвет на профила си в социалната мрежа „Туитър“, имайки предвид последната засега вноска от третия спасителен пакет за Гърция.  Виктор Турмаков", "date": "2018.01.22", "title": "AFP: Еврозоната одобри транш от спасителната програма за Гърция в размер на 6,7 милиарда евро"}
{"url": "http://www.focus-news.net/news/2018/01/22/2480245/kyustendil-v-gradskata-biblioteka-beshe-provedena-initsiativata-da-tvorim-posvetena-na-136-godini-ot-rozhdenieto-na-vladimir-dimitrov-maystora.html", "text": "Ученици от Кюстендил проведоха занятие, посветено на 136 години от рождението на Владимир Димитров – Майстора. Това съобщи за Радио „Фокус” – Кюстендил Искра Владимирова, директор на Пето основно училище „Христо Ботев” – Кюстендил. Инициативата е проведена в градската библиотека и е била под надслов „Да творим”. „За всеки един от учениците имаше подготвена изненада, те получиха брошура за Владимир Димитров – Майстора, разгледаха и албум, събрал неговото творчество. Научиха повече за живота и делото на нашия художник”, каза Искра Владимирова. Разделени на групи те са редили пъзели с негови картини.\r\nВенцеслав ИЛЧЕВ", "date": "2018.01.22", "title": "Кюстендил: В градската библиотека беше проведена инициативата „Да творим”, посветена на 136 години от рождението на Владимир Димитров – Майстора"}
{"url": "http://www.focus-news.net/news/2018/01/22/2480246/sport-fifa-reshi-da-izpolzva-sistema-za-videonablyudenie-na-svetovnoto-parvenstvo-prez-2018-godina.html", "text": "ФИФА реши да използва система за видеонаблюдение, асистираща съдиите, по време на световното първенство по футбол, което ще се проведе в Русия през 2018 г. \r\nМеждународният съвет на футболните асоциации през март 2016 г. започна изпитване на системата. Тя бе използвана вече по време на Купата на конфедерациите през 2017 г., както и през този сезон в първенствата на Италия и Германия. От следващия сезон ще започне да се използва и във френското първенство.  Виктор Турмаков", "date": "2018.01.22", "title": "Спорт: ФИФА реши да използва система за видеонаблюдение на световното първенство през 2018 година"}
{"url": "http://www.focus-news.net/news/2018/01/22/2480247/nyama-da-ima-povishenie-na-tsenata-na-toka-za-bitovite-potrebiteli-obzor.html", "text": "Няма да има повишение на цената на тока за битовите потребители. Това стана ясно по време на брифинг на министъра на енергетиката Теменужка Петкова в сряда, който се проведе във връзка с пресконференцията на българския бизнес, където бе прогнозирано поскъпване на тока с между 15 и 30%.\r\n„Няма да има увеличаване на цената на регулирания пазар дори и да има промяна в тази на свободния. Цени от 120 лв. няма в българската държавна енергетика и ако се получат такива, веднага трябва да се информира контролният орган“, каза още тя и припомни, че цената на регулирания пазар се определя от КЕВР, а цената на свободния – от търсенето и предлагането. „По отношение на цените основен участник е Българската независима енергийна борса, като средните цени за доставка на ток през 2018 г. са около 75 лв. В случай, че има съмнения за картел между търговците на електрическа енергия незабавно българският бизнес трябва да се обърне към Комисията по защита на конкуренцията, която може да проследи цената по веригата и да предприеме съответните мерки. Правителството заставаме твърдо зад това, ако има нарушение на законодателството, то да бъдат предприети най-строгите мерки“, коментира още тя.\r\nМинистър Петкова посочи, че с промените от 2018 г. цялото произведено количество енергия вече ще минава през Българската независима енергийна борса. „До броени дни те ще бъдат качени на сайта за обществено обсъждане. КЕВР също трябва да даде становище по тях, тъй като това е органът, който ще изпълнява този тип дейност“, каза още тя.\r\nПо отношение на изказвания на представители на българския бизнес, че в енергетиката на страната не се случват реформи министър Петкова коментира, че в тези твърдения липсва всякаква конкретика. Като пример тя посочи факта, че всички енергийни дружества без ТЕЦ „Марица-Изток 2“ приключват 2017 г. на печалба. \r\n„Когато дойде правителството на Борисов през 2014 г., енергийният сектор беше един от най-проблемните в българската икономика, така че бяха направени поредица от законодателни реформи. Бяхме на загуба от 7 млн. лв. в края на 2014 г., а 2017 г. ще приключи с положителен финансов резултат, като дори Националната електрическа компания ще генерира макар и минимална печалба. Единственото дружество на загуба е ТЕЦ „Марица- Изток 2“ заради изключително високите разходи, които прави. Всички останали дружества ще излязат на печалба и ще реализират положителен резултат. Така че всеки може да прецени дали има или не воля за реформи“, каза още министър Петкова и посочи, че когато фактите говорят, и боговете мълчат.\r\nЦветилена СИМЕОНОВА", "date": "2018.01.22", "title": "Няма да има повишение на цената на тока за битовите потребители (ОБЗОР)"}
{"url": "http://www.focus-news.net/news/2018/01/22/2480248/temata-balgariya-v-svetovnite-medii-sreshtata-babish-borisov-tarsene-na-myasto-v-es-i-retroavtomobili-agentsiya-fokus.html", "text": "Според министър-председателя на България Бойко Борисов, чиято страна е поела ротационното председателство в Съвета на ЕС,  правилата на ЕС за предоставяне на убежище, според които молбите трябва да се обработват в страните на пристигане, разделят Европа, предава  Вести.ру.\r\nНационалистически настроените и евроскептични правителства в Полша и Унгария отказват да приемат и един търсещ убежище по схемата за прием на определено количество бежанци, макар и подобно действие да може да свали тежестта от основните места за пристигането им Гърция и Италия. Словакия и Чешката република също неохотно приемат мигранти от други страни в ЕС, позовавайки се на притеснения за сигурността. \r\n„Дъблинските регулации не работят по начина, по който искаме“, заяви Борисов, посочвайки един от основните закони на ЕС за предоставяне на убежище. „Това не просто разделя, а направо разцепват Европа“, допълни той по време на съвместна пресконференция заедно с неговия чешки колега Андрей Бабиш в София.\r\n„Смятам, че с доверието помежду ни, ние ще открием компромис“, заяви българският министър-председател, допълвайки, че границите трябва да бъдат затворени, а хората, които влизат, да го правят на официалните гранични пунктове.  Според него зони за сигурност трябва да бъдат изградени в страни извън ЕС като Турция и Либия и там мигрантите да бъдат настанявани. \r\nНа свой ред Бабиш подчерта, че Чешката република, споделяйки сходни възгледи за квотите с другите страни от Вишеградската четворка, няма да промени позициите си. „Известно е, че ние искаме да се борим с тези квоти. Те са неефективни и е необходим компромис“, подчерта той.  \r\n***\r\nЛатвийският министър на външните работи Едгарс Ринкевичс заяви, че правителството на страната му все още не е обсъждало как да гласува по въпроса за процедурата за особено наблюдение на законите, приемани в полския парламент. Същевременно той допълни, че това трябва да бъде прието на равнище на ЕС в рамките на българското председателство в Съвета на ЕС, предава  „Спутник“ .\r\n„В края на декември миналата година ЕК реши да започне процедура в рамките на чл. 7 от Договора за ЕС.  Това означава, че Съветът на ЕС с квалифицирано мнозинство трябва да гласува за началото на т.нар. „процедура за особен надзор“ по отношение на законите, приемани от полския парламент. Това са съдебната система, свободата на медиите, които по някои параметри вече не съответстват на критериите и законите на ЕС, които трябва да съществуват в демократичните държави“, поясни Ринкевичс. \r\n„България, която в момента председателства Съвета на ЕС трябва да внесе гласуването за Полша на дневен ред“, заяви министърът. „На първо място България трябва да разбере дали ще събере 22 страни от ЕС, готови да гласуват за особената процедура на надзор. На второ място трябва да се чуят аргументите на ЕК и на Полша“, допълни той. Според него латвийското правителство още не е обсъдило как ще гласува.  „Този въпрос ще бъде представен за обсъждане от правителството, едва когато бъде поставен на дневен ред от България пред Съвета на ЕС“, подчерта Ринкевичс. \r\nМинистърът подчерта, че никой не е заинтересован от конфликт с Полша и още по-малко от излизането ѝ от ЕС. „Това е въпрос, който в момента стои на дневен ред за ЕС като един от по-конфликтните“, подчерта той. „Не става дума за излизането на Полша от ЕС. Това не е в интерес нито на самата Полша, нито на останалите страни членки“, смята дипломатът.\r\n***\r\n Според научния сътрудник от отдела за европейски политически изследвания към Института за световна икономика и международни отношения към РАН Екатерина Шумицкая България се намира в търсене на своето място в Европейския съюз, предава Газета.RU . \r\n\"България подкрепи продължаването на преговорите за присъединяването на Турция към ЕС и възнамерява да помогне на Анкара в този процес\", заяви тя. „Вторият аспект се заключва в това, че България се намира в търсенето на мястото си в ЕС\", смята експертът. Според нея бивайки една от най-слаборазвитите икономики в Съюза и имайки големи проблеми с корупцията, България се опитва да намери място като посредник между ЕС, страните от постсъветското пространство и тези, които искат да се присъединят към Съюза, като Турция например.\r\n\"Това е особена мисия на европейската арена. Поради това България иска присъединяването на Турция към ЕС\", допълни Шумицкая.\r\n***\r\nВицепредседателят на Европейската комисия Франс Тимерманс се срещна в София с българския министър-председател Бойко Борисов, за да обсъдят ратифицирането в страната на Истанбулската конвенция. Документът е ратифициран от всички страни в ЕС с изключение на България, пише NewEurop.\r\nТимерманс е критично настроен към България, която е поела ротационното председателство в Съвета на ЕС, но все още е обект на брюкселския Механизъм за сътрудничество и проверка заедно с Румъния. \r\n„Ние виждаме прогрес в различни сфери, но все още е необходима работа. Надявам се българското правителство да приложи планираните реформи и да избягва изоставяне в ангажиментите си, за да се сложи край на мониторинговия механизъм“, заяви Тимерманс през 2017 г. Българското председателство бележи първият път, в който страна под механизма поема позицията. \r\nТимерманс и Борисов обсъдиха ситуацията със сигурността в Западните Балкани, миграцията и отношенията между ЕС и Турция.\r\n„Миграцията е един от най-сериозните проблеми, с които трябва да се справим. Не съм съгласен с обвиненията, че механизмът за разпределението се е провалил“, заяви Тимерманс. Той допълни, че Съюзът се нуждае от по-широка стратегия за справяне с мигрантите. \r\n***\r\nВсички любители на автомобилите по света знаят, че колкото по-добре се запази един стар автомобил, толкова повече пари могат да се получат за него. В България бе продаден „Запорожец“ ЗАЗ-965А за 42 хил. долара, което е наистина голяма сума за подобен клас автомобили, предава руската медия  РИА Свежие Ветер.\r\nОбичайно такива ретроавтомобили купуват истински любители на стари коли. За  подобни пари може да се купи чисто нов „Фолксваген Туарег“. \r\nПредставеният на  сайта  carandclassic.co.uk „Запорожец“ може да се похвали с отлично състояние с хромирани тасове, салон от светла кожа. Освен това ретро-возилото има и съвременна озвучителна система с мощност от 600 вата. \r\n***\r\n Според министър-председателя на България Бойко Борисов, чиято страна е поела ротационното председателство в Съвета на ЕС,  правилата на ЕС за предоставяне на убежище, според които молбите за него трябва да се обработват в страните на пристигане, разделят Европа, предава  Reuters.\r\n„Дъблинските регулации не работят по начина, по който искаме“, заяви Борисов, посочвайки един от основните закони на ЕС за предоставяне на убежище. „Това не просто разделя, а направо разцепват Европа“, допълни той по време на съвместна пресконференция заедно с неговия чешки колега Андрей Бабиш в София.\r\n„Смятам, че с доверието помежду ни, ние ще открием компромис“, заяви българският министър-председател, допълвайки, че границите трябва да бъдат затворени, а хората, които влизат, да го правят на официалните гранични пунктове.  Според него зони за сигурност трябва да бъдат изградени в страни извън ЕС като Турция и Либия и там мигрантите да бъдат настанявани. \r\nНа свой ред Бабиш заяви, че квотите за разпределение на мигранти са „неефективни“ и че е необходим компромис. \r\n***\r\nМинистър-председателите на България и на Чешката република Бойко Борисов и Андрей Бабиш призовават да се проведат незабавни реформи в системата за предоставяне на убежище на ЕС, предава  ABC News.\r\nДвамата се споразумяха, че трябва да се намери компромис относно мигрантския въпрос. Бабиш заяви по време на пресконференция в българската столица, че „задължителното разпределяне на мигрантите е неприемливо и разделя“. Той допълни, че въпросът за мигрантските квоти трябва да се реши по начин, който да е приемлив за всички страни членки на ЕС.\r\nБорисов, чиято страна е поела ротационното председателство на Съвета на ЕС в началото на годината, настоя, че търсещите убежище трябва да влизат в Съюза единствено през официалните гранични пунктове. Той също така предложи изграждането извън ЕС на „безопасни зони“ за мигрантите.\r\n***\r\nПо време на официалното си посещение в София министър-председателят на Чешката република Андрей Бабиш  обсъди със своя български колега Бойко Борисов приоритетните задачи на България като ротационен председател на Съвета на Европа и актуалните международни въпроси, предава  Radio Prague.\r\nПреди заминаването си Бабиш съобщи на журналисти, че неговото посещение е „сигнал, че Чешката република желае по-активно да се проявява на европейско равнище“. Той изрази желание да обсъди с България въпроса за съхраняването на солидарността и миграционната реформа, известна като „Дъблин-4“.\r\nАндрей Бабиш подкрепи стремежа на България да се присъедини към Шенгенското пространство. Той посочи, че „България, за разлика от нас иска в близко време да се присъедини към Еврозоната и ние уважаваме нейния избор“. \r\nЧешкият министър-председател също така обсъди с българската страна въпросите от двустранните отношения като търговията, туризма и инвестициите. \r\n***", "date": "2018.01.22", "title": "Темата България в световните медии – срещата Бабиш-Борисов, търсене на място в ЕС и ретроавтомобили (Агенция \"Фокус\")"}
{"url": "http://www.focus-news.net/news/2018/01/22/2480249/proverka-na-dans-i-prokuraturata-ustanovi-che-nyama-danni-za-izvarshvane-na-manipulatsii-na-batsis-obzor.html", "text": "Проверка на ДАНС и Прокуратурата установи, че няма данни за извършване на манипулации на Българската акцизна централизирана информационна система (БАЦИС). Това стана ясно по време на съвместно заседание на комисиите по вътрешна сигурност и обществен ред и по бюджет и финанси, на което присъстваха министърът на финансите Владислав Горанов, директорът на Агенция „Митници“ Георги Костов, главният прокурор Сотир Цацаров и председателят на ДАНС Димитър Георгиев.\r\n„В доклада на ДАНС и в изводите на Прокуратурата не се съдържа нито една от посочените в публичното пространство манипулации и извършвания на законово нарушение. В противен случай главният прокурор отдавна трябваше да е образувал досъдебно производство срещу неизвестен извършител“, каза министър Горанов и посочи, че данни за подобни манипулации не са налични и всички анонси в тази посока би могъл да окачестви като чисто политически провокации за нагнетяване на напрежение около предстоящото гласуване на вот на недоверие на правителството с премиер Бойко Борисов.\r\nПо думите му твърденията, че от лятото на 2016 г. не са предприети никакви действия и системата не е коригирана са неверни. „Не само през 2016 г., а и през 2017 г. и през 2018 г. продължават процесите по усъвършенстване на системата. Това, че през 2016 г. са констатирани определени рискове в нея, не се отрича, но факт е, че всички те са отстранени. А това, че системата работи и е в ползва на българската митническа администрация е безспорен факт. И питам по-добър ли е бил контролът, когато тя не е съществувала?“, коментира още финансовият министър.\r\nГлавният прокурор Сотир Цацаров обясни, че нито един от големите вносители и производители на гориво у нас не е изнесъл данни за ликвидиране и манипулиране на записи от БАЦИС. По думите му събраните в хода на проверката материали са известни и са изложени в протокол, който е достъпен за всички. По думите му няма безстопанственост, както и длъжностно или компютърно престъпление. \r\nДиректорът на Агенция „Митници“ Георги Костов уточни, че за петгодишния период, в който БАЦИС работи, е отчетен ръст от 23,1% на приходите от акциз в бюджета на държавата. „През 2012 г. приходите са над 4,4 млрд. лева, а тази година – над 4,9 млрд. лв.  Имаме 930 млн. лв. ръст за петте години от началото на работата на системата\", каза още Костов.\r\nПредседателят на ДАНС Димитър Георгиев също коментира, че при проверката е анализирана цялата налична информация, но не са били констатирани нарушения.\r\nЦветилена СИМЕОНОВА", "date": "2018.01.22", "title": "Проверка на ДАНС и Прокуратурата установи, че няма данни за извършване на манипулации на БАЦИС (ОБЗОР)"}
{"url": "http://www.focus-news.net/news/2018/01/22/2480250/tass-ruski-general-ot-aviatsiyata-obyasni-podrobnosti-za-saprovozhdaniyata-i-prehvashtaniyata-na-samoleti-po-granitsite-na-rusiya.html", "text": "Заслужилият военен летец от руските ВВС генерал-майор Владимир Попов разказа пред ТАСС за това защо на Запад за притеснени от бойните съпровождания и прехващането на самолети на границата с Русия.\r\nПрез първите две седмици на 2018 г. руските самолети 10 пъти са излитали да прехващат чуждестранни летящи апарати, а общо разузнаване край границата на Русия са водили 23 апарати от други страни. На свой ред на 15 януари при изпълняване на планов полет над неутралните води на Баренцово, Норвежко и Северно море два стратегически ракетоносеца Ту-160 бяха съпроводени от изтребители „Юрофайтър Тайфун“ на Великобритания и Ф-16 на Белгия. И в Русия , и в страните от НАТО винаги подчертават, че това е обичайна практика и всички пилоти действат в рамките на международното право в безопасен и подобаващо отговорен начин. \r\nПилотът обясни, че съобщенията, че уж се осъществява прихващане е неточно. „В неутрални води прехващане няма. Това е съпровождане. Да – бойно съпровождане, но целта му е ясна – да се идентифицира въздушния съд на потенциалния нарушител“, заяви генерал-майор Попов и допълни, че това е практиката по целия свят. \r\n„В подобен случай трябва да ги съпроводим, да им покажем тяхното летище. По този начин осигуряваме безопасното завършвана на извънредната ситуация“, допълни той.  Същевременно той подчерта, че е възможно да се даде сигнал с ракета, ако навлезлия в чуждо въздушно пространство самолет не реагира не предупрежденията. „Подчертавам – за да привлечем внимание“, допълни той.\r\nПилотът поясни, че когато се идентифицира самолет на потенциален нарушител или кораби „ние своевременно им даваме да разберат, че ги наблюдават“. Виктор Турмаков", "date": "2018.01.22", "title": "ТАСС: Руски генерал от авиацията обясни подробности за съпровожданията и прехващанията на самолети по границите на Русия."}
{"url": "http://www.focus-news.net/news/2018/01/22/2480251/pazardzhik-zamestnik-kmetat-na-panagyurishte-galina-matanova-orisa-parvoto-bebe-v-obshtinata-za-2018-godina.html", "text": "Заместник-кметът на Община Панагюрище Галина Матанова ориса първото бебе на общината за 2018 година – Стефани Барова, родена на 1 януари. Това съобщи за Радио „Фокус“ – Пазарджик Радка Костуркова от Общината. „По традиция на този ден своето наричане получи и последното родено бебе за 2017 година – Крум Танчев, роден на 28 декември 2017 година. Стефани и Крум получиха като подарък медальони с изображение на герба на Община Панагюрище и гравирани техните инициали, както и подаръци, които да бъдат в помощ на родителите при отглеждането на техните деца“, добави Костуркова.\r\nВаня НИКОЛОВА", "date": "2018.01.22", "title": "Пазарджик: Заместник-кметът на Панагюрище Галина Матанова ориса първото бебе в общината за 2018 година"}
{"url": "http://www.focus-news.net/news/2018/01/22/2480252/shumen-narodno-chitalishte-asen-zlatarov-1872organizira-konkurs-za-nay-dobro-divdyadovsko-vino-i-za-domashen-sudzhuk.html", "text": "НЧ „Асен Златаров-1872“ организира конкурс за най-добро дивдядовско вино и за най-добре приготвен домашен суджук. Това съобщиха от читалището. Винената фиеста ще се проведе на 27 януари от 11.30 часа в читалищния салон. Желаещите да участват в десетото издание на Винарията могат да се запишат на 25 и 26 януари до 17. 00 часа в сградата на читалището. Виното трябва да е от реколта 2017 година, като ще бъде оценявано по цвят, аромат и вкус. В същия срок се очакват и желаещите за конкурса за най- добре приготвен домашен суджук.", "date": "2018.01.22", "title": "Шумен: Народно читалище „Асен Златаров-1872“организира конкурс за най-добро дивдядовско вино и за домашен суджук"}
{"url": "http://www.focus-news.net/news/2018/01/22/2480253/tv-zvezda-rusiya-shte-modernizira-svoyata-voennomorska-aviatsiya-za-borba-sreshtu-podvodnitsi.html", "text": "През октомври 2017 г. стана известно, че всички хеликоптери Ка-27 на руската морска авиация ще преминат през модернизация.  “ТВ Звезда“ разказва какви ще бъдат обновленията на машините, чиято цел е „ловът“ на подводници. \r\nВ момента на въоръжение в руските военноморски сили се намират около 80 Ка-27 в различни модификации. Основно въоръжение на Ка-27М ще стане разработената от компанията „Фазотрон-НИИР“ радиолокационна командно-тактическа система, включваща нова акустична и магнитометрична система, система за радиоразузнаване и ефективна информационно-изчислителна система. Ядро на бойната командна система е бордовата радиолокационна станция „Копие-А“ с активно фазиране на антенната решетка (Система „АФАР“)\r\nПрограма за модернизация, подобна на тази на Ка-27 М, е стартирана за самолетите Ил-38. Модернизираните Ил-38Н „Новела“ ще бъдат снабдени с най-нова прицелно-издирвателна система „Новела П-38“. \r\nМодернизация очаква и самолетите Ту-142, които ще бъдат модернизирани в Ту-142М3М. В резултат на това всички налични машини ще преминат през пълен ремонт и ще получат съвременни бойни комплекси. Това дава увереност, че руският флот ще получи сериозна защита от въздуха. Виктор Турмаков", "date": "2018.01.22", "title": "„ТВ Звезда“: Русия ще модернизира своята военноморска авиация за борба срещу подводници"}
{"url": "http://www.focus-news.net/news/2018/01/22/2480254/pazardzhik-blizo-570-bebeta-sa-rodeni-prez-2017-godina-v-rodilnoto-otdelenie-na-mbal-pazardzhik.html", "text": "Близо 570 бебета са родени през изминалата година в Родилното отделение на МБАЛ - Пазарджик, като 6 от тях са двойки близнаци. Това съобщи за Радио „Фокус“ – Пазарджик д-р Илиян Траянов, завеждащ АГО в болницата. По думите му се наблюдава тенденция броят на новородените да намалява, като в сравнение с предходната година те са с около 100 по-малко. „През изминалата година в отделението имаше няколко много тежки случая, които приключиха благополучно.  Те са интересни от медицинска гледна точка, но наистина много тежки и такива, при които смъртността в световен мащаб е много голяма. Става дума за три жени с ХЕЛП синдром и две с ДИК синдром, които са изключително сериозни заболявания в акушерството и при които успяхме да спасим родилките и да се справим успешно“, уточни д-р Траянов. По отношение на родените близнаци през изминалата година специалистът коментира, че в голяма степен това се дължи на ин витро процедурите, на които се подлагат много двойки с репродуктивни проблеми. „Съвременната медицина дава голям шанс на двойките с репродуктивни проблеми да имат деца и част от родените бебета в нашето отделение са именно ин витро заченати“, добави  д-р Траянов.\r\nАлбена ЖИЛЕКОВА", "date": "2018.01.22", "title": "Пазарджик: Близо 570 бебета са родени през 2017 година в Родилното отделение на МБАЛ - Пазарджик"}
{"url": "http://www.focus-news.net/news/2018/01/22/2480255/reuters-amerikanskite-senatori-postignaha-sdelka-da-prekratyat-spiraneto-na-deynostta-na-pravitelstvoto.html", "text": "Американските сенатори постигнаха сделка в понеделник да прекратят тридневното спиране на дейността на правителството, предава Reuters.\r\nЗаконотворците приеха закон да подновят федералното финансиране на правителството и да отстранят процедурните препятствия, което ще позволи в Сената и Конгреса да се проведат гласувания, позволяващи възобновяване на дейността на институциите до 8 февруари.\r\nДесетки хиляди федерални чиновници спряха дейностите си заради липсата на финансиране в понеделник, първият работен ден след спирането на блокирането на функциите на правителството, но жизненоважните операции, свързани със сигурността и отбраната все пак продължиха дейностите си.\r\nЛидерът на Демократическата партия в Сената Чък Шумър заяви, че е стигнал до съгласие с лидера на Републиканците Мич Макконъл за продължаване на деността на правителството през следващите няколко седмици, след като Републиканската партия е обещала да подкрепи закон за имиграцията в Сената.\r\nПревод и редакция:", "date": "2018.01.22", "title": "Reuters: Американските сенатори постигнаха сделка да прекратят спирането на дейността на правителството"}
{"url": "http://www.focus-news.net/news/2018/01/22/2480256/afp-predsedatelyat-na-katalunskiya-parlament-predlozhi-karles-puchdemon-za-prezident-na-ispanskiya-region.html", "text": "Председателят на каталунския парламент Роже Торент предложи в понеделник отстранения бивш лидер Карлес Пучдемон за президент на региона и след изборите, проведени през декември, в които републиканските партии отново спечелиха мнозинство, предава AFP.\r\nТорент заяви, че кандидатурата на Пучдемон да заеме още един път президентския пост е „абсолютно легитимна“, независимо от това, че той е обект на криминално преследване заради ролята си в опита за отделяне на Каталуния от Испания.\r\nПревод и редакция:", "date": "2018.01.22", "title": "AFP: Председателят на каталунския парламент предложи Карлес Пучдемон за президент на испанския регион"}
{"url": "http://www.focus-news.net/news/2018/01/22/2480257/tass-parviyat-turski-voynik-zagina-v-afrin.html", "text": "Първият турски военнослужещ загина в понеделник, на третия ден от провеждането на операцията „Маслинова клонка“ в Северна Сирия. Това съобщи телевизионният канал NTV, предава ТАСС.\r\nСпоред неговите данни, войникът е загинал при обстрел в село Гюлбаба в приграничната турска провинция Килис. Подробности за случилото се не се привеждат.\r\nГенералният щаб на Въоръжените сили на Турция обяви на 20 януари началото на операция „Маслинова клонка“ против кюрдските формирования в сирийския район Африн, където живеят около 1,5 млн сирийски кюрди. По последни данни, в хода на операцията самолетите от ВВС на Турция са поразили повече от 170 цели в Африн.\r\nКакто съобщи агенция Reuters, позовавайки се на информация от прессекретаря на групировката „Сирийски демократични сили“, в резултат от операцията на турските ВВС са загинали не по-малко от 18 души. Генералният щаб на ВС на Турция настоява, че всички жертви „са терористи“.\r\nСпоред думите на министър-председателя на Турция Бинали Йълдъръм, операцията в Африн ще се проведе на четири етапа, като крайната цел е създаването на 30-километрова зона за сигурност на юг от турската граница.\r\nПревод и редакция:", "date": "2018.01.22", "title": "ТАСС: Първият турски войник загина в Африн"}
{"url": "http://www.focus-news.net/news/2018/01/22/2480258/interfaks-v-boevete-za-afrin-sa-zaginali-nay-malko-45-dushi-ot-dvete-strani.html", "text": "Не по-малко от 26 бойци от кюрдските военизирани формирования са загинали от момента на началото на операцията на турската армия „Маслинова клонка“, съобщи в понеделник агенция ЕФЕ, позовавайки се на информация от очевидци, предава Интерфакс.\r\nСпоред нейната информация, за аналогичния период в боевете с кюрдите са загинали 19 бойци от формированията на „Свободната сирийска армия“, поддържаща Турция.\r\nПо този начин, броят на загиналите е не по-малко от 45 души.\r\nПо-рано някои медии са предали информация са повече от 20 загинали мирни жители в района Африн.Агенция „Фокус“ припомня:\r\nКъсно в понеделник, според информация на кюрдската телевизия NTV, е загинал и първият турски военнослужещ от началото на офанзивата в северозападния сирийски регион. Това се е случило при артилерийски обстрел на кюрдите срещу турското село Гюлбаба в приграничния регион Килис.\r\nПревод и редакция:", "date": "2018.01.22", "title": "Интерфакс: В боевете за Африн са загинали най-малко 45 души от двете страни"}
{"url": "http://www.focus-news.net/news/2018/01/22/2480259/reuters-italianskoto-dvizhenie-5-zvezdi-predstavi-predizborna-programa-v-koyato-ne-e-vklyuchen-referendum-za-izlizane-ot-evroto.html", "text": "Популисткото италианско Движение „5 звезди“, което води в социологическите проучвания за предстоящите на 4 март парламентарни избори в Италия, представи предизборна програма от 20 точки, в които не се споменава за референдум за излизането на страната от еврозоната, предава Reuters.\r\n“5 звезди“ постепенно отстъпиха от искането си за референдум, което се считаше за една от основните им опорни точки. Планът причини паника на финансовите пазари, които видяха заплаха за целия проект за единна валута.\r\nНовият лидер на Движението Луиджи ди Майо, избран на председателския пост през септември, представи програмата по време на партиен конгрес в град Пескара, намиращ се на брега на Адриатическо море, заявявайки, че той ще е основа за евентуални преговори с другите партии след изборите.\r\n„Политическите сили ще трябва да ни кажат защо не искат да се съберат около тази програма, а ние ще ги попитаме отново вечерта на 4 март“, заяви 31-годишният ди Майо пред репортерите.\r\nДвижението „5 звезди“ води в проучванията на общественото мнение с 28% от гласовете, с около 5% пред най-близкия си преследвач – управляващата Демократическа партия.\r\nНо десноцентристкия алианс от по-малки партии, начело с „Форца Италия“(Напред Италия) на Силвио Берлускони и „Северната лига“ на Матео Салвини, събира общо около 37% от вота и изглежда ще спечели най-много кресла в италианския парламент, но, според предвижданията, няма да успее да събере достатъчно депутати за мнозинство.\r\nПревод и редакция:", "date": "2018.01.22", "title": "Reuters: Италианското Движение „5 звезди“ представи предизборна програма, в която не е включен референдум за излизане от еврото"}
{"url": "http://www.focus-news.net/news/2018/01/22/2480260/nachalnikat-na-generalniya-shtab-na-vs-na-turtsiya-operatsiyata-v-afrin-shte-prodalzhi-do-neutraliziraneto-na-posledniya-terorist.html", "text": "Операция „Маслинова клонка“ ще продължи „до неутрализирането на последния терорист, заяви началникът на Генералния щаб на Турция Хулуси Акар в понеделник, предава Anadolu Agency.\r\n„Тук сме, за да защитаваме правата на нашата страна и да възстановим международното право, без да нараняваме мирните граждани или тяхната собственост“, заяви Акар, по време на огледа на войските в южната турска провинция Хатай, който проведе заедно с командирите на военновъздушните, военноморските и сухоземните войски.\r\n„Операцията ще продължи до неутрализацията и на последния терорист“, подчерта турският военен.\r\nТой заяви също, че в Африн няма само елементи от сирийските кюрдски „Отряди за народна самоотбрана“, „Демократическия съюз“ и „Работническата партия на Кюрдистан“ (ПКК), но и от терористичната групировка „Ислямска държава“.\r\n„Опитваме се да направим така, че нашите репресирани братя и сестри в Африн да заживеят в мир“, добави Акар.\r\nВ събота, Турция започна военна операция в северозападния сирийски регион Африн.\r\nПревод и редакция:", "date": "2018.01.22", "title": "Началникът на Генералния щаб на ВС на Турция: Операцията в Африн ще продължи до неутрализирането на последния терорист"}
{"url": "http://www.focus-news.net/news/2018/01/22/2480261/interfaks-sreshtata-na-predstavitelite-na-sasht-i-rusiya-za-ukrayna-shte-se-sastoi-v-dubay.html", "text": "Специалният представител на Държавния департамент на САЩ за Украйна Кърт Волкър планира да посети Киев през тази седмица, а след това да се срещне с помощника на президента на Русия Владислав Сурков в Дубай. Това съобщи украинската редакция на радио „Гласа на Америка“ в понеделник, позовавайки се на думите на самия политик, предава Интерфакс.\r\n„В сряда, 24 януари, Кърт Волкер ще посети Източна Украйна, за да се запознае със ситуацията в региона, а на 25 януари, той ще проведе среща с украински длъжностни лица в Киев“, се казва в съобщението.\r\nСлед това, в петък, 26 януари, Волкер планира да се срещне със Сурков в Дубай.\r\n„По време на преговорите, страните ще обсъдят състоянието на конфликта в Източна Украйна и перспективите за въвеждане и възможния формат на миротворческа мисия“, пише още там.\r\nПри това, Волкер е определил като „крачка назад“ предишната среща със Сурков, проведена на 13 ноември 2017 година в Белград, отбелязвайки, че Русия не е била готова да възприеме въвеждането на пълноценна миротворческа мисия на ООН в Донбас. „Това беше непринудена среща и позитивна дискусия, но беше крачка назад. Ще видим какво ще стане на следващата ни среща“, е заяви специалният представител на САЩ.\r\nПо-рано в понеделник, министърът на външните работи на Украйна Павел Климкин е заяви, че срещата между Волкер и Сурков ще се състои в най-близко време.\r\nИзточник, запознат със ситуацията, е заявил пред Интерфакс, че „срещата е съгласувана и планирана за близките четири пет дни“ и ще се проведе „не в Сърбия, както предишната, а в някоя от източните страни“.\r\nПревод и редакция:", "date": "2018.01.22", "title": "Интерфакс: Срещата на представителите на САЩ и Русия за Украйна ще се състои в Дубай"}
