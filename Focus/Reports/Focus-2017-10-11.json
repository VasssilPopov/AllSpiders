{"url": "http://www.focus-news.net/news/2017/10/11/2445575/daily-sabah-amerikanskiyat-poslanik-v-turtsiya-otreche-da-ima-prestapnitsi-v-amerikanskata-misiya.html", "text": "Американският посланик в Турция Джон Бас заяви, че мисията на САЩ в страната не е дала убежище на обявени за престъпници лица, пише Daily Sabah. Бас е направил изказването си в сряда, по време на последната си пресконференция, преди да напусне страната в края на седмицата, заради изтичането на мандата му. По-рано турският президент Реджеп Тайип Ердоган заяви, че заподозрян в участиет в миналогодишния опит за преврат в страната, е част от антуража на дипломатическата мисия на Вашингтон. \r\nОбвинението е част от разгорялата се дипломатическа криза между двете страни, след като в неделя Бас спря издаването на визи за турски граждани, заради „проблеми в сигурността на посолството“.  Цанко Цолов", "date": "2017.10.11", "title": "Daily Sabah: Американският посланик в Турция отрече да има престъпници в американската мисия"}
{"url": "http://www.focus-news.net/news/2017/10/11/2445548/sliven-nay-dobrite-darvosekachi-sa-otlicheni-v-konkurs-na-obshtina-tvarditsa.html", "text": "Най-добрите дървосекачи са отличени в конкурс на Община Твърдица. Това съобщи за Радио „Фокус“ – Сливен кметът на Община Твърдица Атанас Атанасов. Проявата бе посветена на празника на града – Петковден. В традиционно състезание „Най-бърз и най-добър в професията дървосекач” победители станаха Коста Кръстев, Красимир Гошев и Станимир Иванов. Те заеха първите три призови места. Състезанието се проведе в  пет кръга. Проявите за празника продължиха със спортни състезания, а кулминацията е на Петковден, 14 октомври, със Света литургия и празничен водосвет  в църковен храм „Света Петка”. От 10.00 часа е ритуалът за вдигане на знамената на  площад „Свобода” и поднасяне на  венци и цветя на паметника на „Майка Твърдица”.\r\nЛюдмила ЙОРГОВА", "date": "2017.10.11", "title": "Сливен: Най-добрите дървосекачи са отличени в конкурс на Община Твърдица"}
{"url": "http://www.focus-news.net/news/2017/10/11/2445549/daily-star-lebanon-ot-irakski-kyurdistan-tvardyat-che-vaorazhenite-sili-na-irak-podgotvyat-mashtabna-ofanziva-v-rayona-na-kirkuk.html", "text": "Правителствената войска на Ирак, подкрепяна от шиитски милиции, „се готви за мащабна офанзива“ срещу кюрдските сили в района на спорния град Киркук, пише ливанското издание Daily Star Lebanon, позовавайки се на източници от Регионалното правителство на Кюрдистан(РПК).\r\n„Получаваме опасни съобщения, че Въоръжените сили на Ирак заедно с народно опълчение и части на Федералната полиция се готвят за мащабно настъпление... срещу Кюрдистан“, съобщиха от Съвета по сигурността на РПК, чрез съобщение в Туитър, като информацията беше потвърдена от кюрдски чиновник.\r\nВ съобщението се твърди, че настъплението ще бъде насочено срещу районите на Киркук и Мосул.\r\nПревод и редакция:", "date": "2017.10.11", "title": "Daily Star Lebanon: От Иракски Кюрдистан твърдят, че Въоръжените сили на Ирак „подготвят мащабна офанзива“ в района на Киркук"}
{"url": "http://www.focus-news.net/news/2017/10/11/2445550/dimitar-kolev-kmet-na-rayon-zapaden-v-plovdiv-zapochna-udarno-zapalvane-na-dupki-po-ulitsi-i-bulevardi-v-rayona.html", "text": "Ударно запълване на дупки по улиците на район „Западен“ в Пловдив предприе районната администрация. Това съобщи за Радио „Фокус“ – Пловдив районният кмет Димитър Колев. Той посочи, че с приоритет се обработват неравностите по булевард „Копривщица“, в отсечката от „Пещерско шосе“ до улица „Свобода“. \r\n„Специализирана техника вече започна фрезоването на големи участъци от булевард „Копривщица“. Тук предвиждаме преасфалтиране на по-големи участъци, за да осигурим максимално безпрепятственото преминаване по един от основните пътища в района“, каза още Димитър Колев и увери, че лично инспектира работата. Районният кмет допълни, че след завършването на този участък, запълването на дупки ще продължи и на други места, пострадали от проливните дъждове в събота.\r\nТони МИХАЙЛОВ", "date": "2017.10.11", "title": "Димитър Колев, кмет на район „Западен“ в Пловдив: Започна ударно запълване на дупки по улици и булеварди в района"}
{"url": "http://www.focus-news.net/news/2017/10/11/2445551/pazardzhik-prodalzhava-rabotata-po-ukrepvane-na-svlachishtata-po-patya-ot-peshtera-do-kurorta-sveti-konstantin.html", "text": "Продължава работата по укрепване на свлачищата по пътя от Пещера до курорта „Свети Константин”, съобщи за Радио „Фокус” – Пазарджик Стоян Йовчев от Община Пещера. В момента се работи по третото и най-голямо свлачище. Общо 3 са свлачищата по пътя от Пещера до летовище Свети Константин, които се образуваха през зимата на 2015 г.  \r\n„По първото свлачище, намиращо се в непосредствена близост до къщите в родопския град, основните дейности са приключили, като там предстои оглед от представители на междуведомствената комисия за възстановяване и подпомагане към Министерски съвет. На пролет от долната страна на пътя, над къщите ще бъдат залесени акации, които най-добре задържат почвата. По-сложна е ситуацията при третото свлачище по пътя. Там са изградени две подпорни стени – на ската и под пътя, като са забити 120 опорни пилоти , а част от съоръженията минават под асфалтовата настилка”, уточни Йовчев. \r\nТой допълни, че предстои изграждането на дренаж и канавка. За укрепването на този свлачищен процес Междуведомствената комисия е одобрила сумата от 800 000 лева.  За цялостно справяне със свлачищата община Пещера очаква от комисията по бедствия и аварии сумата от малко над 1 200 000 лева.\r\nАлбена ЖИЛЕКОВА", "date": "2017.10.11", "title": "Пазарджик: Продължава работата по укрепване на свлачищата по пътя от Пещера до курорта „Свети Константин”"}
{"url": "http://www.focus-news.net/news/2017/10/11/2445552/plovdiv-do-10-dni-shte-bade-vazstanoven-avtomobilniyat-trafik-po-bul-balgariya-v-asenovgrad-a-do-5-dni-po-ul-saedinenie.html", "text": "До 10 дни ще бъде възстановен автомобилния трафик по бул. „България“ в Асеновград, а до 5 дни – по ул. „Съединение“ в града. Това съобщиха за Радио „Фокус“ – Пловдив от отдел „Връзки с обществеността“ в Община Асеновград. След приключила проверка на ул. „Съединение”, Общината очаква да получи протокол от Министерството на културата по повод археологическите находки там, които спряха работата по Водния цикъл. До 15-ти октомври ще приключат възстановителните дейности по пътната отсечка и автомобилният трафик ще бъде изцяло възстановен. \r\n„До 19-ти октомври се очаква да се финализира цялата ремонтна дейност по бул. ”България”. Фирмата-изпълнител възстановява пътната настилка в окончателен вид, включително и хоризонталната маркировка. След приемане на обекта, предстои да се отмени временната организация на движение по булеварда“, обясниха от пресцентъра на Общината. Частично е възстановено движението по ул. „Александър Стамболийски” в Асеновград. Извършват се допълнителни дейности в участъка от ул. ”Пере Тошев” до ул. ”Плиска”. Цялостно възстановяване на движението по улицата се очаква до 25-ти октомври.\r\nПредстои въвеждане на временна организация на движението в района на кръстовището на ул. „Цар Иван Асен II” с улиците „Мануш войвода” и „Хан Крум”. Ограничението ще е валидно за времето от 12-ти до 20-ти октомври.\r\nТони МИХАЙЛОВ", "date": "2017.10.11", "title": "Пловдив: До 10 дни ще бъде възстановен автомобилният трафик по бул. „България“ в Асеновград, а до 5 дни – по ул. „Съединение“"}
{"url": "http://www.focus-news.net/news/2017/10/11/2445553/kyustendil-obshtinata-e-v-protsedura-po-izbor-na-izpalnitel-za-deynostite-po-zimno-poddarzhane-na-obshtinskata-patna-mrezha.html", "text": "Община Кюстендил е в процедура по избор на изпълнител за дейностите по за зимно поддържане на общинската пътна мрежа. Това каза пред Радио „Фокус” – Кюстендил Ивайло Чалъков, експерт в Общината. Процедурата е към своя край, предстои да бъдат отворени ценовите оферти на фирмите-участници в обществената поръчка. \r\nОбществената поръчка е за зимно поддържане и снегопочистване на пътна мрежа с обща дължина от 292 километра. Включени са и подходите към траурните паркове, трафопостовете и отдалечените махали, с което общите километри са над 372 км. Общинските пътища са класифицирани по степени за поддържане и са разделени на три нива, според които ще се извършва поддържането и снегопочистването през зимния сезон.\r\nВенцеслав ИЛЧЕВ", "date": "2017.10.11", "title": "Кюстендил: Общината е в процедура по избор на изпълнител за дейностите по зимно поддържане на общинската пътна мрежа"}
{"url": "http://www.focus-news.net/news/2017/10/11/2445554/sgp-otkaza-da-obrazuva-dosadebno-proizvodstvo-po-signal-na-vitsepremiera-valeri-simeonov-sreshtu-narodniya-predstavitel-elena-yoncheva-za-izdavane-na-darzhavna-tayna-obzor.html", "text": "Софийска градска прокуратура (СГП) отказа да образува досъдебно производство по сигнал срещу народния представител от „БСП за България“ Елена Йончева за издаване на държавна тайна. СГП бе сезирана от заместник министър-председателя по икономическата и демографската политика Валери Симеонов, с твърдения, че на 2 юни 2017 г., по време на участие в предаване на бТВ, Елена Йончева е разпространила информация и снимки на инженерно възпрепятстващо съоръжение (ИВС) по българо-турската граница, с което неправомерно се изнасят факти и обстоятелства, които поставят под риск националната сигурност на страната и дават насока на имигрантския поток. Според подателя на сигнала на 7 юни 2017 г., при свое участие в предаване по Нова телевизия, Елена Йончева поставя акцент върху обстоятелството, че по-голямата част от ИВС в Област Хасково е едноредова. Това Валери Симеонов определя като неправомерно разпространено, некоректно и неотговарящо на действителното правно и фактическо положение, което поставя под риск националната сигурност на страната посредством засилване на имигрантския натиск върху границата в района на Област Хасково. \r\nОт държавното обвинение съобщиха, че СГП е възложила извършване на проверка на ДАНС за това нарушени ли са разпоредбите на българското законодателство с разпространяването на информация, която е поверена или достъпна по служба и от която могат да последват значителни вреди за държавата, в т.ч. риск за националната сигурност на страната. В хода на работата са снети писмени обяснения от множество лица, изискана е информация от ГД “Гранична полиция“, МС, ДКСИ и др. След анализ на събраните данни, СГП е установила, че Елена Йончева не е извършила престъпление от общ характер. \r\nСпоред прокуратурата информацията, разпространена от Елена Йончева е публично достъпна и почива на отговора на тогавашния служебен министър на вътрешните работи Пламен Узунов при проведеното на 3 май 2017 г. заседание на Народното събрание.\r\nДържавното обвинение счита, че информацията за възпрепятстващото съоръжение и прилежаща инфраструктура по българо-турската граница не представлява класифицирана информация. Затова не би следвало да е класифицирана и информацията относно проектирането (извършено от публична фирма), заготовката на материалите (също от публични фирми) и последващото изграждане на аналогично ИВС от Българската армия през 2014 г. в района от Гранична пирамида (ГП) 206 до ГП 268 по същата граница. \r\nТака прокуратурата стига до заключението, че информацията, изнесена от Елена Йончева, по съдържанието си не би могло да се определи като представляваща държавна тайна, поради което тя не е извършила престъпление по чл. 357 Наказателния кодекс - разгласяване на държавна тайна, както и по чл.284 - съобщаване на поверена информация във вреда на държавата.", "date": "2017.10.11", "title": "СГП отказа да образува досъдебно производство по сигнал на вицепремиера Валери Симеонов срещу народния представител Елена Йончева за издаване на държавна тайна (ОБЗОР)"}
{"url": "http://www.focus-news.net/news/2017/10/11/2445555/varna-obshtina-devnya-predostavi-teren-za-izgrazhdane-na-speshen-tsentar.html", "text": "Община Девня предостави терен, на който да бъде изграден спешен център. Това съобщиха от Община Девня. По предложение на кмета Свилен Шитов Общинският съвет гласува с пълно мнозинство общината да отдаде безвъзмездно на Министерството на здравеопазването терен, на който държавата да построи център за спешна медицинска помощ. Площта на имота, който се намира между поликлиниката и полицията в индустриалния град, е 1000 кв. метра.\r\nНа извънредното си заседание днес съветниците вкараха терена в програмата за управление и разпореждане с общински имоти, след като Министерството на културата одобри неговото застрояване. Тази процедура бе задължителна, тъй като парцелът се намира на територията на археологическия резерват „Марцианополис“, чиито земни пластове като цяло не са проучени.\r\nПредложението за изграждане на Център за спешна медицинска помощ в Девня е подкрепено и от съседни общини. Предстои Министерството на здравеопазването да изготви и внесе в общината подробен устройствен план за застрояването на имота.", "date": "2017.10.11", "title": "Варна: Община Девня предостави терен за изграждане на спешен център"}
{"url": "http://www.focus-news.net/news/2017/10/11/2445556/plovdiv-novi-zasloni-shte-badat-montirani-na-15-avtobusni-spirki-v-grada.html", "text": "Нови заслони ще бъдат монтирани на 15 автобусни спирки в град Пловдив. Това съобщиха за Радио „Фокус“ – Пловдив от ръководството на Общинско предприятие „Организация и контрол на транспорта“.  Днес са поставени нови заслони на автобусните спирки до железния мост на бул. „Марица-юг“. Предвижда се изграждането на навеси на всички спирки на масовия градски транспорт, които са извън концесионния договор. \r\n„Местата, на които се поставят заслоните са съобразени с постъпили от граждани сигнали“, уточниха от общинското предприятие. До два месеца нови заслони ще бъдат монтирани на автобусни спирки по булевардите  „Марица-юг“, „Васил Априлов“, „Шести септември“, „България“, „Коматевско шосе“ и „Брезовско шосе“, също по улиците „Владивосток“, „Поручик Боян Ботев“, „Нестор Абаджиев“, както и в района на Зоологическата градина в града. Заслоните включват и рекламен панел, който ще се използва за представянето на Пловдив като туристическа дестинация и Европейска столица на културата – 2019.\r\nТони МИХАЙЛОВ", "date": "2017.10.11", "title": "Пловдив: Нови заслони ще бъдат монтирани на 15 автобусни спирки в града"}
{"url": "http://www.focus-news.net/news/2017/10/11/2445557/sputnik-stotitsi-hilyadi-balgari-i-rumantsi-zhiveyat-v-obedinenoto-kralstvo.html", "text": "От Националната статистическа служба на Великобритания излязоха с данни, че е „имало 413 хиляди души от ЕС-2, които живеят в Обединеното кралство през 2016 година, според броя на населението по държава на раждане и националност, въз основа на годишните данни от Ежегодното преброяване на населението“, предава англоезичната редакция на руската новинарска агенция Sputnik.\r\nС други думи, общо 413 хиляди българи и румънци, колективно наричани ЕС-2, са живели в Обединеното кралство през 2016 година.\r\nСпоред тригодишните данни на преброяването, събрани между 2014 и 2016 г., във Великобритания са живели средно по 328 хиляди граждани от ЕС-2 страните, като 78% от тяха са били ръмънци, а останалите 22% - българи.\r\nОт статистическата служба на Великобритания са открили също, че по-голямата част от тези хора са на възраст между 16 и 49 години.\r\n„Мнозинството от българските и румънските граждани, живущи в Обединеното кралство, са на възраст между 16 и 49 години (съответно 81% и 77%)“, пише още в доклада.\r\nОколо 79% от тези граждани работят, докато само 4% са регистрирани като безработни. Останалите 17% не работят, защото учат или са избрали да са икономически неактивни. Българите и румънците най-често са наети в сферата на доставките, хотелиерството, строителството или реторантьорската индустрия, според доклада.\r\nПревод и редакция:", "date": "2017.10.11", "title": "Sputnik: Стотици хиляди българи и румънци живеят в Обединеното кралство"}
{"url": "http://www.focus-news.net/news/2017/10/11/2445558/miroslava-tsoneva-obshtina-veliko-tarnovo-vapreki-che-kampaniite-za-pochistvane-sa-izklyuchitelno-uspeshni-tova-ne-oznachava-che-horata-sa-spreli-da-marsyat.html", "text": "Въпреки, че всички кампании за почистване, които организира, и в които се включва Община Велико Търново, са успешни, това не означава, че хората са спрели да мърсят. Последната мащабна акция се проведе през септември в рамките на инициативата „Да изчистим България“, каза за Радио „Фокус“ – Велико Търново Мирослава Цонева, началник на Отдел „Околна среда“ в Общината. Тогава са събрани над 2 тона отпадъци, почистени са 27 района, а доброволците са били над 500. \r\n„Мога да обобщя, че беше една успешна кампания, но това не означава, че хората са започнали да замърсяват средата около себе си по-малко. Продължаваме да виждаме места, които са замърсени. Освен това доброволните организации, които са много активни в социалните мрежи, постоянно показват местата, където има такива отпадъци. За съжаление хората продължават да си изхвърлят боклуците свободно, а не на регламентираните за това места“, допълни Мирослава Цонева. Апелът на Община Велико Търново към гражданите е да внимават къде и какво изхвърлят, и да пазят природата около себе си по-активно.\r\nЛуиза ТРАНЧЕВА", "date": "2017.10.11", "title": "Мирослава Цонева, Община Велико Търново: Въпреки, че кампаниите за почистване са изключително успешни, това не означава, че хората са спрели да мърсят"}
{"url": "http://www.focus-news.net/news/2017/10/11/2445559/kyustendil-samo-edna-firma-e-izrazila-gotovnost-da-poddarzha-obshtinskite-patishta-v-dupnitsa-prez-zimniya-sezon.html", "text": "Само една фирма е изразила готовност да поддържа общинските пътища в Дупница през зимния сезон. Това съобщи за Радио „Фокус” – Кюстендил Крум Милев, зам.-кмет на Община Дупница. Той е и председател на комисията, провеждаща процедурата по обявената обществена поръчка за избор на изпълнител на дейностите по зимна поддръжка на общинската пътна инфраструктура. \r\nОбществената поръчка е обособена в две позиции – за зимно поддържане на градска улична мрежа и за зимно поддържане на общинските пътища. 163 километра е общата дължина на пътната мрежа. „Комисията ще разгледа документите на участника и при редовност ще предложи Община Дупница да сключи договор за изпълнение на заложените дейности”, каза Крум Милев. Сред изискванията към фирмата са за снегопочистване, обезопасяване против хлъзгавост, бърза реакция при необходимост и поддържане на съответен автопарк.\r\nВенцеслав ИЛЧЕВ", "date": "2017.10.11", "title": "Кюстендил: Само една фирма е изразила готовност да поддържа общинските пътища в Дупница през зимния сезон"}
{"url": "http://www.focus-news.net/news/2017/10/11/2445560/plovdiv-uchenitsi-studenti-i-grazhdani-shte-imat-vazmozhnostta-da-se-zapoznayat-s-deynostta-na-obshtina-asenovgrad-po-povod-denya-na-balgarskata-obshtina-12-oktomvri.html", "text": "Ученици, студенти и граждани ще имат възможността да се запознаят с дейността и структурата на администрацията в Община Асеновград по повод Деня на българската община – 12 октомври. Това каза за Радио „Фокус“ – Пловдив заместник-кметът инж. Мария Вълканова. По думите й за тази цел в Общината ще бъде „Ден на отворените врати” за всички, които имат желание да узнаят в какво се състои работата на администрацията. „Освен това, на 12 октомври по случай Деня на българската община Националният паметник на културата „Асенова крепост” ще бъде с вход свободен като част от инициативите, посветени на празника“, посочи Вълканова. Тя добави, че по повод 12 октомври Младежкият общински съвет, който съществува в Община Асеновград, кани ученици от средните училища и представители от младежките политически формации на среща с кмета д-р Емил Караиванов. \r\n„Събитието е от 15.00 часа и е част от Годишния план за младежката политика, приет с решение на Общинския съвет в Асеновград. Целта е да се продължи започналия диалог с младите хора на Асеновград. На такава среща точно преди година се роди и идеята за създаване на Младежкия общински съвет. Този четвъртък по-опитните вече младежи ще споделят наученото и ще поканят и други свои връстници да вземат участие в дейностите на младежката структура. Основната част от дискусията, в която участие ще вземе и кметът д-р Емил Караиванов, ще бъде на тема „Какво мога да направя за моя град?”, обясни инж. Мария Вълканова. Заместник-кметът отбеляза, че датата 12 октомври е избрана и за едно от публичните обсъждания, които Община Асеновград организира като част от рутинната си дейност. От 11.00 часа в 601 зала на Общината ще се проведе обсъждане на отчета на бюджета за предходната година.\r\nИнж. Мария Вълканова подчерта, че Община Асеновград отбелязва Деня на българската община от 1998 година, когато Общото  събрание  на Националното сдружение на общините решава честването на празника да бъде на 12 октомври.\r\nТони МИХАЙЛОВ", "date": "2017.10.11", "title": "Пловдив: Ученици, студенти и граждани ще имат възможността да се запознаят с дейността на Община Асеновград по повод Деня на българската община – 12 октомври"}
{"url": "http://www.focus-news.net/news/2017/10/11/2445561/shumen-uchenitsi-shte-gostuvat-na-kmeta-lyubomir-hristov-v-denya-na-balgarskata-obshtina.html", "text": "Кметът на Шумен Любомир Христов покани на среща зрелостници от всички шуменски училища по повод деня на българската община. Това съобщиха от пресцентъра на Общината. Събитието се организира, за да се популяризира дейността на местната власт и да се стимулира активното гражданско участие в управлението на местно ниво. Целта е младите хора да се запознаят с органите на местното самоуправление и с начините, по които те могат да упражнят своите граждански права. Срещата ще се проведе на 12 октомври, четвъртък, от 9.00 часа в зала 363 в сградата на общината. В нея ще участват още председателят на Общинския съвет в Шумен проф. Борислав Беджев, Пламен Петков като съветник с най-голям стаж в местния парламент и заместник-председател на Общинския съвет в Шумен и общественият посредник Иван Капралов. \r\nЗрелостниците ще поставят пред кмета Любомир Христов и останалите участници в инициативата въпроси, които вълнуват техните връстници, ще предложат решение от името на администрацията и кмета на общината и в ролята на общински съветници ще гласуват “за”, “против” или “въздържал се”. Денят на българската община се отбелязва на 12 октомври. На тази дата през 1882 г. в Държавен вестник е публикуван първият „Закон за общините и градското управление”,  който регламентира устройството и  дейността на местните органи на държавната власт в Княжество България. През 1998 г., водени от желанието да се създаде нова традиция в историята на българските общини, която да свързва миналото, настоящето и бъдещето на местното  самоуправление  в  България, делегатите  на Общото  събрание  на Националното сдружение на общините вземат решение отбелязването на Деня на българската община да бъде на 12 октомври.", "date": "2017.10.11", "title": "Шумен: Ученици ще гостуват на кмета Любомир Христов  в деня на българската община"}
{"url": "http://www.focus-news.net/news/2017/10/11/2445562/sport-balkan-botevgrad-zagubi-ot-ungarskiya-falko-vulkano-shombateli-sas-7484-za-kupata-na-fiba-no-ima-shans-da-se-klasira-v-grupite.html", "text": "Финалистът за купата на България Балкан Ботевград  загуби от унгарския Фалко Вулкано Шомбатели със 74:84 в гостуването си от втория квалификационен кръг на турнира Купата на ФИБА. Преди седмица българите загубиха и в домакинството си в Ботевград с 95:96, но отборът все още има шанс да се класира в груповата фаза на турнира, като един от най-добрите три губещи. Това ще се разбере след завършването на всички срещи от тази фаза на турнира.", "date": "2017.10.11", "title": "Спорт:  Балкан Ботевград загуби от унгарския Фалко Вулкано Шомбатели със 74:84 за Купата на ФИБА, но има шанс да се класира в групите"}
{"url": "http://www.focus-news.net/news/2017/10/11/2445159/predstoyashti-sabitiya-v-stranata-za-11-oktomvri-agentsiya-fokus.html", "text": "***\r\nОт 11.00 часа на „Дондуков“ 2 държавният глава Румен Радев ще проведе среща с Националното сдружение на общините в Република България (НСОРБ). От 12.00 часа президентът ще награди с Почетен знак изпълнителния директор на НСОРБ Гинка Чавдарова. \r\n***\r\nОт 09.00 часа ще се проведе редовното пленарно заседание на Народното събрание. \r\n***\r\nОт 10.00 часа ще се проведе заседание на Министерски съвет. \r\n***\r\nВ 14.00 часа пред входа на Зала 6 на НДК кметът на Столицата Йорданка Фандъкова, министърът за Българското председателство на Съвета на ЕС Лиляна Павлова и Яп Вернер, временно изпълняващ длъжността Посланик на Нидерландия в България, ще участват в засаждането на цветна мозайка, изобразяваща логото на българското председателство на съюза. \r\n***\r\nОт 14.45 часа, в централния офис на ЕЙ И ЕС България, (офис сграда „Ариес“, бул. „Черни връх“ 32) ще се състои официалното откриване на разширения регионален Център за споделени услуги на ЕЙ И ЕС в София. В официалната церемония по откриването ще вземат участие министърът на енергетиката Теменужка Петкова; ръководителят „Бизнес развитие“ Евразия и президент на ЕЙ И ЕС България Оливие Маркет; изпълнителният директор на ЕЙ И ЕС България Иван Цанков и мениджмънтът на центъра.\r\n***\r\nОт 17.00 часа в сградата на Френския институт в София, (пл. „Славейков“ №3), ще се проведе официалната церемония по награждаването на общините лауреати във второто издание на конкурса  „ЕКООБЩИНА“. Официални гости на събитието ще бъдат: Н.Пр. Ерик Льобедел, посланик на Франция в България; Нено Димов, министър на околната среда и водите; Николай Нанков, министър на регионалното развитие и благоустройството и др. \r\n***\r\nОт 09.30 часа I състав на Специализирания наказателен съд ще гледа делото срещу  Пламен Г., Ердинч Х. и Костадин К. за организиране и ръководене на организирана престъпна група.\r\n***\r\nОт 09.30 часа XVI състав на Специализирания наказателен съд ще гледа делото срещу Георги И., Геомил Н., Георги А. и Аксел Е. за организиране и ръководене на организирана престъпна група. \r\n***\r\nОт 09.30 часа 15 състав на СГС ще гледа делото срещу Любомир Димитров – Гребеца (чл. 115-118 НК).\r\n***\r\nОт 10.00 часа 1 състав на СГС ще гледа делото срещу съдия Люба Петрова от Районен съд-Раднево (ГЛ.VIII. Престъпления против дейността на държавни органи и обществени организации).\r\n***\r\nОт 10.00 часа XVI състав на Специализирания наказателен съд ще гледа делото срещу Георги И., Геомил Н., Георги А. и Аксел Е. за организиране и ръководене на организирана престъпна група. \r\n***\r\nОт 10.00 часа XIII състав на Специализирания наказателен съд ще гледа делото срещу Радослав К., Генчо П., Венцислав П., Георги С. и др. за организиране и ръководене на организирана престъпна група. \r\n***\r\nОт 10.00 часа X състав на Специализирания наказателен съд ще гледа делото срещу Кольо К., Мариета В., Галина В. и др. за организиране и ръководене на организирана престъпна група. \r\n***\r\nОт 10.00 часа в Националния пресклуб на БТА ще се проведе представяне на програма за преодоляване на кризата в България, разработена от проф. Божидар Попов и подкрепена с подписите на действащи политици, икономисти, учени и общественици. \r\n***\r\nСофийска адвокатска колегия (САК) ще отбележи 120 - годишен юбилей.  От 10.30 часа в катедрален храм „Света Неделя\" ще бъде отслужен благодарствен молебен и тържествен водосвет за здравето, благоденствието и благополучието на всички софийски адвокати и техните семейства. В 12.00 часа в камерна зала „България” - Софийският адвокатски съвет ще проведе тържествено заседание, посветено на празника, с участието на членовете на Висшия адвокатски съвет, председателите на адвокатските колегии от страната, ръководителите на съдилищата от Софийски съдебен район и други официални лица.\r\n***\r\nОт 10.30 часа 5 състав на СГС ще гледа делото срещу съдия Евелин Драганов (Гл. ІІ НК – престъпление против личността).\r\n***\r\nОт 10.30 часа в „Сентръл Парк Хотел“, ПП Обединени земеделци и фондация „Конрад Аденауер”- България организират дискусия на тема: „Приоритети и предизвикателства пред първото българско председателство на Съвета на Европейския съюз”. \r\n***\r\nОт 11.00 часа в зала „Официална“ в Столична община ще се състои пресконференция, на която ще бъде представен новият общ здравен портал, който събира информацията за всички общински лечебни заведения в София. В пресконференцията ще участват зам-кметът на Столична община Дончо Барбалов и Детелин Кръстев, управител на Global System Solution. \r\n***\r\nОт 13.30 часа в заседателната зала в сградата на Висшия съдебен съвет (ул. „Екзарх Йосиф“ 12) ще се проведе заседание на Прокурорската колегия на Съвета. \r\n***\r\nОт 14.00 часа VIII състав на Специализирания наказателен съд ще гледа делото срещу Гьорче В., Борис Б., Емил Д. и др. за организиране и ръководене на организирана престъпна група. \r\n***\r\nОт 15.00 до 17.00 часа, в НТС  (ул. „Г. С. Раковски“ 108, зала 105а) ще бъде представена мемоарната книга на Иван Хиновски \"Сътрудникът на българското научно-техническо разузнаване\".\r\n***\r\nОт 17.00 часа в сградата на Френския институт ще се състои втората официална церемония по награждаването на общините лауреати във второто издание на конкурса „ЕКООБЩИНА“. \r\n***\r\nОт 14.30 часа XI състав на Специализирания наказателен съд ще гледа делото срещу Христо Г. за изнудване.\r\n***\r\nОт 18.00 часа в галерия „Академия“ ще бъде открита изложба на преподавателите и студентите от специалността „Сценография“ в НХА по повод 70-та кръгла годишнина на катедрата. \r\n***\r\nОт 18.00 часа в галерия „Средец“ ще бъдат представени графиките в Национален конкурс за графика – класически техники. Експозицията може да разгледате до 20 октомври 2017 г. \r\n***\r\nОт 18.00 часа в галерия „Сердика“, ул. „Цар Самуил“ 90 се открива изложбата „Двуизмерно - Триизмерно” (живопис и скулптура) на художниците Таня Иванова Цанова (скулптура) и Красимир Цанов (живопис). Изложбата ще бъде открита от изкуствоведа Диана Попова.\r\n***\r\nОт 18.30 часа, в Литературния клуб на Столична библиотека (на пл. „Славейков“ 4) ще бъде представена внушителна антология на съвременния български разказ, съставена и преведена на арабски от палестинеца Хайри Хамдан и издадена от йорданското издателство „Албeйруни“.\r\n***\r\nОТ 19.00 часа в Центъра за култура и дебат „Червена къща „Андрей Николов” ще бъдат представени три кратки български документални филма в три различни жанра – три опита „срещу\" риалити течението. Това са „Живот в мазето” (2013, 19 мин.) на режисьора Иван Абаджиев, „Чергодейки” (2017, 27 мин.) на режисьора Елена Стойчева и „Пиратски гълъби са моите чувства ранени” (2017, 6 мин.), с режисьор Биляна Крилова.\r\n***\r\nОт 14.00 до 16.00 часа в офиса на ПП ГЕРБ, ул. „Георги Бенковски” №1, общинският съветник Даниела Димова ще има приемен ден. \r\n***  \r\nОт 19.00 часа в Ритуалната зала на Община Велико Търново ще се проведе представянето на инициативата „Да си поемем въздух, Велико Търново“ на ПП „Движение Да България“. \r\n***  \r\nОт 17.30 часа във  фоайето на централната сграда РНБ „П.Р.Славейков“ ще се проведе  откриване на изложба на международни спортни вестници от колекцията на Веселин Комитов. \r\n***\r\nОт 10.00 часа в детски отдел на РБ „Христо Ботев“ ще се състои демонстрация на тема „Първи стъпки в програмирането с роботи Финч“. Събитието е част от Европейските дни на програмирането. \r\n***\r\nОт 13.30 часа в Регионална библиотека „Дора Габе“ ще се проведе библиотерапия с потребители на Центъра за психично здраве „Д-р Петър Станчев“ на тема „110 години от рождението на Иван Хаджийски – писател, публицист“. \r\n***\r\nОт 15.00 часа в началото на ул. „Водопад” от площад „20-ти юли”, ще се състои пресконференция и официална церемония „Първа копка” на обект „Изграждане на пешеходна зона по ул. „Водопад”” в гр. Карлово.\r\n***\r\nОт 17.00 часа в къща-музей „Димитър Пешев” ще бъде открита гостуващата изложба „Портрет имаш, жена нямаш”.\r\n***\r\nОт 11:30 часа в района на Локомотивно депо - Мездра ще се проведе тренировката за действие при възникване на различни видове кризисни ситуации. Обучението се организира от Главна дирекция „Пожарна безопасност и защита на населението“ и в него ще участват служители от различни институции, в т.ч. БДЖ, ДП НКЖИ, МВР, БЧК и др.\r\n***\r\nВ 18.30 часа в градинката до жп гарата ще бъде открит възпоменателен мемориал в чест на героите от Руско-турската война 1877-1978 г., загинали за освобождението на Нова Загора. В събитието ще вземе участие посланикът на Русия в България А. А. Макаров.\r\n***\r\nНа 11 октомври общинските съветници от ПП ГЕРБ в Общински съвет -Пловдив ще проведат приемни за граждани.  От 16.00 до 18.00 часа в офиса на  ГЕРБ в район „Южен” на ул. „ Академик Петър Динеков”№1А, Радослава Ташкова, председател на Групата на ГЕРБ и заместник-председател на Общински съвет  - Пловдив и Георги Василев ще се срещнат с граждани. В същия офис от 17.30 до 18.30 часа приемен ден ще има д-р Аргир Аргиров.  От 17.00 до 18.30 часа в офиса на ГЕРБ в район „Източен” на ул. „Коста Паница”№5, с граждани ще се среща Ани Лафчиева. Отново в този, но от 17.30 до 19.00 часа, граждани ще приема Емил Русинов.\r\n***\r\nОт 9.00 часа, 2 зала Окръжният съд в Пловдив ще гледа делото срещу подсъдимия Васил Т. . Срещу него е повдигнато обвинение за това, че на 30.09.2016 г. в землището на гр. Садово, обл. Пловдивска, е направил опит умишлено да умъртви другиго – Т. Б., с двойно гражданство – българско и арменско, по начин и със средство – огнестрелно оръжие, опасно за живота на мнозина. \r\n***\r\nОт 17,30 часа пред храм \"Свети Климент Охридски\" в парка \"Ружа\" ще се проведе концерт на \"Биг Бенд Пловдив\". Концертът е част от програмата за културния календар на район „Западен” за 2017-та година. \r\n***\r\nОт 15.00 часа ще се проведе пресконференция и официална церемония „Първа копка“ на обект „Изграждане на пешеходна зона по ул. „Водопад“ в гр. Карлово. \r\nНа пресконференцията ще се огласи  стартирането на проект № BG16RFOP001-1.038-0001 – C01 “Благоустроена градска среда на град Карлово“, финансиран от Оперативна програма „Региони в растеж 2014-2020 г.“ \r\n***\r\nОт 10.30 часа в село Ценово областният управител на област Русе Галин Григоров ще даде старт на събитията, свързани с Комуникационната стратегия на Република България за Европейския съюз и предстоящото родно председателство на Съвета на ЕС.\r\n***\r\nОт 10.30 часа в Пресклуба на БТА в Сливен ще се състои пресконференция на ПП АБВ-Сливен на тема: \"За инициативата национална подписка \"Да спрем машината за неравенство! За справедливи данъци.\" Участниците ще коментират проблеми, касаещи местното самоуправление.\r\n***\r\nОт 11.00 часа в район №1 в Центъра за подготовка на специалисти, „Бургашко шосе” № 12 , до Военния стадион, ще се състои тържествен ритуал по полагане на военна клетва от новоназначени  войници.\r\n***\r\nОт 13.00 часа в зала 247 в Община Смолян ще се проведе брифинг с участието на младите хора, ръководили местната общинска администрация, които ще споделят какво е усещането да си на ръководен пост, макар и за един ден. \r\n***\r\nОт 11.00 часа в ЕГ „Р. Ролан“ ще се проведе среща на тема „Добри практики в съвременната училищна психология“.\r\n***\r\nОт 18.00 часа в НЧ „Св. Климент Охридски 1858“, акад. проф. д-р Григор Велев, председател на БАНИ ще представи четиритомника „История на Българите от Македония“.\r\n***\r\nОт 19.00 часа в Драматичен театър ще се играе спектакълът „За сушата и сватбите“ по Елин Пелин.", "date": "2017.10.11", "title": "Предстоящи събития в страната за 11 октомври (Агенция „Фокус“)"}
{"url": "http://www.focus-news.net/news/2017/10/11/2445160/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Бившият държавен глава на САЩ Джими Картър (мандат - 20 януари 1977 г. – 20 януари 1981 г.) изяви желание да бъде назначен като специален емисар между Вашингтон и Пхенян, пише вестник The Asia Times.\r\n„Картър иска да се срещне със севернокорейския лидер и да изиграе конструктивна роля за мира на Корейския полуостров, точно както направи през 1994 г.“, разказа професор от Университета в щата Джорджия Парк Хан-шик.\r\nАкадемикът, който е известен специалист по въпросите за Северна Корея, е посетил 93-годишния Картър в дома му в края на месец септември. \r\n„Ако бившият президент Картър е в състояние, той би искал да посети Северна Корея, би искал да се срещне със северкорейския лидер Ким Чен-ун, с който да обсъди мирен договор между САЩ и Северна Корея, както и пълна денуклеаризация на Северна Корея\", уточни професорът, допълвайки, че по този начин Картър се надява „да бъде допринено за създаването на постоянен мирен режим на Корейския полуостров\".\r\nКартър, който през 2002 г. бе удостоен с Нобелова награда за мир, има заслуги за предотвратяването на американското нахлуване в Хаити. Приятелството му със сандиниста Даниел Ортега бе използвано за пресичането на насилието в Никарагуа.\r\n*** Лидерите на японските партии представиха днес програмите си за развитието на страната, по време на първия ден от предизборната кампания в страната, пише Asahi Shimbun. Вотът за долната камара на Парламента, който ще се проведе на 22 октомври, е предсрочен, напомнят от вестника. Според премиерът Шиндзо Абе „тези избори ще определят колко добре се справяме с проблемите“, като добави, че „ние трябва да продължим да указваме натиск“, говорейки за кризата около Северна Корея.\r\n*** Продължава бушуващия пожар в американския щат Калифорния, пише The Washington Post. В резултат на огъня, който избухна в неделя през нощта, поне 10 души са загинали, като са засегнали над 40 хил. хектара земеделска земя, използвана главно за отглеждане на лозя. Пожарникарите се надяват във вторник да успеят да овладеят пожара, след като силните ветрове, засилващи неговото разпространение са утихнали, съобщават властите. \r\nУнищожени са над 1000 къщи, като поне 100 души са в неизвестност. Властите не са дали информация относно причината за избухването на огъня.  \r\n*** Стивън Падок, нападателят който застреля 58 души по време на музикален фестивал в Лас Вегас, е започнал убийствата още преди да напусне хотела, в който е бил отседнал, пише Los Angeles Times. 64-годишният нападател е застрелял един от пазачите на хотела, шест минути преди да започне стрелбата срещу събралите се на музикалния фестивал. До сега полицията смяташе, че животът на пазачът е отнет по-късно, по времето в което Падок се е връщал към хотелската си стая, припомня вестника. \r\nНападателят е стрелял през врата на стаята си, докато пазачът е проверявал друг сигнал в сградата. Мотивът на Стивън Падок все още не е установен. \r\n***Говорител на Пентагона заяви във вторник, че влошаването на дипломатическите отношения между САЩ и Турция, няма да повлияе съвместните военни операции или американските военнослужещи на територията на страната, пише турският Daily Sabah. Според съобщението,  Анкара е важен съюзник на НАТО и САЩ ще продължи да си партнира с Анкара що се отнася до военните операции в региона. \r\nАгенция \"Фокус\" припомня, че между двете държави се разгоря скандал, след като американската мисия в Анкара отказа в неделя да продължи да издава визи на турски граждани. По-късно турският президент заяви, че вече не признава посланика на Вашингтон в страната като представител на Белия дом.", "date": "2017.10.11", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/10/11/2445161/afp-ispanskiyat-vitsepremier-zayavi-che-rechta-na-karles-puchdemon-e-rech-na-chovek-koyto-ne-znae-kade-se-namira-nakade-otiva-i-s-kogo-iska-da-otide.html", "text": "Каталунският лидер Карлес Пучдемон не знае „накъде отива“, заяви испанският вицепремиер, предава AFP. Това се случва, след като Пучдемон обяви, че независимостта се отлага, за да се даде шанс на диалога.\r\nВицепремиерът на Испания Сорая Саенц де Сантамария каза пред репортери, че речта на Пучдемон, е „реч на човек, който не знае къде се намира,  накъде отива или с кого иска да отиде“. Тя добави, че премиерът Мариано Рахой е свикал извънредна среща на кабинета в сряда. Симеон Миланов", "date": "2017.10.11", "title": "AFP: Испанският вицепремиер заяви, че речта на Карлес Пучдемон е реч на човек, който „не знае къде се намира, накъде отива и с кого иска да отиде“"}
{"url": "http://www.focus-news.net/news/2017/10/11/2445162/the-spain-report-mariano-rahoy-svika-izvanredna-sreshta-na-ispanskiya-kabinet-zaradi-kataluniya.html", "text": "Испанският вицепремиер Сорая Саенц де Сантамария направи кратко изявление, в което обяви, че Мариано Рахой е свикал извънредна среща на кабинета, за да се обсъди ситуацията в Каталуния, предава The Spain Report.\r\nСрещата ще се проведе в 9:00 сутринта местно време в сряда.\r\nИспанският вицепремиер добави, че правителството не може да приеме валидността на нещо, което е решено на базата на суспендирания каталунски закон.\r\n„Нито господин Пучдемон, нито който и да било друг, може да достигне до заключения на базата на закон, който не съществува“, заяви тя.\r\nВъв вторник вечерта испанският премиер Мариано Рахой се е срещнал и с лидера на социалистите Педро Санчес, за да обсъдят ситуацията. Симеон Миланов", "date": "2017.10.11", "title": "The Spain Report: Мариано Рахой свика извънредна среща на испанския кабинет заради Каталуния"}
{"url": "http://www.focus-news.net/news/2017/10/11/2445163/ministar-lilyana-pavlova-predlozhenieto-za-spetsialen-byudzhet-za-evrozonata-izglezhda-logichna-stapka-no-ne-tryabva-da-dublira-sashtestvuvashti-politiki-obzor.html", "text": "Поставят се условия, които изглеждат обективни, но накрая субективно се мерят. Това е много често един от проблемите на Европа. Липсата на доверието в Европа е, че тя поставя критерии, особено към страни кандидати като България да влезе в Шенген, които са спазени от много време и въпреки всичко нямаме обективната безпристрастна оценка да бъдем приети. Това каза министърът на Българското председателство на Съвета на ЕС по време на Международна конференция „Бъдещето на Европа и българската перспектива. Според нея държави членки, които ги нарушават, не биват санкционирани. По думите й това е неравно третиране, което създава предпоставката за понижаване на доверието в Европа. Павлова подчерта, че за нас многогодишната финансова рамка като дебат трябва да се проведе преди май 2019 г., защото ако не го направят дотогава и не постигнат съгласие, ще загубят инерцията, която са направили. По думите й за България е важно да се присъедини в една добре реформирана и стабилна еврозона. Според министъра предложението за специален бюджет за еврозоната изглежда логична стъпка за това да подобрим и политическия микс между единната парична политика, и националните ни фискални политики, но в никакъв случай този отделен бюджет не трябва да се разпростира, така че да дублира съществуващи политики, които имаме финансирани. Тя уточни, че предложеният предприсъединителен инструмент за държавите, желаещи да влязат в еврозоната, го подкрепят, но той не трябва да бъде за сметка на кохезионната политика, а да бъде допълващ. Според Павлова Западните Балкани са едно буре с барут, което не трябва да оставим да тлее географски в Европа, дълги години пренебрегвани. Тя подчерта, че нямаме намерение и право да даваме фалшиви обещания, но в същия момент като държава, извървяла нелекия път към присъединяването, можем да кажем, че имаме научени уроци от 10-те години членство в ЕС. „Трябва да бъдем искрени към Западните Балкани. Те очакват дата, не можем да обещаем дата утре. Не можем да кажем, че в рамките на 6-те месеца на българското председателство ще сменим дневния ред на Европа. Целта е да дадем честен и обективен план за действие на всяка една от държавите спрямо нейния напредък, прогрес или проблемите, които има все още в нея. Искаме да работим и с всяка държава поотделно“, каза още Лиляна Павлова.\r\nВицепрезидентът Илияна Йотова заяви, че ако не запълнят пропастта и очакванията на европейските граждани, ще бъдат виновни за още по-силните гласове на евроскептиците. Според нея много малко напоследък се говори по най-парливите въпроси, които вълнуват ЕС. Тя изрази надежда, че дискусията за следващия бюджетен период ще започне с българското председателство и това е огромна задача пред тях – как да бъдат поставени и отстоявани приоритетите. Според нея европейските институции трябва ясно да кажат как ще се замени политиката на финансиране чрез еврофондове от финансови инструменти и проекти по т.нар. план „Юнкер“, които генерират печалба. Йотова определи дискусията за Многогодишната финансова рамка като закъсняла. Според нея от това как ще бъде структуриран следващият програмен период и приоритети ще стане категорично ясно дали Европа ще продължи да работи по политиката на сближаване или ще се задълбочи разделението на бедни и богати и развитие на различни скорости. По темата за бежанската криза тя коментира, че вече трета година липсва обща политика за убежищата и поемане на отговорността от всички държави. \r\nБившият италиански премиер Марио Монти заяви, че ЕС се намира в нова позитивна фаза, носеща надежда. Според него председателството дава шанс на държавните лидери да представят някои приоритетни проблеми пред колегите си, които не са били на дневен ред преди това или няма да бъдат в бъдеще. Той подчерта, че е доволен от поставянето на фокуса върху Западните Балкани по време на българското председателство. Той коментира и отцепването на Каталуня от състава на Испания, подкрепяйки тезата, че ЕС не може да вземе страна или да влезе в ролята на медиатор в тази криза. \r\nЛюба АЛЕКСИЕВА", "date": "2017.10.11", "title": "Министър Лиляна Павлова: Предложението за специален бюджет за еврозоната изглежда логична стъпка, но не трябва да дублира съществуващи политики (ОБЗОР)"}
{"url": "http://www.focus-news.net/news/2017/10/11/2445164/afp-zaginalite-pri-pozharite-v-kaliforniya-sa-15.html", "text": "Пожарникарите продължават да се борят с горските пожари във винения регион на Калифорния, като властите съобщиха, че броят на загиналите е 15 души, а още хиляди са останали без домове, предаваAFP.\r\n„Домовете са изчезнали, като прах са. Все едно ни е ударила ядрена бомба“, заяви местен жител.\r\n Доналд Тръмп даде зелена светлина за федерално финансиране и ресурси, за да се помогне в борбата срещу 17-те горски пожара, които бушуват в Калифорния. Губернаторът на щата Джери Браун обяви извънредно положение в осем общини и заяви, че хиляди пожарникари са изпратени, за да се справят с пожарите.\r\nОт шерифството в община Сонома заявиха, че са намерили 45 души от общо 200-те, за които по-рано бе съобщено, че са изчезнали.Симеон Миланов", "date": "2017.10.11", "title": "AFP: Загиналите при пожарите в Калифорния са 15"}
{"url": "http://www.focus-news.net/news/2017/10/11/2445165/izvestiya-rusiya-moskva-i-minsk-se-sporazumyaha-za-satrudnichestvo-v-oblastta-na-hranitelnite-produkti-i-zdraveopazvaneto.html", "text": "Москва и Минск се споразумяха за сътрудничество в областта на хранителните продукти и здравеопазването, предава Взгляд. Новото споразумение за сътрудничество бе подписано от московския кмет Сергей Собянин и председателят на градския изпълнителен комитет на Минск Андрей Шорец. \r\n„Продължаваме да развиваме сътрудничеството с Минск.Днес подписахме нов документ за сътрудничество в сферите на храната и здравеопазването“, заяви кметът на Москва. Симеон Миланов", "date": "2017.10.11", "title": "„Известия“ Русия): Москва и Минск се споразумяха за сътрудничество в областта на хранителните продукти и здравеопазването"}
{"url": "http://www.focus-news.net/news/2017/10/11/2445166/reuters-petima-venetsuelski-magistrati-izbyagaha-v-kolumbiya.html", "text": "Петима венецуелски магистрати, които се криеха в чилийското посолство, за да не бъдат арестувани, избягаха в Колумбия, предава Reuters.\r\nЧилийското външно министерство излезе с изявление, в което каза, че Еленис Родригес, Луис Маркано, Хосе Нунез, Беатрис Руис и Зулейма дел Вале са напуснали посолството на Чили в Каракас.\r\nПетимата, които получиха политическо убежище от Чили, са преминали тайно границата, за да избягат в Колубия. Оттам те ще отидат във Вашингтон, за да се срещнат с Организацията на американските държави. Симеон Миланов", "date": "2017.10.11", "title": "Reuters: Петима венецуелски магистрати избягаха в Колумбия"}
{"url": "http://www.focus-news.net/news/2017/10/11/2445167/vzglyad-sasht-davat-nagrada-za-informatsiya-otnosno-klyuchovi-litsa-na-hizbula.html", "text": "САЩ обявиха парична награда от 5 и 7 милиона долара за информация, която може помогне на спецслужбите при издирването на две от ключовите личности в „Хизбула“, пише Взгляд.\r\nТази информация бе потвърдена от координатора на Държавния департамент по борба с тероризма Нейтън Сейлс.\r\n„Противодействието на „Хизбула“ е приоритет на администрацията на Тръмп. Днес обявявам възнаграждение за двама лидери на групировката, в рамките на програмата за възнаграждения на Държавния департамент“, заяви той.\r\nВсеки, който предостави информация за Талал Хамие от „Хизбула“ ще получи 7 милиона долара. Още 5 милиона долара обещаха от Държавния департамент, ако получат данни за Фуад Шукар, който е полеви командир на „Хизбула“ в Ливан. Симеон Миланов", "date": "2017.10.11", "title": "Взгляд: САЩ дават награда за информация относно ключови лица на „Хизбула“"}
{"url": "http://www.focus-news.net/news/2017/10/11/2445168/moskovskiy-komsomolets-v-ruskiya-parlament-reagiraha-na-dumite-na-turskiya-prezident-koyto-zayavi-che-ne-priznava-nezakonnoto-aneksirane-na-krim.html", "text": "В руския парламент реагираха на изявлението на турския президент Реджеп Тайип Ердоган, който заяви, че не признава „незаконното анексиране“ на Крим, пише Московский Комсомолец . Първият заместник-председател на комисията по международни дела към руската Дума Дмитрий Новиков напомни, че по този въпрос Анкара никога не е споделяла позицията на Москва.\r\n„Това е допълнителен урок, който показва, че е много трудно да се изградят дългосрочни отношения с Турция“, заяви той.\r\nСпоред Новиков външната политика на Турция може лесно да се промени, дори и при управлението на Ердоган. За целта не е необходимо да се създават илюзии за политиката на Анкара, каза заместник-председателят.\r\nПо-рано заместник-председателят на Съвета на министрите на републиката Георги Мурадов заяви, че в случая на необходимост Ердоган може да смени позицията си.  Симеон Миланов", "date": "2017.10.11", "title": "Московский Комсомолец: В руския парламент реагираха на думите на турския президент, който заяви, че не признава „незаконното анексиране“ на Крим"}
{"url": "http://www.focus-news.net/news/2017/10/11/2445169/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Москва и Минск се споразумяха за сътрудничество в областта на хранителните продукти и здравеопазването, предава Взгляд. Новото споразумение за сътрудничество бе подписано от московския кмет Сергей Собянин и председателят на градския изпълнителен комитет на Минск Андрей Шорец. \r\n„Продължаваме да развиваме сътрудничеството с Минск.Днес подписахме нов документ за сътрудничество в сферите на храната и здравеопазването“, заяви кметът на Москва.\r\n*** САЩ обявиха парична награда от 5 и 7 милиона долара за информация, която може помогне на спецслужбите при издирването на две от ключовите личности в „Хизбула“, пише Взгляд.\r\nТази информация бе потвърдена от координатора на Държавния департамент по борба с тероризма Нейтън Сейлс.\r\n„Противодействието на „Хизбула“ е приоритет на администрацията на Тръмп. Днес обявявам възнаграждение за двама лидери на групировката, в рамките на програмата за възнаграждения на Държавния департамент“, заяви той.\r\nВсеки, който предостави информация за Талал Хамие от „Хизбула“ ще получи 7 милиона долара. Още 5 милиона долара обещаха от Държавния департамент, ако получат данни за Фуад Шукар, който е полеви командир на „Хизбула“ в Ливан.\r\n*** В руския парламент реагираха на изявлението на турския президент Реджеп Тайип Ердоган, който заяви, че не признава „незаконното анексиране“ на Крим, пише Московский Комсомолец . Първият заместник-председател на комисията по международни дела към руската Дума Дмитрий Новиков напомни, че по този въпрос Анкара никога не е споделяла позицията на Москва.\r\n„Това е допълнителен урок, който показва, че е много трудно да се изградят дългосрочни отношения с Турция“, заяви той.\r\nСпоред Новиков външната политика на Турция може лесно да се промени, дори и при управлението на Ердоган. За целта не е необходимо да се създават илюзии за политиката на Анкара, каза заместник-председателят.\r\nПо-рано заместник-председателят на Съвета на министрите на републиката Георги Мурадов заяви, че в случая на необходимост Ердоган може да смени позицията си.", "date": "2017.10.11", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/10/11/2445170/afp-predstaviteli-na-siriyskite-demokratichni-siliobsazhdat-sazdavaneto-na-koridor-za-izteglyaneto-na-tsivilnite-ot-rayonite-na-rakka-koyto-vse-oshte-se-kontrolirat-ot-id.html", "text": "Местни представители и сирийски племенни главатари водят „дискусиите“ за осигуряването на коридор за изтеглянето на цивилните от тези части на Ракка, които все още се контролират от „Ислямска държава“, заявиха представители на водената от САЩ коалиция, цитирана от AFP .\r\nПо-рано коалицията заяви, че местни представители от Градския граждански съвет на Ракка, преговарят за изтеглянето на цивилните от въпросните зони.\r\n„Градският граждански съвет води дискусията за определянето на най-добрия начин, по който да се позволи на цивилните блокирани от Даеш, да напуснат града, в който мнозина от тях се използват като човешки щитове от терористите“, заявиха от коалицията.\r\n„Тези, които напускат Ракка, но се окаже, че са се сражавали за Ислямска държава, ще бъдат върнати на местните власти“, добавиха от коалицията. Симеон Миланов", "date": "2017.10.11", "title": "AFP: Представители на „Сирийските демократични сили“обсъждат създаването на коридор за изтеглянето на цивилните от районите на Ракка, който все още се контролират от ИД"}
{"url": "http://www.focus-news.net/news/2017/10/11/2445171/reuters-hora-koito-sa-prisastvali-na-strelbata-v-las-vegas-shte-sadyat-proizvoditelite-na-orazhiyata-s-koito-e-strelyal-napadatelyat-za-emotsionalno-stradanie.html", "text": "Представители на жертвите от Лас Вегас започнаха съдебен процес срещу създателите на приставките за оръжие, които са позволили на нападателя да постигне почти автоматична стрелба, предава Reuters.\r\nЖалбата е подадена в община Кларк, Невада и обвинява „Slide Fire Solutions’’, както и други оръжейни производители в неглижиране, което е довело до емоционално страдание сред хиляди граждани, които са станали свидетели на нападението.\r\nСъдебният процес, който бе започнат от името на трима жители на Невада, които са присъствали на фестивала във Вегас, не включва раните, които стотици хора понесоха, както и семействата на 58-те жертви. Симеон Миланов", "date": "2017.10.11", "title": "Reuters: Хора, които са присъствали на стрелбата в Лас Вегас ще съдят производителите на оръжията, с които е стрелял нападателят за „емоционално страдание“"}
{"url": "http://www.focus-news.net/news/2017/10/11/2445172/the-guardian-severna-koreya-e-pridobila-sekretni-amerikansko-yuzhnokoreyski-voenni-planove.html", "text": "Севернокорейски хакери са откраднали стотици класифицирани военни документи от Южна Корея, включително и американско-южнокорейски военни планове, пише The Guardian.\r\nДепутат от южнокорейската Демократическа партия заяви, че севернокорейските хакери са пробили южнокорейските системи за сигурност през септември миналата година, като са се сдобили с 235 гигабайта строго секретна информация.\r\nСред изтеклите документи е и оперативен план 5015, който е за употреба в случай на война със Севера.\r\nРи Чол-хе, който разкри тази информация е член на Комисията за отбрана към южнокорейския парламент.\r\nПредставител на Пентагона заяви, че САЩ са наясно с тази информация, но отказа да я потвърди или отхвърли. Симеон Миланов", "date": "2017.10.11", "title": "The Guardian: Северна Корея е придобила секретни американско-южнокорейски военни планове"}
{"url": "http://www.focus-news.net/news/2017/10/11/2445173/reuters-oon-zabrani-dostapa-do-mezhdunarodnite-pristanishta-na-chetiri-severnokoreyski-koraba-dokato-sasht-razsledvat-oshte-chetiri.html", "text": "Съветът за сигурност на ООН забрани достъпа до международните пристанища на четири севернокорейски кораба за въглища един, от които е пренасял и амуниции, предава Reuters. САЩ забавиха вкарването в черния списък на още четири плавателни съда, докато тече разследване за тях.\r\nКорабите са първите, които попаднаха под удара на международните санкции, които бяха наложени от Съвета за сигурност на ООН.\r\nКорабите влизат в санкциите заради „транспортирането на забранени предмети от КНДР“, според документ на ООН.\r\nДипломат от ООН заяви, че осемте съда са били замесени с нелегална търговия с въглища. Симеон Миланов", "date": "2017.10.11", "title": "Reuters: ООН забрани достъпа до международните пристанища на четири севернокорейски кораба, докато САЩ разследват още четири"}
{"url": "http://www.focus-news.net/news/2017/10/11/2445174/daily-sabah-amerikanskoto-reshenie-za-prekratyavane-na-vizovite-uslugi-v-turtsiya-e-koordinirano-s-beliya-dom-zayaviha-ot-darzhavniya-departament.html", "text": "Решението на американското посолство в Турция да прекрати визовите услуги за страната не е „едностранно“, а е направено в координация с Белия дом и Държавния департамент, заяви говорителят на американското външнополитическо ведомство Хедър Науерт, цитирана от Daily Sabah.\r\nОт Държавния департамент заявиха, че отиващият си посланик Джон Бас има им „пълната подкрепа“ по въпроса, както и че той е „един от най-добрите посланици“, които САЩ някога са имали.\r\nПо-рано Реджеп Тайип Ердоган заяви, че Турция „няма да дискутира нищо“ със САЩ, ако администрацията на Доналд Тръмп е отговорна за решението. Симеон Миланов", "date": "2017.10.11", "title": "Daily Sabah: Американското решение за прекратяване на визовите услуги в Турция е координирано с Белия дом, заявиха от Държавния департамент"}
{"url": "http://www.focus-news.net/news/2017/10/11/2445175/aa-turskiyat-sad-dade-prisadi-ot-po-200-godini-zatvor-na-sedem-bivshi-armeyski-ofitseri-za-uchastie-v-prevrata.html", "text": "Турският съд даде доживотни присъди на седем бивши армейски офицери, които са участвали в миналогодишния преврат, предава b>Anadolu Agency. Седмината бяха осъдени, тъй като са превзели правителствена сграда в Истанбул, както и една джамия.\r\nОбвинението срещу тях е, че са се опитали да свалят конституционно установения ред на Турция, както и че имат връзки с организацията на гюленистите ФЕТО.\r\nИ седмината получават допълнително по 200 години присъда за „лишаване на гражданите от свободата им чрез насилие“. Симеон Миланов", "date": "2017.10.11", "title": "AA: Турският съд даде присъди от по 200 години затвор  на седем бивши армейски офицери за участие в преврата"}
{"url": "http://www.focus-news.net/news/2017/10/11/2445176/the-independent-meksiko-obvini-amerikanskiya-prezident-che-vodi-protektsionistichna-voyna.html", "text": "Най-силното американско бизнес лоби обвини Доналд Тръмп, че прави „отровни“ предложения, за да саботира НАФТА, пише The Independent. В същото време външният министър на Мексико заяви, че промяната или премахването на търговския пакт ще навреди на двустранното сътрудничество.\r\nОт мексиканска страна заявиха, че президентът Тръмп води „протекционистична война“ с предложенията си за изчистване на търговския дефицит, който САЩ имат с Мексико.\r\nМексиканският външен министър Луис Видегарай каза, че краят на НАФТА би бил много тежка точка в американско-мексиканските отношения.Симеон Миланов", "date": "2017.10.11", "title": "The Independent: Мексико обвини американския президент, че води „протекционистична война“"}
{"url": "http://www.focus-news.net/news/2017/10/11/2445177/morning-star-turtsiya-prizova-sasht-da-premahne-vizovite-ogranicheniya.html", "text": "Турция призова САЩ да промени новите визови ограничения, след като напрежението между двете НАТО-вски страни ескалира, пише британското ляво издание Morning Star.\r\nОт турското външно министерство привикаха втория по значимост американски дипломат в страната, настоявайки Вашингтон да преразгледа решението си, което според тях предизвиква „ненужна ескалация“ и превръща в „жертви“, както американските, така и турските граждани.\r\n„Правото на Турция е да съди турски граждани за действия извършени в Турция“, заяви министърът на правосъдието Абдулхамид Гюл. Агенция „Фокус“ припомня, че скандалът между двете страни започна, след като турските власти арестуваха служителя на американското посолство Метин Топуз по подозрения в съучастие към миналогодишния опит за преврат.Симеон Миланов", "date": "2017.10.11", "title": "Morning Star: Турция призова САЩ да премахне визовите ограничения"}
{"url": "http://www.focus-news.net/news/2017/10/11/2445178/the-telegraph-tereza-mey-otkaza-da-kazhe-dali-bi-glasuvala-za-brekzit-ako-imashe-vtori-referendum-po-vaprosa.html", "text": "Тереза Мей отказа да заяви дали би гласувала „за“ Брекзит ако имаше втори референдум по въпроса, пише The Telegraph.\r\nПремиерът, който подкрепяше оставането в Европейския съюз миналата година заяви, че би „разгледала всичко, за да стигне до решение“. Тя заяви, че това е „хипотетичен“ сценарий, на който няма смисъл да се отговаря, тъй като Великобритания ще излезе от Европейския съюз.\r\nТова се случва, след като Доналд Туск сигнализира, че за първи път европейските преговарящи взимат предвид възможността за случай, при който да „няма сделка“ между Великобритания и Европейския съюз.\r\nЕвропейският президент заяви, че ако преговорите продължат „с бавно темпо“ и без прогрес, „ще трябва да си помислим накъде сме тръгнали“. Симеон Миланов", "date": "2017.10.11", "title": "The Telegraph: Тереза Мей отказа да каже дали би гласувала „за“ Брекзит ако имаше втори референдум по въпроса"}
{"url": "http://www.focus-news.net/news/2017/10/11/2445179/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Севернокорейски хакери са откраднали стотици класифицирани военни документи от Южна Корея, включително и американско-южнокорейски военни планове, пише The Guardian.\r\nДепутат от южнокорейската Демократическа партия заяви, че севернокорейските хакери са пробили южнокорейските системи за сигурност през септември миналата година, като са се сдобили с 235 гигабайта строго секретна информация.\r\nСред изтеклите документи е и оперативен план 5015, който е за употреба в случай на война със Севера.\r\nРи Чол-хе, който разкри тази информация е член на Комисията за отбрана към южнокорейския парламент.\r\nПредставител на Пентагона заяви, че САЩ са наясно с тази информация, но отказа да я потвърди или отхвърли.\r\n***Най-силното американско бизнес лоби обвини Доналд Тръмп, че прави „отровни“ предложения, за да саботира НАФТА, пише The Independent. В същото време външният министър на Мексико заяви, че промяната или премахването на търговския пакт ще навреди на двустранното сътрудничество.\r\nОт мексиканска страна заявиха, че президентът Тръмп води „протекционистична война“ с предложенията си за изчистване на търговския дефицит, който САЩ имат с Мексико.\r\nМексиканският външен министър Луис Видегарай каза, че краят на НАФТА би бил много тежка точка в американско-мексиканските отношения.\r\n*** Турция призова САЩ да промени новите визови ограничения, след като напрежението между двете НАТО-вски страни ескалира, пише британското ляво издание Morning Star.\r\nОт турското външно министерство привикаха втория по значимост американски дипломат в страната, настоявайки Вашингтон да преразгледа решението си, което според тях предизвиква „ненужна ескалация“ и превръща в „жертви“, както американските, така и турските граждани.\r\n„Правото на Турция е да съди турски граждани за действия извършени в Турция“, заяви министърът на правосъдието Абдулхамид Гюл. Агенция „Фокус“ припомня, че скандалът между двете страни започна, след като турските власти арестуваха служителя на американското посолство Метин Топуз по подозрения в съучастие към миналогодишния опит за преврат.\r\n*** Тереза Мей отказа да заяви дали би гласувала „за“ Брекзит ако имаше втори референдум по въпроса, пише The Telegraph.\r\nПремиерът, който подкрепяше оставането в Европейския съюз миналата година заяви, че би „разгледала всичко, за да стигне до решение“. Тя заяви, че това е „хипотетичен“ сценарий, на който няма смисъл да се отговаря, тъй като Великобритания ще излезе от Европейския съюз.\r\nТова се случва, след като Доналд Туск сигнализира, че за първи път европейските преговарящи взимат предвид възможността за случай, при който да „няма сделка“ между Великобритания и Европейския съюз.\r\nЕвропейският президент заяви, че ако преговорите продължат „с бавно темпо“ и без прогрес, „ще трябва да си помислим накъде сме тръгнали“.", "date": "2017.10.11", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/10/11/2445180/pg-na-bsp-za-balgariya-shte-vnese-zakonoproekt-koyto-reglamentira-izbora-na-chlenovete-na-darzhavnite-i-obshtinski-predpriyatiya-obzor.html", "text": "ПГ на \"БСП за България\" ще внесе законопроект срещу шуробаджанащината в общинските и държавни предприятия. Това обявиха от БСП на своя пресконференция в централата на партията. Законопроектът ще бъде внесен още тази седмица в деловодството на Народното събрание. Със законопроекта от БСП искат да затворят темата за шуробаджанащината и да предложат решение на проблема. Заместник-председателят на ПГ на „БСП за България“ Драгомир Стойнев коментира, че този законопроект ще има за цел да изведе държавните и общинските предприятия на европейско ниво. Стойнев обърна внимание, че общинските и държавните предприятия формират 10% от Брутния вътрешен продукт и 10% от заетостта в страната. По думите на Стойнев проектозаконът има основна цел да регламентира управлението на тези предприятия, които са с над 50% държавно или общинско участие. Той подчерта, че за БСП е важно на тези постове да има знаещи, можещи, компетентни хора, които ги заемат единствено и само чрез конкурс и могат да бъдат сменени единствено и само, ако не изпълняват бизнес плана, който е залегнал при тяхното назначение. \r\nЗаместник-председателят на БСП Кирил Добрев посочи, че схемите, които от БСП изнесоха за роднински назначения в общински и държавни дружества вече са оформени в сигнали. Според Добрев роднинското участие в бордовете започва от ръководството на Народното събрание и свършва с редови депутати от ГЕРБ. Добрев коментира: „Само ще отворя леко вратата за една друга българска община – Велинград. Общински съветник от ГЕРБ, общински фирми, но ще оставя думата на г-н Цветанов, защото той често ходи във Велинград - спа, релакс. Може би покрай тези неща е наясно, ако не знае ще му опресня паметта след няколко дена“, каза Добрев.\r\nПо отношение на Община Каварна и втората братовчедка на кмета Нина Ставрева Виктория Керчева, Добрев заяви, че тя е първо е избрана за общински съветник от хората, а след това от общинския съвет за председател на финансова комисия. Той обърна внимание, че в протокола от Общинския съвет е записано, че „за“ избора ѝ за председател са гласували 10 общински съветници, „против“ – 4 и „въздържали се“ – 2. Заместник-председателят на БСП поясни, че бившият кмет на Каварна Цонко Цонев „се вихри“ по медиите и обяснява за някакви фирми за чистота и изтъкна, че този договор е подписан от Цонко Цонев. Добрев посочи, че от ГЕРБ протестират за средства и злоупотреби, а пък в същото време бюджетите на Нина Ставрева се приемат с 15 гласа „за“, 0 - „против“ и 0 -„въздържали се“. \r\nДеница КИТАНОВА", "date": "2017.10.11", "title": "ПГ на \"БСП за България\" ще внесе законопроект, който регламентира избора на членовете на държавните и общински предприятия (ОБЗОР)"}
{"url": "http://www.focus-news.net/news/2017/10/11/2445181/balgariya-v-svetovnite-medii-agentsiya-fokus.html", "text": "България, Румъния, Литва и Словакия са сред страните от Европейския съюз с най-ниски цени на хранителни продукти и безалкохолни напитки. Това показва анализ на експерти от Poštová banka, базиран на данни от Европейската статистическа служба (Евростат) за 2016 г., пише националният ежедневник The Slovak Spectator.\r\n„Много словаци със сигурност ще кажат, че това не е вярно и храната тук е твърде скъпа\", пише в доклада Яна Гласова, анализатор от Poštová banka. \r\nОказва се обаче, че твърденията на словаците не са съвсем безпочвени - цените на хранителните продукти и безалкохолните напитки в страната им са по-високи, отколкото в останалите държави от Вишеградската група (Чешка република, Унгария и Полша).\r\n„В Чешката република  и Унгария имаме девет процента по-ниски стойности за ценовите етикети върху храната, отколкото тук. В същото време храните и безалкохолни напитки в Полша са с 30% по-евтини от тези тук\", обяснява експертът. \r\nСредно храната в ЕС е с 13 % по-скъпа, отколкото в Словакия, докато средната за еврозоната е с 21 % по-висока.\r\nНай-скъпата храна в Европа се продава в Дания, Швейцария и Норвегия, става ясно от доклада.\r\n*** София ще бъде домакин на среща на върха на Западните Балкани, която ще бъде проведена през май 2018 г. в рамките на българското председателство на Съвета на ЕС, предава Independent Balkan News Agency.\r\nСъответното съобщение бе направено след телефонен разговор между българския премиер Бойко Борисов и председателя на Европейския съвет Доналд Туск, проведен във вторник, 10 октомври. В рамките му двамата политици са обсъдили организацията на срещата и процеса на съгласуване с други държави-членки на ЕС относно точната дата на провеждането й. \r\nРедица български политици, включително външният министър Екатерина Захариева, многократно подчертаха, че по време на председателството на България през първата половина на 2018 г. Западните Балкани ще бъдат политически приоритет.\r\n*** Македония иска да стане член на Европейския съюз в следващите няколко години, заяви външният министър на страната Никола Димитров, съобщава Radio Free Europe. От медията напомнят, че бившата югославка република заяви своето желание през 2004 г., като от Брюксел заявиха, че едно от условията е Скопие да подобри отношенията си със своите съседи-членски на съюза – България и Гърция. Следващата възможност на Македония за кандидатства официално за членство е през пролетта на 2018 г., като правителството на Зоран Заев се опитва да подобри отношенията си със София и Атина дотогава. \r\nОт медията припомнят, че в началото на август, България обеща да подкрепи усилията на Македония.", "date": "2017.10.11", "title": "България в световните медии (Агенция \"Фокус\")"}
{"url": "http://www.focus-news.net/news/2017/10/11/2445182/darzhavata-zastana-zad-garba-na-emko-i-vrashta-dogovorite-na-orazheyniya-zavod-v-palniya-im-razmer-obzor.html", "text": "Държавата застана зад гърба на „Емко“ и връща договорите на оръжейния завод в пълния им размер. Това стана ясно от съвместен брифинг в Министерски съвет на премиера Бойко Борисов, министъра на икономиката Емил Караниколов, собственика на предприятието Емил Гебрев и финансовия му директор Димитрина Маркова. Гебрев заяви, че държавата е застанала зад гърба им и определи деня като много хубав, но съжали, че е настъпил така късно и че в последния момент са се обърнали към премиера за помощ. Той похвали Борисов, че е успял да провери всичко, както и да го уточни с министъра на икономиката. По думите му с решението ще запазят имиджа на България на външните пазари. Гебрев изрази увереност, че няма по никакъв начин да се повтори това нещо. Собственикът на „Емко“ добави още, че заради взетото решение протестът, който беше плануван за сряда, е отменен и няма да се състои.\r\nМинистърът на икономиката Емил Караниколов заяви, че започва работа за възстановяване със споразумение на договорите на „Емко“ в пълния им размер. Той благодари на ВМЗ, че в момент, в който „Кинтекс“ са имали нужда, те са им откликнали. По думите му вече има доста интерес и за друг вид боеприпаси, като съвсем скоро ВМЗ ще получат и допълнителни договори. Караниколов изрази надежда и за „Емко“ да стане така. \r\nОт своя страна министър-председателят Бойко Борисов подчерта, че е видял грешка и при Емилиян Гебрев, и в „Кинтекс“, и при Министерство на икономиката. „Когато под прозореца ти „дудукат“, тези грешки не се поправят, а се мултиплицират. Лесно е да стоиш отстрани и да се опитваш да яхнеш една или друга вълна. Казвам го най-добросъвестно. Не бяха далеч годините, в които държавните военни заводи нямаха поръчки и вашите колеги в Сопот и Карлово идваха да ме отразяват там, когато хиляди стояха и протестираха, защото просто нямаше работа“, заяви Борисов. Той обясни, че са му били нужни два дни, за да разреши проблема с „Емко“, защото когато има „Кинтекс“, като държавен посредник и частни заводи, винаги могат да се направят спекулации и много други изводи. „Едните обвиняваха едните в рекет, а другите, че посредниците или частници взимат повече пари“, допълни още премиерът.\r\nВ предаването „Лице в лице“ по бТВ лидерът на БСП Корнелия Нинова запита Бойко Борисов дали ще освободи Емил Караниколов заради „Емко“. Според нея случаят показва няколко неща. Тя определи едно от тях като кризисен пиар на ГЕРБ и на Борисов, защото твърде много скандали са се случили в последните дни, а той винаги се е страхувал от натиск и от протести. По думите й винаги, когато има някакъв протест, премиерът дава назад в политиката си. Според Нинова нищо в държавата не функционира като хората и ако премиерът Бойко Борисов си е на мястото, ще освободи Караниколов и ще му каже, че не е постъпил правилно. Лидерът на БСП обаче е на мнение, че премиерът няма да го направи, защото Емил Караниколов е изпълнявал неговите поръчки.\r\nАгенция „Фокус“ припомня: На 6 октомври държавата върна лиценза на оръжейното дружество „Емко“, който бе отнет, тъй като фирмата е нарушавала правилата за безопасност като най-сериозното нарушение е съхраняване на боеприпаси на работната площадка, с което се застрашавал животът на работниците и населението. Въпреки върнатия лиценз работниците от дружеството както и колегите им от \"Дунарит\" излязоха на протест на площад „Независимост“. Причината за недоволството им бе, че заради процедурата по отнемане на лиценза, дружеството е загубило поръчки от държавната „Кинтекс\", които са пренасочени към друга държавна фирма - \"ВМЗ Сопот\".\r\nНа 9 октомври министър-председателят Бойко Борисов прие представители на протестиращите работници в оръжейния завод „Емко“, които настояваха да изложат проблемите си лично пред него. Именно тази среща наложи закъснението на премиера с час и половина за заседанието на Консултативния съвет за национална сигурност (КСНС) по темата, свързана с антикорпуционните законодателни мерки. \r\nПрието е било предложението му още в рамките на деня да започнат преговори между ръководството на предприятието и Министерството на икономиката за изчистване на спорните въпроси около сключените от „Емко“ договори. Пред премиера от предприятието са настоявали нещата в завода да се възстановят такива, каквито са били до месец май. В противен случай от „Емко“ заплашиха, че в сряда отново ще излязат на протест, на който ще дойдат повече от 1500 души.\r\nЛюба АЛЕКСИЕВА", "date": "2017.10.11", "title": "Държавата застана зад гърба на „Емко“ и връща договорите на оръжейния завод в пълния им размер (ОБЗОР)"}
{"url": "http://www.focus-news.net/news/2017/10/11/2445183/severna-koreya-tam-kadeto-kitay-mozhe-da-bie-sasht.html", "text": "От всички страни, които са замесени в корейската ракетна криза най-трудна за прочит е китайската. Всекидневните баналности на китайското външно министерство за мирното решение на кризата не разкриват много за истинските интереси на Китай, както и целите му. А те са многобройни и несъвместими. От една страна Китай е притеснен за баланса на силите на Корейския полуостров. Китай не иска Пхенян да притежава ядрено оръжие, както и не иска полуостровът да се обедини. Но в същото време това, което се случва на Корейския полуостров засяга китайските отношения със САЩ и въпреки тесните икономически връзки между двете страни, от гледна точка на Пекин в крайна сметка това е връзка доминирана от страх и недоверие.Корените на недоверието\r\nЗа да разберем откъде идва недоверието трябва да обърнем взор към историята. Когато Северна Корея нахлува в Юга на 25 юни 1950 година, тя го прави без китайско участие и помощ. Помощта, която Китай предлага е лековато отхвърлена от младия режим на Ким Ир Сен, който е бил уверен, че ще успее в нападението си, както и че ще предизвика народно въстание в Юга. Севернокорейската инвазия хваща САЩ неподготвени. В паническия си анализ относно случилото се, САЩ започват да се страхуват, че инвазията може да е част от по-голямо нападение на комунистическия блок. Ето защо, два дена по-късно американският президент Хари Труман заповядва на 7-и флот да навлезе в Тайванския проток.\r\nВ същото време Народна република Китай е на едва една година. Тя се води от Мао Дзедун, който е дълбоко недоверчив към намеренията на САЩ спрямо режима му. Притесненията му не са безпочвени. Мао помни какво се е случило след Първата световна война, когато връщайки се от Версай, китайската делегация открива, че САЩ са признали японските претенции над китайските територии, които някога са били контролирани от европейските сили. Мао е преживял и прекратяването на американската помощ за китайските комунисти заради Студената война, след като първоначално САЩ са ги подкрепяли през Втората световна срещу Япония.  Вместо това САЩ започва да излива ресурсите си във възстановяването на същата тази Япония, която е нахлула и брутално окупирала Китай през войната. В допълнение към това САЩ дават подкрепата си на китайските националисти на Чан Кай Ши с надеждата, че те ще победят комунистите (терминът „китайски националисти“ e погрешен, тъй като комунистите са били също толкова големи националисти, колкото и силите на Чан Кай Ши, но така ги нарича история, бележка на автора).\r\nПридвижването на 7-и флот в Тайванския проток е последната капка за Мао. За него САЩ са единственото нещо, което седи между Китайската комунистическа партия и създаването на обединена китайска национална държава, която да принадлежи само и единствено на китайския народ. Но Китай не може да направи нищо, за да отмъсти обидата директно. По това време той няма военната сила, за да превземе Тайван, след като островът се пази от 7-и флот. Единственото място, където Китай може да отговори е Северна Корея, в която неравният терен премахва част от преимуществата на американското военно и технологическо превъзходство. Китай влиза в Корейската война през октомври 1950 година, и именно заради неговата намеса тя завършва без победител, оставайки неразрешена и до днес.Цикълът на историята\r\nВръщайки се към съвремието, можем ясно да видим, че колкото повече неща се променят, толкова повече си остават същите. Корея все още е разделена и въпреки моментния растеж в икономиката и военния капацитет на Народна република Китай, Тайван все още е извън контрола му. Но не само стратегическата реалност е същата. Вярно е и, че за Китай севернокорейският и тайванският въпроси са свързани.\r\nНа 2 декември или малко президентските избори, Доналд Тръмп направи нещо, което никой американски президент не е правил от 37 години – той проведе директен контакт с президента на Тайван. Може да изглежда дребна работа, но за Пекин това не бе тривиален момент. На Тръмп му отне още два месеца, за да приеме принципа за „Единен Китай“. Два месеца, през които китайските стратегически планиращи бяха оставени да се чудят какви са истинските намерения на САЩ що се отнася до Тайван, както и китайския териториален интегритет като цяло.\r\nОт гледна точка на Китайската комунистическа партия и легитимността й, Тайван е единствената част от Китай, която не е успяла да превземе и интегрира в своята революция. От перспективата на китайската отбранителна стратегия Тайван е остров на 160 километра от континентален Китай, който може да бъде използван от една силна флота като база, от която да се блокира Китай или дори да се нападне. Ако Тайван получи американско признание, а може би и американски войски това, което в момента е китайски недостатък, ще стане екзистенциална заплаха. Освен това ще бъде и подигравка с китайската агресивност в Южнокитайско море, карайки предишните американски операции за свободна навигация да изглеждат приятелски в сравнение с това.\r\nКитай може да се изправи и пред друга потенциална заплаха от администрацията на Тръмп, а именно възможността Вашингтон да блокира китайския експорт от американския пазар. Търговски конфликт между двете държави ще е вреден, както за САЩ, така и за Китай, но все пак Пекин ще понесе повече щети. Президентът Си Дзинпин не може да си позволи икономическа криза и то точно преди партийния конгрес, който ще се проведе този месец, и на който той ще трябва да затвърди господството си над страната.\r\nВ такъв случай това, от което Китай се нуждае е разменна монета – начин за превръщането на позицията на слабост в позиция на сила. Навлизане в Северна Корея. Китай трябва да действа внимателно.\r\nОт една страна изглежда, че Пекин има достатъчно контрол над Пхенян, за да отклони администрацията на Тръмп от заплахите й да редефинира американско-китайските икономически отношения. От друга страна Китай не може да надцени влиянието си в Северна Корея, тъй като САЩ ще го държат директно отговорен за всеки провал при денуклеаризацията на полуострова. Разкритието от това лято, което направиха от китайското Министерство на отбраната, а именно, че контактите им със севернокорейските въоръжени сили са напълно прекратени, имаше за цел да подчерта границите на това, за което Тръмп и Си Дзинпин се разбраха при срещата си през април.\r\nВ действителност Си Дзинпин има малко контрол над действията на Ким Чен Ун точно, както Мао е имал малък контрол над Ким Ир Сен. Но Си не се нуждае от тотален контрол над режима на Ким, за да го използва в китайска изгода. Всичко, от което се нуждае е, Китай и Северна Корея да споделят един и същ интерес в ограничаването на американската сила в Азия. Няма перспектива в близко бъдеще този интерес да изчезне. Северна Корея преследва ядрената си програма, за да има ядрено възпиране срещу САЩ. На Китай не му се налагат подобни ходове. Той вече си има ядрени оръжия и е много по-силен от Пхенян. Това позволява на Китай да бъде прагматичен, т.е. да може да си сътрудничи със САЩ. Но китайският прагматизъм и желание за съвместна работа не трябва да замъгляват факта, че както и Северна Корея, така и Китай е подозрителен към САЩ.\r\nТова от своя страна е един от основните ограничителни фактори за едно възможно американско нападение над Севера. Китай има пакт за военна взаимопомощ със Северна Корея. А Китай, макар и да предпочита статуквото на полуострова, не губи задължително, ако САЩ се опитат да разрешат силово въпроса. Това е така, защото опитът без някое неизвестно технологично чародейство, няма да проработи. САЩ са се опитвали и проваляли два пъти в азиатския материк. Оттогава ситуацията на Корейския полуостров не се е подобрила, за да се смята, че могат да успеят трети път. Китай не може да победи САЩ по море или да си върне Тайван, но със сигурност може да бие Америка в Северна Корея. Това позволява на Китай да припомни на САЩ, че макар и Пекин да не може да постигне мечтата си за „Единен Китай“, паметта му е дълга, търпението огромно, а уроците по конфуцианска скромност са винаги достъпни за тези, които ги търсят. Джейкъб Шапиро е професор по международни отношения в Принстънския университет. Той е редовен автор в сайта Geopolitical Futures, който е създаден от директора на Stratfor Джордж Фрийдмън.  Симеон Миланов", "date": "2017.10.11", "title": "Северна Корея –  там където Китай може да бие САЩ"}
{"url": "http://www.focus-news.net/news/2017/10/11/2445184/the-jerusalem-post-visokopostaven-amerikanski-razuznavach-zayavi-che-hizbulaima-kapatsiteta-da-izvarshi-napadenie-v-sasht.html", "text": "„Хизбула“ подобрява възможностите си за нанасяне на удар на територията на САЩ, заяви високопоставен представител на американското контраразузнаване, цитиран от The Jerusalem Post.\r\nДиректорът на американския Национален антитерористичен център Николъс Расмусен заяви, че „Хизбула“ има „глобална нападателна инфраструктура“, включително и оперативни клетки в САЩ.\r\n„Макар и да не съм тук да говоря публично относно дадена, специфична, достоверна и неизбежна заплаха за родината, ние в разузнавателната общност в действителност виждаме продължаващата активност на Хизбула тук, в страната ни“, заяви той пред журналисти в Държавния департамент.\r\n„Смятаме, че Хизбула е решена да си даде потенциална възможност за нападение в родината, като критичен компонент в терористичната им стратегия“, добави той. Симеон Миланов", "date": "2017.10.11", "title": "The Jerusalem Post: Високопоставен американски разузнавач заяви, че „Хизбула“има капацитета да извърши нападение в САЩ"}
{"url": "http://www.focus-news.net/news/2017/10/11/2445185/pg-na-gerb-ne-izleze-s-krayno-reshenie-za-ostavkata-na-anton-todorov-obzor.html", "text": "Все още нямаме крайно решение как ще се гласува, нека да преспим тази вечер. Колегите ще гласуват по съвест. Това заяви на брифинг в парламента зам.-председателят на ПГ на ГЕРБ Цвета Караянчева. Коментарът бе след заседанието на парламентарната група, на което на обсъждане бе поставена депозираната от народният представител Антон Тодорово оставка. По думите на Караянчева по време на заседанието са били изслушани мотивите на Тодоров, както и е проведен дебат. „Колегите го подкрепиха изключително много и благодариха за работата, която сме работили заедно“, заяви Караянчева и подчерта, че Антон Тодоров ще има възможност да се развива в много амплоа, но не назова какво ще бъде то. „Очаквайте утре гласуването на групата. Нека да преспим тази вечер и отново ще се видим утре“, каза още тя. \r\nОт своя страна Антон Тодоров коментира, че по време на заседанието е изложил пред колегите си своите мотиви и е срещнал голяма подкрепа от тях. „Иска ми се да кажа, че имаше най-различни изявления. Може би 10 или 12. Изключително много благодаря на колегите, но потвърдих моето категорично желание, че за да се спре това активно мероприятие, което тече срещу мен, а миналата срещу Делян Добрев, вероятно е разгърнато във времето и за следващата седмица, трябва в един момент да се изкопае ров. Тоест снежната топка на клеветата, на черния пиар загива, когато падне в рова на истината, на достойнството“, коментира Тодоров. Той посочи, че групата няма конкретно решение, но най-голямата му вътрешна драма е, че това активно мероприятие е попречило да се извади като особен акцент „размазващата“ победа на ГЕРБ в неделя, което се проведоха частични местни избори. Антон Тодоров отново заяви, че се извинява на журналиста Виктор Николаев. „Доколкото имам лично информация, той е на съвсем различно мнение, което беше изказано, че е бил заплашен. Напротив, дори пред Валери Симеонов е казал, че не е бил заплашен, че са добри приятели и т.н.“, допълни Тодоров. Депутатът отрече да е станал жертва и коментира, че никога не се е чувствал като жертва. \r\nВъв връзка с оставката на Тодоров от БСП заявиха, че ще гласуват „за“ нея в пленарна зала. На пресконференция в централата на партията, зам.-председателят на БСП Кирил Добре попита защо си е отишъл Живко Мартинов, а Делян Добрев е останал в Народното събрание и защо я няма „всенародната любов“ за Антон Тодоров. Добрев обърна внимание, че според него думите на вицепремиера Валери Симеонов в ефира на „Нова телевизия“ са били далеч по-силни и изпълнени със съдържание от тези на Антон Тодоров.", "date": "2017.10.11", "title": "ПГ на ГЕРБ не излезе с крайно решение за оставката на Антон Тодоров (ОБЗОР)"}
{"url": "http://www.focus-news.net/news/2017/10/11/2445186/afp-donald-tramp-obsadi-optsiite-za-severna-koreya-sas-savetnitsite-si-po-natsionalna-sigurnost.html", "text": "Американският президент Доналд Тръмп обсъди „широк набор от опции“ за севернокорейската криза със съветниците си по национална сигурност, предаваAFP.\r\nБрифингът на военния министър Джеймс Матис и генерал Джоузеф Дънфорд се „фокусира върху широк набор от опции за отговор на каквато и да е форма на севернокорейска агресия, а ако трябва и за възпирането на Северна Корея от заплашването на САЩ и съюзниците им с ядрено оръжие“.\r\nТова се случва дни, след като президентът заяви, че дипломатическите усилия са се провалили и „само едно нещо ще свърши работа“. Симеон Миланов", "date": "2017.10.11", "title": "AFP: Доналд Тръмп обсъди опциите за Северна Корея със съветниците си по национална сигурност"}
{"url": "http://www.focus-news.net/news/2017/10/11/2445187/reuters-pone-13-zaginali-sled-sblasak-v-meksikanski-zatvor.html", "text": "Поне 13 души са мъртви, след като в мексикански затвор избухна сблъсък между враждуващи банди, предава Reuters . Затворът, в който се случи това се намира в северния щат Нуево Леон. На място бяха изпратени служители на силите за сигурност, за да потушат бунта.\r\nГоворител на властите каза, че силите за сигурност са влезли в затвора, който се намира извън град Монтерей, и са използвали смъртоносна сила, за да защитят охраната и другите затворници. Симеон Миланов", "date": "2017.10.11", "title": "Reuters: Поне 13 загинали след сблъсък в мексикански затвор"}
{"url": "http://www.focus-news.net/news/2017/10/11/2445188/washington-examiner-dva-amerikanski-bombardirovacha-b-1b-eskortirani-ot-yaponski-i-yuzhnokoreyski-iztrebiteli-preletyaha-nad-koreyskiya-poluostrov.html", "text": "Два американски бомбардировача B-1B ‘’Lancer’’ прелетяха над Корейския полуостров, след като в последните седмици напрежението отново се повиши, пише Washington Examiner.\r\nБомбардировачите бяха ескортирани от японски изтребители F-15 и южнокорейски F-15K. От Тихоокеанското командване на ВВС на САЩ заявиха, че това е първият път, при който трите типа самолети тренират заедно в нощно време.\r\n„Летенето и обучението в нощно време със съюзниците ни по сигурен и ефективен начин, е важна възможност, която споделят САЩ,  Япония и Република Корея“, заяви майор Патрик Апългейт от 613-ти военновъздушен оперативен център.\r\nТой добави, че това е „ясна демонстрация“ на оперативните възможности на трите държави. Симеон Миланов", "date": "2017.10.11", "title": "Washington Examiner: Два американски бомбардировача B-1B ескортирани от японски и южнокорейски изтребители, прелетяха над Корейския полуостров"}
{"url": "http://www.focus-news.net/news/2017/10/11/2445189/middle-east-monitor-klyuchov-petroloprovod-ot-irak-do-turtsiya-shte-zaobikalya-kyurdskiya-region.html", "text": "С цел да изолират Кюрдското регионално правителство, Ирак и Турция ще отворят стар петролопровод между двете страни, който заобикаля кюрдския регион, предава Middle East Monitor.\r\nЦентралното правителство на Ирак иска да възстанови един от старите си петролопроводи, който върви от Киркук до средиземноморското пристанище Джейхан в Турция. Петролопроводът е повреден в райони, които са били окупирани от „Ислямска държава“.\r\nПетролният министър на Ирак Абдул Карим Луайби Бахед обяви, че властите ще започнат ремонтни дейности по въпросния петролопровод.\r\nПетролното министерство ще увеличи износа по тази тръба от 250 хиляди на 400 хиляди барела на ден. Симеон Миланов", "date": "2017.10.11", "title": "Middle East Monitor: Ключов петролопровод от Ирак до Турция ще заобикаля кюрдския регион"}
{"url": "http://www.focus-news.net/news/2017/10/11/2445190/afp-mariano-rahoy-ne-othvarli-vazmozhnostta-za-nalaganeto-na-direktna-ispanska-vlast-v-avtonomna-kataluniya.html", "text": "Изправен пред опитите на каталунските власти за отцепване, премиерът Мариано Рахой не отхвърли възможността за налагане на директна власт на правителството над Каталуния, предава AFP.\r\nЗа да се случи това ще трябва премиерът да задейства чл.155 от испанската конституция, който не е използван никога досега.\r\nСпоред този член, испанското правителство може да поеме директен контрол над всяка от 17-те автономни области, ако в нея се нарушават конституционните задължения или се „застрашават сериозно цялостните интереси на Испания“.\r\nТой позволява на националното правителство да „поеме контрол над политическите и административни институции на бунтовния регион“, заяви Тереза Фрейхес от Барселонския автономен университет.\r\nСпоред Хавиер Перез Ройо от Севилския университет тези мерки могат да включват „суспендирането на регионалното правителство и поставянето на местната полиция под заповедите на вътрешното министерство“.\r\nЕкспертите твърдят, че Рахой има легалното право и да закрие каталунския парламент, ако се наложи.\r\nВсе пак премиерът не може да извърши това едностранно. Първо ще трябва да информира Карлес Пучдемон, за да му даде време за промяна на курса. След това Рахой ще трябва да се обърне към испанския сенат. Комисия трябва да подкрепи предложението на премиера, след което то да се гласува в сената.  Един от испанските сенатори, който пожела анонимност заяви, че процедурата ще отнеме около седмица.\r\nЧлен 155 е само една от опциите пред дясното правителство на испанската „Народна партия“. Властите могат и да обявят извънредно положение в Каталуния, което ще ограничи „свободата на движение и събиране“.  Според последното законодателство по въпроса от 2015-та, испанското правителство може да обяви каталунската ситуация за „застрашаваща националната сигурност“, при което ще има правото да се натовари с допълнително правомощия.\r\nАгенция „Фокус“ припомня, че испанският премиер заяви, че ще използва всяко легално средство, за да се справи с кризата. Симеон Миланов", "date": "2017.10.11", "title": "AFP: Мариано Рахой не отхвърли възможността за налагането на директна испанска власт в автономна Каталуния"}
{"url": "http://www.focus-news.net/news/2017/10/11/2445191/reuters-izraelskoto-razuznavane-tvardi-che-ruskite-hakeri-izpolzvat-kasperskiza-tselite-si.html", "text": "Израелски разузнавачи, които шпионират руските правителствени хакери заявиха, че те използват антивирусния софтуер на „Касперски“, който се използва и от още 400 милиона души по света, включително и американски правителствени агенции, предава Reuters.\r\nОще преди две години израелските разузнавачи са предупредили американските си колеги за възможна руска намеса. \r\nМиналия месец Вашингтон заповяда правителствените агенции да прекратят употребата на „Касперски“.\r\nОсвен това бе открито, че „Касперски“ притежава инструменти за хакване, които преди това са били известни единствено на американската Агенция за национална сигурност. След разследване се оказва, че тези инструменти се притежават и от руското правителство, съобщават редица авторитетни американски медии. Симеон Миланов", "date": "2017.10.11", "title": "Reuters: Израелското разузнаване твърди, че руските хакери използват „Касперски“за целите си"}
{"url": "http://www.focus-news.net/news/2017/10/11/2445192/tass-sasht-zayaviha-che-biha-iskali-da-imat-po-dobri-otnosheniya-s-turtsiya-no-v-momenta-tova-e-pod-vapros.html", "text": "САЩ биха искали по-добри отношения с Турция, но в момента това е под въпрос, предава ТАСС. Това заяви говорителят на Държавния департамент Хедър Науерт по време на брифинг във Вашингтон.\r\n„Държавният секретар би желал да види подобряване на отношенията с Турция, както и с други страни. Вижте например Русия, тя също е страна, с която бихме искали по-добри отношения. Но сега това остава под въпрос заради действията, които Турция предприе“, каза тя, визирайки турските действия около визовата криза и задържането на Метин Топуз. Симеон Миланов", "date": "2017.10.11", "title": "ТАСС: САЩ заявиха, че биха искали да имат по-добри отношения с Турция, но в момента това е под въпрос"}
{"url": "http://www.focus-news.net/news/2017/10/11/2445193/spored-premiera-boyko-borisov-novinite-za-boykot-na-ksns-sa-falshivi-a-opozitsiyata-obvini-upravlyavashtite-v-nezhelanie-da-se-boryat-s-koruptsiyata-obzor.html", "text": "Не съм нито колегата Валери Симеонов, нито Антон Тодоров да оценявам медиите, но новината за бойкот на КСНС е 100% фалшива. Това каза премиерът Бойко Борисов на брифинг в Министерския съвет, във връзка с обвиненията в бойкот на свикания от президента Румен Радев Консултативен съвет по национална сигурност (КСНС), който не излезе с решение поради липса на кворум. „Ще видите от стенограмата. Аз предлагах дали да викнем друг вицепремиер, дали други хора от партията, за да излезем с решение“, заяви премиерът. „Президентът Радев дословно каза, цитирам: „Не е хубаво да завършвам и да излизаме долу без председателя на най-голямата парламентарна група Цветан Цветанов, без Мустафа Карадайъ на ДПС и без Веселин Марешки на ВОЛЯ. Отидохме, извади си календара, ден по ден гледахме“, допълни още той. Премиерът коментира, че лично той е настоявал новото заседание на Съвета да бъде още днес. „При положение, че нямаме решение, той слезе и каза просто, че продължава Съвета във вторник от 13.00 часа. Снощи с изумление разбирам, че ние бойкотираме президента, при положение, че по-приятелски, по-конструктивен и всеки си каза защо е против едното или другото. Там има 20 души свидетели. Днес се развива тема „Бойкот?“, що за безобразие?“, запита премиерът и подчерта, че това е фалшива новина в пълния й обем. \r\nНа противоположното мнение бяха от опозицията. Лидерът на БСП Корнелия Нинова заяви пред бТВ, че управляващите умишлено са провалили заседанието на КСНС, защото според нея те всъщност не искат да се борят с корупцията. Тя подчерта, че за това говорят конкретни факти - всички, без Захариева, са потвърдили участието си; не всички потвърдили са дошли, някои са си тръгнали по-рано. „Законът за КСНС казва, че когато някой от нас не може да отиде, си посочва представител. Никой от тях не си беше посочил. Защо не изпълнихте закона, ако са ви важни международните срещи?“, обърна се тя към управляващите. Нинова подчерта, че когато е станало ясно, че няма кворум, от управляващите са предложили да се остави този въпрос и да се решава в парламента. \r\nТемата коментира и вицепрезидентът Илияна Йотова. Според нея това, което се случи в понеделник на КСНС, оронва престижа на българските институции и е удар срещу самочувствието на всички нас като българи. По думите й няма по-удачно място от това да се съберат в КСНС, защото проблемите на борбата с корупцията са проблеми от националната сигурност на страната – там, където са представени всички институции, всички служби. Според нея именно там могат да се кажат нещата такива, каквито са и да се вземат най-правилните решения. „Точно това място вчера беше провалено. Аз не мога да си дам отговор защо и с какви подбуди беше направено. Отговорите трябва да ги дадат други“, добави тя. Попитана дали след седмица очаква да се случи отново провален КСНС или да се поправят отсъстващите, тя отговори: „Много се надявам“. По думите й корупцията е проблем, който най-остро е поставен от европейските институции от самото приемане на страната досега. Йотова бе категорична, че не може да оправдае отсъствието на водещи министри от КСНС, тъй като датата за заседанието е казана достатъчно рано, за да се съобразят всички графици. Тя посочи, че дали е бойкот, или не, не знае, тъй като е имало доста сериозни опровержения от страна на МС в понеделник. Вицепрезидентът обаче подчерта, че това е много лош сигнал както към българските граждани, така и към европейските партньори на страната.\r\nЛюба АЛЕКСИЕВА", "date": "2017.10.11", "title": "Според премиера Бойко Борисов новините за бойкот на КСНС са фалшиви, а опозицията обвини управляващите в нежелание да се борят с корупцията (ОБЗОР)"}
{"url": "http://www.focus-news.net/news/2017/10/11/2445194/pregled-na-mezhdunarodnite-novini-do-6-chasa-agentsiya-fokus.html", "text": "Крайнолявата партия „Кандидатура за народно единство“ изрази недоволството си от това, че каталунският президент Карлес Пучдемон отложи обявяването на независимост, твърдейки, че е „изпусната“ добра възможност.\r\nТова се случва, след като Пучдемон заяви, че обявяването на независимост се отлага.\r\n„Смятаме, че днес бе денят за обявяване на Каталунска република. Най-вероятно сме изпуснали една възможност“, заяви депутатът от крайнолявата партия, която е партньор на каталунското правителство.\r\n*** Каталунският лидер Карлес Пучдемон и съюзниците му са подписали декларация за независимост, която по-късно суспендираха с цел инициирането на диалог с Мадрид.\r\nГоворителят заяви, че Пучдемон е подписал документа, но го е „суспендирал, призовавайки за диалог“. Това кореспондира с речта, която по-рано днес Карлес Пучдемон изнесе пред регионалния парламент.\r\n***По време на телефонен разговор с Доналд Тръмп британският премиер Тереза Мей потвърди, че подкрепя ядреното споразумение с Иран.\r\n„Премиерът потвърди, че Обединеното кралство продължава да има силен ангажимент към споразумението заедно с другите ни европейски партньори, заявявайки, че то е много важно за регионалната сигурност“, заявиха от офиса на Тереза Мей.\r\n„Премиерът подчерта, че е важно споразумението да се наблюдава внимателно и прилага правилно“, добавиха говорителите на Тереза Мей.\r\nДвамата лидери са обсъдили и нуждата от сътрудничество между Великобритания и САЩ за противопоставяне на иранската „дестабилизираща“ дейност в Близкия изток.\r\n*** Испанският вицепремиер Сорая Саенц де Сантамария направи кратко изявление, в което обяви, че Мариано Рахой е свикал извънредна среща на кабинета, за да се обсъди ситуацията в Каталуния.\r\nСрещата ще се проведе в 9:00 сутринта местно време в сряда.\r\nИспанският вицепремиер добави, че правителството не може да приеме валидността на нещо, което е решено на базата на суспендирания каталунски закон.\r\n„Нито господин Пучдемон, нито който и да било друг, може да достигне до заключения на базата на закон, който не съществува“, заяви тя.\r\nВъв вторник вечерта испанският премиер Мариано Рахой се е срещнал и с лидера на социалистите Педро Санчес, за да обсъдят ситуацията.\r\n***Пожарникарите продължават да се борят с горските пожари във винения регион на Калифорния, като властите съобщиха, че броят на загиналите е 15 души, а още хиляди са останали без домове.\r\n„Домовете са изчезнали, като прах са. Все едно ни е ударила ядрена бомба“, заяви местен жител.\r\n Доналд Тръмп даде зелена светлина за федерално финансиране и ресурси, за да се помогне в борбата срещу 17-те горски пожара, които бушуват в Калифорния. Губернаторът на щата Джери Браун обяви извънредно положение в осем общини и заяви, че хиляди пожарникари са изпратени, за да се справят с пожарите.\r\nОт шерифството в община Сонома заявиха, че са намерили 45 души от общо 200-те, за които по-рано бе съобщено, че са изчезнали.\r\n*** Севернокорейски хакери са откраднали стотици класифицирани военни документи от Южна Корея, включително и американско-южнокорейски военни планове.\r\nДепутат от южнокорейската Демократическа партия заяви, че севернокорейските хакери са пробили южнокорейските системи за сигурност през септември миналата година, като са се сдобили с 235 гигабайта строго секретна информация.\r\nСред изтеклите документи е и оперативен план 5015, който е за употреба в случай на война със Севера.\r\nРи Чол-хе, който разкри тази информация е член на Комисията за отбрана към южнокорейския парламент.\r\nПредставител на Пентагона заяви, че САЩ са наясно с тази информация, но отказа да я потвърди или отхвърли.\r\n***Решението на американското посолство в Турция да прекрати визовите услуги за страната не е „едностранно“, а е направено в координация с Белия дом и Държавния департамент, заяви говорителят на американското външнополитическо ведомство Хедър Науерт.\r\nОт Държавния департамент заявиха, че отиващият си посланик Джон Бас има им „пълната подкрепа“ по въпроса, както и че той е „един от най-добрите посланици“, които САЩ някога са имали.\r\nПо-рано Реджеп Тайип Ердоган заяви, че Турция „няма да дискутира нищо“ със САЩ, ако администрацията на Доналд Тръмп е отговорна за решението.\r\n*** Американският президент Доналд Тръмп обсъди „широк набор от опции“ за севернокорейската криза със съветниците си по национална сигурност.\r\nБрифингът на военния министър Джеймс Матис и генерал Джоузеф Дънфорд се „фокусира върху широк набор от опции за отговор на каквато и да е форма на севернокорейска агресия, а ако трябва и за възпирането на Северна Корея от заплашването на САЩ и съюзниците им с ядрено оръжие“.\r\nТова се случва дни, след като президентът заяви, че дипломатическите усилия са се провалили и „само едно нещо ще свърши работа“.\r\n*** САЩ биха искали по-добри отношения с Турция, но в момента това е под въпрос. Това заяви говорителят на Държавния департамент Хедър Науерт по време на брифинг във Вашингтон.\r\n„Държавният секретар би желал да види подобряване на отношенията с Турция, както и с други страни. Вижте например Русия, тя също е страна, с която бихме искали по-добри отношения. Но сега това остава под въпрос заради действията, които Турция предприе“, каза тя, визирайки турските действия около визовата криза и задържането на Метин Топуз.", "date": "2017.10.11", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/10/11/2445195/reuters-donald-tramp-obyavi-erik-hargan-za-deystvasht-ministar-na-zdraveopazvaneto.html", "text": "Американският президент Доналд Тръмп обяви Ерик Харгън за действащ министър на здравеопазването, заявиха от Белия дом, цитирани от Reuters.\r\nВ момента Харгън е заместник-министър на Министерството на здравеопазването. \r\nНазначението идва, след като Том Прайс подаде оставка като министър миналата седмица. Оставката му дойде заради използването на скъпи частни чартърни самолети за правителствени цели. Симеон Миланов", "date": "2017.10.11", "title": "Reuters: Доналд Тръмп обяви Ерик Харгън за действащ министър на здравеопазването"}
{"url": "http://www.focus-news.net/news/2017/10/11/2445196/sofiya-ogranicheno-e-dvizhenieto-na-tovarni-avtomobili-nad-12-tona-po-pat-i-1-sofiya-botevgrad-v-rayona-na-vrachesh-v-posoka-botevgrad-poradi-otstranyavaneto-na-razpilyan-tovar.html", "text": "Ограничено е движението на товарни автомобили над 12 тона по път I-1 София - Ботевград, в района на Врачеш, в посока Ботевград, поради отстраняването на разпилян товар от аварирал тежкотоварен автомобил. Това съобщиха от пресцентъра на Агенция \"Пътна инфраструктура\".", "date": "2017.10.11", "title": "София: Ограничено е движението на товарни автомобили над 12 тона по път I-1 София - Ботевград, в района на Врачеш, в посока Ботевград, поради отстраняването на разпилян товар"}
{"url": "http://www.focus-news.net/news/2017/10/11/2445197/the-hill-donald-tramp-iska-oshte-49-miliarda-dolara-pomosht-za-puerto-riko.html", "text": "Администрацията на Доналд Тръмп поиска допълнително 4,9 милиарда долара спешна помощ за Пуерто Рико, за да се избегне финансова криза на острова, пише The Hill.\r\nГоворител на Офиса за мениджмънт и бюджет заяви, че парите ще се използват за правителствени сметки и пенсиите, които пострадаха след урагана „Мария“.\r\nПуерто Рико беше изправено пред голяма дългова криза и преди урагана „Мария“. Още тогава местното правителство поиска заем от четири милиарда долара.\r\nСмята се, че щетите на острова са между 45 и 90 милиарда долара.  Симеон Миланов", "date": "2017.10.11", "title": "The Hill: Доналд Тръмп иска още 4,9 милиарда долара помощ за Пуерто Рико"}
{"url": "http://www.focus-news.net/news/2017/10/11/2445198/interfaks-karlos-slim-zayavi-che-zemetreseniyata-shte-povliyayat-polozhitelno-na-meksikanskata-ikonomika.html", "text": "Един от най-богатите хора на планетата, Карлос Слим заяви, че земетресенията, които се случиха на 7 и 19 септември могат да окажат положително влияние на мексиканската икономика, предава Интерфакс.\r\n„Въпреки факта, че това е тежка трагедия, все пак ще се превърне в значителен фактор, който ще стимулира икономическата активност и ще увеличи заетостта“, заяви Слим.\r\nТой добави, че частни лица вече са дали на една от организациите му сума на стойност 22 милиона долара за възстановяването на страната от земетресенията, при които загинаха 369 души. Милиардерът заяви, че ще направи каквото е по силите му, за да достигне тази сума до 134 милиона долара. \r\nПарите ще отидат за оказване на помощ на жертвите на земетресенията, както и възстановяването на повредени сгради. Симеон Миланов", "date": "2017.10.11", "title": "Интерфакс: Карлос Слим заяви, че земетресенията ще повлияят положително на мексиканската икономика"}
{"url": "http://www.focus-news.net/news/2017/10/11/2445199/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес в сутрешните часове на места около водните басейни ще се образува мъгла. През деня над страната ще има временни увеличения на облачността, по-значителни над източните и планинските райони, но само на отделни места ще превали слаб дъжд. Ще духа слаб северозападен вятър. Максимални температури между 17° и 22°.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“:  област София: На 11 и 12.10.2017 г., от 9.30 до 15.00 часа движението в тунел „Траянови врата“ ще бъде двупосочно в тръбата в посока Пловдив, поради ремонтни дейности в тръбата в посока София. Шофьорите да се движат с повишено внимание и съобразена скорост.\r\nАМ „Хемус“: област София: до 30.11.2017 г. е ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня“. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. \r\nДо 30.11.2017 г. е ограничено е движението по АМ „Хемус“ в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. \r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна до 30.10.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\" до 30.11.2017 г.\r\nЗа МПС над 10 тона, се предвиждат и следните обходни маршрути:\r\nЗадължителен маршрут за МПС над 10 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 10 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 10 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nПри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; област Шумен: Белокопитово-Шумен-Каспичан – почистване на италиански улеи от км 0+000 до км 1+000 и от км 338+520 до км 362+600 южно платно посока Каспичан. Срок до 16.10.2017 г.; изсичане на храсти и млада гора от км 0+000 до км 1+000 южно платно посока Каспичан. Срок до 16.10.2017 г.; област Варна: от км 399+000 до км 386+000 – почистване на регули, шахти и ръчно косене. Срок  до 13.10.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област София: ограничено е движението в платнота в посока  Благоевград в участъка от км 5+412 до км 11+570, поради ремонтни дейности при км  8+360. Движението се осъществява двупосочно в платното в посока София до 10.11.2017 г.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Петрохан” - забранен за МПС над 12 т;\r\n- „Троянски” - отворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: ограничено е движение по път І-1 Видин-Монтана-Враца-Ботевград, поради ремонтни дейности по мостове и виадукти на \"Витиня\" на АМ \"Хемус\" за тежкотоварни автомобили над 10 тона. \r\nОбходен маршрут: от Видин в посока София е проход Петрохан или път II-16 през Своге. Срок до 30.11.2017 г.\r\nобласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; \r\nобласт Враца: Враца-Мездра от км 151+100 до км 161+548 –  подмяна на оптичен кабел в банкета на пътя. Стесняване на една от лентите за движение. Срок до 17.10.2017 г.; област София: Временно се ограничава движението в района на Владая от км 277+070 до км 279+127 в платното посока София, поради ремонтни дейности в участъка от км 277+610 до км 278+567. Движението се осъществява двупосочно в платното посока Перник. \r\nАлтернативни маршрути:\r\n- АМ „Люлин“-път II-18 /СОП/ и обратно;\r\n- път III-1801 /Перник-Големо Бучино-Мало Бучино/-път II-18 /СОП/ и обратно.\r\nСрок до 18.10.2017 г.; Забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; област Ловеч: Ябланица-Брестница от км 0+000 до км 0+300 движение с повишено внимание поради възстановяване на ограничителни системи. Срок до 11.10.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 31.10.2017 г.; област Кюстендил: Кюстендил-с. Цървеняно от км 18+000 до км 34+000 – полагане на хоризонтална напречна маркировка. Срок до 13.10.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; Златни пясъци-Варна от км 83+000 до км 86+000 – почистване на регули. Движение с повишено внимание. Срок до 13.10.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 от км 49+000 до км 53+000 в участъка Детелина-Карнобат – ремонтни дейности по асфалтовата настилка. Срок до 31.10.2017 г.; път III-7306 от км 0+000 до км 5+000 в участъка Лозарево-Черница и от км 12+300 до км 19+100 в участъка Сунгурларе-Мараш – почистване на окопи и рязане на храсти. Срок до 31.10.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nОграничено е движението за МПС над 12 т. по път III-114 от км 22+000 до км 43+066 между с.Динково и с.Ружинци поради частичен ремонт на асфалтова настилка.  Обходните маршрути са както следва: Посока Видин-Монтана-По път Е-79, път II-11,при п.к. Добри дол с път III-112-движението продължава по път II-11 през гр.Лом- до кръстовище с път II-81/Лом-Монтана/- по път II-81 посока Монтана.\r\nЗа движещите се по път II-81 в посока Монтана-Видин: При кръгово кръстовище с път II-11 движението продължава по път II-11 през гр.Лом до кръстовище с път III-112,  по път II-11 посока Видин.\r\nЗа движещите се по път III-114 от км 0+000 до км  43+066/п.к.Ружинци/ с път Е-79 се забранява движението на МПС над 12т.\r\nЗа МПС под 12 т. не важат обходните маршрути. Срок до 13.10.2017 г.;\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението се осъществява двупосочно през обходен маршрут по ул. „река Лева“. Срок до 01.11.2017 г.; път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Михайлово-Хайредин-Гложене от км 37+000 до км 65+000 – частични ремонти на асфалтовата настилка. Стесняване на една от лентите за движение. Срок до 25.11.2017 г.: път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 разклон Новаково-Добрич от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 град Троян от км 71+032 до км 72+000 ограничено движение в лявото платно, поради ремонтни дейности на асфалтовата настилка. Движението се осъществява двупосочно в дясното платно. Срок до 13.10.2017 г.; път III-358 Шипково-Тетевен от км 22+500 до км 48+000 движение с повишено внимание – изсичане на храсти. Срок до 17.10.2017г.; път III-358 Гложене-Ябланица от км 71+000 до км 76+000 движение с повишено внимание – изсичане на храсти и земни работи. Срок до 13.10.2017г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 20.10.2017 г.; път ІІІ-402 Български извор-Старо село от км 0+000 до км 6+300 движение в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-проход Петрохан за автомобили над 12 т. Движението е регулирано с пътни знаци. \r\nОбходен маршрут: Берковица-по път ІІІ-812-Спанчевци-Вършец, път ІІІ-162-Своге. Обхода от Монтана-Враца-Искърското дефиле. Срок до 31.03.2018 г.;\r\nпът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІІ-102 Бели Мел-Монтана от км 63+420 до км 67+000 – ремонтни дейности на асфалтовата настилка. Ограничение на скоростта в посочения участък е до 40 км/ч. и е обозначено с пътни знаци. Срок до 15.11.2017 г.; път ІІI-8105 с. Расово-с. Славотин от км 0+000 до км 22+199 – частични ремонтни дейности на асфалтовата настилка. Движението се осъществява в свободната лента и се регулира от сигналисти. Срок до 12.10.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът ІІІ-843 Сърница-Бърдуче от км 48+000 до км 53+800 – движение в свободната лента съгласно поставената сигнализация, поради ремонтни дейности на асфалтовата настилка. Срок до 14.10.2017 г.; път III-3706 с. Дебращица-с. Ветрен дол от км 13+000 до км 15+880 – частичен ремонт на асфалтовата настилка. Движението се извършва поетапно в лява и дясна ленти за движение. Срок до 11.10.2017 г.;\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Перник-Мещица от км 5+000 до км 8+000 – ремонт на асфалтова настилка. Срок до 13.10.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nПът ІІІ-3402 Славяново-Пордим от км 14+846 до км 21+068  – ограничава се движението на всички МПС, поради строително-монтажни работи в района на ЖП прелез на км 19+600 в чертите на гр. Пордим. Срок до 15.10.2017 г.\r\nОбходен маршрут: \r\n- по направление Славяново-Пордим: Славяново-Обнова-Каменец-Пордим.\r\n- по направление Обнова-Пордим: Обнова-Каменец-Пордим.\r\nРемонтни дейности: \r\nПът III-118 в границите на гр. Д. Митрополия от км 23+057 до км 24+038 поради ремонтни дейности. Затваря се път на  III-118 и движението се пренасочва по обходи по улици на гр.Д.Митрополия с поставена вертикална сигнализация. Срок до 11.10.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът ІІ-48 Котел-Градец при км 43+100 – ремонтни дейности по укрепване на подпорна стена. Срок до 16.10.17 г.;път II-55 Асеновец-Нова Загора от км 81+000 до км 86+000 – частични ремонтни дейности на асфалтова настилка. Движение в едната лента на участъци. Срок до 16.10.2017 г.; път ІІІ-706 Филаретово-Тича от км 15+000 до км 20+700 – частичен ремонт на асфалтовата настилка. Срок до 16.10.17 г.;\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.; \r\nРемонтни дейности: \r\nПът ІІ-86 Соколовци-Смолян от км 101+900 до км 101+950 – движение с повишено внимание в свободната лента, съобразно създадената организация на движение, поради възстановяване и изграждане на пътен насип. Срок до 11.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\n- Първи етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n- Втори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n- Трети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n- Четвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n- Пети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/час.;\r\n- Шести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/час. Срок до 15.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където да се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51 Попово-Дралфа от км 64+368 до км 71+418 – ремонтни дейности. Срок до  31.12.2017г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-707 от км 4+000 до км 7+000 /в чертите на гр. Стралджа/, движение с повишено внимание, стесняване на една от лентите за движение  – ремонтни дейности по настилката. Срок до 13.10.2017 г.;път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.10.11", "title": "Актуална пътна обстановка"}
{"url": "http://www.focus-news.net/news/2017/10/11/2445200/tass-ruskite-voenni-pregovaryat-za-dostavkite-na-hranitelni-produkti-v-siriyskite-zoni-za-deeskalatsiya.html", "text": "Руските военни от Центъра за помириение на враждуващите страни водят преговори с администрацията на сирийската провинция Хомс за увеличаването на доставките на хляб във втората зона за деескалация, която е на границата със съседната провинция Хама, предава ТАСС. \r\nСтава въпрос за прехвърлянето на руско брашно в хлебозавод „Ал-Вар“ в град Хомс.\r\n„В настоящия момент се водят преговори с администрацията на Хомс за доставянето на брашно до хлебозавода, както и последвалото му изпичане и доставяне в зона за деескалация номер две за нуждаещите се жители на Сирия“, уточни директорът на хлебозавода „Ал-Вар“ Хусам ал Мансур.  Симеон Миланов", "date": "2017.10.11", "title": "ТАСС: Руските военни преговарят за доставките на хранителни продукти в сирийските зони за деескалация"}
{"url": "http://www.focus-news.net/news/2017/10/11/2445201/predstoyashti-sabitiya-v-stranata-za-11-oktomvri-agentsiya-fokus.html", "text": "***\r\nОт 11.00 часа на „Дондуков“ 2 държавният глава Румен Радев ще проведе среща с Националното сдружение на общините в Република България (НСОРБ). От 12.00 часа президентът ще награди с Почетен знак изпълнителния директор на НСОРБ Гинка Чавдарова. \r\n***\r\nОт 09.00 часа ще се проведе редовното пленарно заседание на Народното събрание. \r\n***\r\nОт 10.00 часа ще се проведе заседание на Министерски съвет. \r\n***\r\nВ 14.00 часа пред входа на Зала 6 на НДК кметът на Столицата Йорданка Фандъкова, министърът за Българското председателство на Съвета на ЕС Лиляна Павлова и Яп Вернер, временно изпълняващ длъжността Посланик на Нидерландия в България, ще участват в засаждането на цветна мозайка, изобразяваща логото на българското председателство на съюза. \r\n***\r\nОт 14.45 часа, в централния офис на ЕЙ И ЕС България, (офис сграда „Ариес“, бул. „Черни връх“ 32) ще се състои официалното откриване на разширения регионален Център за споделени услуги на ЕЙ И ЕС в София. В официалната церемония по откриването ще вземат участие министърът на енергетиката Теменужка Петкова; ръководителят „Бизнес развитие“ Евразия и президент на ЕЙ И ЕС България Оливие Маркет; изпълнителният директор на ЕЙ И ЕС България Иван Цанков и мениджмънтът на центъра.\r\n***\r\nОт 17.00 часа в сградата на Френския институт в София, (пл. „Славейков“ №3), ще се проведе официалната церемония по награждаването на общините лауреати във второто издание на конкурса  „ЕКООБЩИНА“. Официални гости на събитието ще бъдат: Н.Пр. Ерик Льобедел, посланик на Франция в България; Нено Димов, министър на околната среда и водите; Николай Нанков, министър на регионалното развитие и благоустройството и др. \r\n***\r\nОт 09.30 часа I състав на Специализирания наказателен съд ще гледа делото срещу  Пламен Г., Ердинч Х. и Костадин К. за организиране и ръководене на организирана престъпна група.\r\n***\r\nОт 09.30 часа XVI състав на Специализирания наказателен съд ще гледа делото срещу Георги И., Геомил Н., Георги А. и Аксел Е. за организиране и ръководене на организирана престъпна група. \r\n***\r\nОт 09.30 часа 15 състав на СГС ще гледа делото срещу Любомир Димитров – Гребеца (чл. 115-118 НК).\r\n***\r\nОт 10.00 часа 1 състав на СГС ще гледа делото срещу съдия Люба Петрова от Районен съд-Раднево (ГЛ.VIII. Престъпления против дейността на държавни органи и обществени организации).\r\n***\r\nОт 10.00 часа XVI състав на Специализирания наказателен съд ще гледа делото срещу Георги И., Геомил Н., Георги А. и Аксел Е. за организиране и ръководене на организирана престъпна група. \r\n***\r\nОт 10.00 часа XIII състав на Специализирания наказателен съд ще гледа делото срещу Радослав К., Генчо П., Венцислав П., Георги С. и др. за организиране и ръководене на организирана престъпна група. \r\n***\r\nОт 10.00 часа X състав на Специализирания наказателен съд ще гледа делото срещу Кольо К., Мариета В., Галина В. и др. за организиране и ръководене на организирана престъпна група. \r\n***\r\nОт 10.00 часа в Националния пресклуб на БТА ще се проведе представяне на програма за преодоляване на кризата в България, разработена от проф. Божидар Попов и подкрепена с подписите на действащи политици, икономисти, учени и общественици. \r\n***\r\nСофийска адвокатска колегия (САК) ще отбележи 120 - годишен юбилей.  От 10.30 часа в катедрален храм „Света Неделя\" ще бъде отслужен благодарствен молебен и тържествен водосвет за здравето, благоденствието и благополучието на всички софийски адвокати и техните семейства. В 12.00 часа в камерна зала „България” - Софийският адвокатски съвет ще проведе тържествено заседание, посветено на празника, с участието на членовете на Висшия адвокатски съвет, председателите на адвокатските колегии от страната, ръководителите на съдилищата от Софийски съдебен район и други официални лица.\r\n***\r\nОт 10.30 часа 5 състав на СГС ще гледа делото срещу съдия Евелин Драганов (Гл. ІІ НК – престъпление против личността).\r\n***\r\nОт 10.30 часа в „Сентръл Парк Хотел“, ПП Обединени земеделци и фондация „Конрад Аденауер”- България организират дискусия на тема: „Приоритети и предизвикателства пред първото българско председателство на Съвета на Европейския съюз”. \r\n***\r\nОт 11.00 часа в зала „Официална“ в Столична община ще се състои пресконференция, на която ще бъде представен новият общ здравен портал, който събира информацията за всички общински лечебни заведения в София. В пресконференцията ще участват зам-кметът на Столична община Дончо Барбалов и Детелин Кръстев, управител на Global System Solution. \r\n***\r\nОт 13.30 часа в заседателната зала в сградата на Висшия съдебен съвет (ул. „Екзарх Йосиф“ 12) ще се проведе заседание на Прокурорската колегия на Съвета. \r\n***\r\nОт 14.00 часа VIII състав на Специализирания наказателен съд ще гледа делото срещу Гьорче В., Борис Б., Емил Д. и др. за организиране и ръководене на организирана престъпна група. \r\n***\r\nОт 15.00 до 17.00 часа, в НТС  (ул. „Г. С. Раковски“ 108, зала 105а) ще бъде представена мемоарната книга на Иван Хиновски \"Сътрудникът на българското научно-техническо разузнаване\".\r\n***\r\nОт 17.00 часа в сградата на Френския институт ще се състои втората официална церемония по награждаването на общините лауреати във второто издание на конкурса „ЕКООБЩИНА“. \r\n***\r\nОт 14.30 часа XI състав на Специализирания наказателен съд ще гледа делото срещу Христо Г. за изнудване.\r\n***\r\nОт 18.00 часа в галерия „Академия“ ще бъде открита изложба на преподавателите и студентите от специалността „Сценография“ в НХА по повод 70-та кръгла годишнина на катедрата. \r\n***\r\nОт 18.00 часа в галерия „Средец“ ще бъдат представени графиките в Национален конкурс за графика – класически техники. Експозицията може да разгледате до 20 октомври 2017 г. \r\n***\r\nОт 18.00 часа в галерия „Сердика“, ул. „Цар Самуил“ 90 се открива изложбата „Двуизмерно - Триизмерно” (живопис и скулптура) на художниците Таня Иванова Цанова (скулптура) и Красимир Цанов (живопис). Изложбата ще бъде открита от изкуствоведа Диана Попова.\r\n***\r\nОт 18.30 часа, в Литературния клуб на Столична библиотека (на пл. „Славейков“ 4) ще бъде представена внушителна антология на съвременния български разказ, съставена и преведена на арабски от палестинеца Хайри Хамдан и издадена от йорданското издателство „Албeйруни“.\r\n***\r\nОТ 19.00 часа в Центъра за култура и дебат „Червена къща „Андрей Николов” ще бъдат представени три кратки български документални филма в три различни жанра – три опита „срещу\" риалити течението. Това са „Живот в мазето” (2013, 19 мин.) на режисьора Иван Абаджиев, „Чергодейки” (2017, 27 мин.) на режисьора Елена Стойчева и „Пиратски гълъби са моите чувства ранени” (2017, 6 мин.), с режисьор Биляна Крилова.\r\n***\r\nОт 14.00 до 16.00 часа в офиса на ПП ГЕРБ, ул. „Георги Бенковски” №1, общинският съветник Даниела Димова ще има приемен ден. \r\n***  \r\nОт 19.00 часа в Ритуалната зала на Община Велико Търново ще се проведе представянето на инициативата „Да си поемем въздух, Велико Търново“ на ПП „Движение Да България“. \r\n***  \r\nОт 17.30 часа във  фоайето на централната сграда РНБ „П.Р.Славейков“ ще се проведе  откриване на изложба на международни спортни вестници от колекцията на Веселин Комитов. \r\n***\r\nОт 10.00 часа в детски отдел на РБ „Христо Ботев“ ще се състои демонстрация на тема „Първи стъпки в програмирането с роботи Финч“. Събитието е част от Европейските дни на програмирането. \r\n***\r\n От 13.30 часа в Регионална библиотека „Дора Габе“ ще се проведе библиотерапия с потребители на Центъра за психично здраве „Д-р Петър Станчев“ на тема „110 години от рождението на Иван Хаджийски – писател, публицист“. \r\n***\r\nОт 15.00 часа в началото на ул. „Водопад” от площад „20-ти юли”, ще се състои пресконференция и официална церемония „Първа копка” на обект „Изграждане на пешеходна зона по ул. „Водопад”” в гр. Карлово.\r\n***\r\nОт 17.00 часа в къща-музей „Димитър Пешев” ще бъде открита гостуващата изложба „Портрет имаш, жена нямаш”.\r\n***\r\nОт 11:30 часа в района на Локомотивно депо - Мездра ще се проведе тренировката за действие при възникване на различни видове кризисни ситуации. Обучението се организира от Главна дирекция „Пожарна безопасност и защита на населението“ и в него ще участват служители от различни институции, в т.ч. БДЖ, ДП НКЖИ, МВР, БЧК и др.\r\n***\r\nВ 18.30 часа в градинката до жп гарата ще бъде открит възпоменателен мемориал в чест на героите от Руско-турската война 1877-1978 г., загинали за освобождението на Нова Загора. В събитието ще вземе участие посланикът на Русия в България А. А. Макаров.\r\n***\r\nНа 11 октомври общинските съветници от ПП ГЕРБ в Общински съвет -Пловдив ще проведат приемни за граждани.  От 16.00 до 18.00 часа в офиса на  ГЕРБ в район „Южен” на ул. „ Академик Петър Динеков”№1А, Радослава Ташкова, председател на Групата на ГЕРБ и заместник-председател на Общински съвет  - Пловдив и Георги Василев ще се срещнат с граждани. В същия офис от 17.30 до 18.30 часа приемен ден ще има д-р Аргир Аргиров.  От 17.00 до 18.30 часа в офиса на ГЕРБ в район „Източен” на ул. „Коста Паница”№5, с граждани ще се среща Ани Лафчиева. Отново в този, но от 17.30 до 19.00 часа, граждани ще приема Емил Русинов.\r\n***\r\nОт 9.00 часа, 2 зала Окръжният съд в Пловдив ще гледа делото срещу подсъдимия Васил Т. . Срещу него е повдигнато обвинение за това, че на 30.09.2016 г. в землището на гр. Садово, обл. Пловдивска, е направил опит умишлено да умъртви другиго – Т. Б., с двойно гражданство – българско и арменско, по начин и със средство – огнестрелно оръжие, опасно за живота на мнозина. \r\n***\r\nОт 17,30 часа пред храм \"Свети Климент Охридски\" в парка \"Ружа\" ще се проведе концерт на \"Биг Бенд Пловдив\". Концертът е част от програмата за културния календар на район „Западен” за 2017-та година. \r\n***\r\nОт 15.00 часа ще се проведе пресконференция и официална церемония „Първа копка“ на обект „Изграждане на пешеходна зона по ул. „Водопад“ в гр. Карлово. \r\nНа пресконференцията ще се огласи  стартирането на проект № BG16RFOP001-1.038-0001 – C01 “Благоустроена градска среда на град Карлово“, финансиран от Оперативна програма „Региони в растеж 2014-2020 г.“ \r\n***\r\nОт 10.30 часа в село Ценово областният управител на област Русе Галин Григоров ще даде старт на събитията, свързани с Комуникационната стратегия на Република България за Европейския съюз и предстоящото родно председателство на Съвета на ЕС.\r\n***\r\nОт 10.30 часа в Пресклуба на БТА в Сливен ще се състои пресконференция на ПП АБВ-Сливен на тема: \"За инициативата национална подписка \"Да спрем машината за неравенство! За справедливи данъци.\" Участниците ще коментират проблеми, касаещи местното самоуправление.\r\n***\r\nОт 11.00 часа в район №1 в Центъра за подготовка на специалисти, „Бургашко шосе” № 12 , до Военния стадион, ще се състои тържествен ритуал по полагане на военна клетва от новоназначени  войници.\r\n***\r\nОт 13.00 часа в зала 247 в Община Смолян ще се проведе брифинг с участието на младите хора, ръководили местната общинска администрация, които ще споделят какво е усещането да си на ръководен пост, макар и за един ден. \r\n***\r\nОт 11.00 часа в ЕГ „Р. Ролан“ ще се проведе среща на тема „Добри практики в съвременната училищна психология“.\r\n***\r\nОт 18.00 часа в НЧ „Св. Климент Охридски 1858“, акад. проф. д-р Григор Велев, председател на БАНИ ще представи четиритомника „История на Българите от Македония“.\r\n***\r\nОт 19.00 часа в Драматичен театър ще се играе спектакълът „За сушата и сватбите“ по Елин Пелин.", "date": "2017.10.11", "title": "Предстоящи събития в страната за 11 октомври (Агенция „Фокус“)"}
{"url": "http://www.focus-news.net/news/2017/10/11/2445202/reuters-kitayskata-komunisticheska-partiya-pravi-poslednite-si-prigotovleniya-za-kongresa-na-koyto-se-ochakva-si-dzinpin-da-zatvardi-vlastta-si.html", "text": "Китайската комунистическа партия прави последните си приготовления преди ключовия партиен конгрес, на който се очаква президентът Си Дзинпин да затвърди властта си, предава Reuters.\r\nСедмата пленарна сесия на ЦК ще разгледа доклади за работата на партията, дисциплината й, както и борбата на комисията за борба с корупцията. Очаква се да бъдат направени и поправки в партийния устав, които ще бъдат представени по време на 19-тия партиен конгрес, чието начало ще бъде открито на 18 октомври.\r\nНа конгреса ще се разгледа и настоящето международно и вътрешно положение. Симеон Миланов", "date": "2017.10.11", "title": "Reuters: Китайската комунистическа партия прави последните си приготовления за конгреса, на който се очаква Си Дзинпин да затвърди властта си"}
{"url": "http://www.focus-news.net/news/2017/10/11/2445203/nimh-shte-ima-vremenni-uvelicheniya-na-oblachnostta-no-samo-na-otdelni-mesta-shte-prevali-slab-dazhd.html", "text": "През деня над страната ще има временни увеличения на облачността, по-значителни над източните и планинските райони, но само на отделни места ще превали слаб дъжд. В сутрешните часове на места около водните басейни ще се образува мъгла. Ще духа слаб северозападен вятър. Максималните температури ще са между 17° и 22°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Евгения Егова. Атмосферното налягане е и ще се задържи по-високо от средното за октомври.\r\nНад Черноморието ще има временни увеличения на облачността, но само на изолирани места слабо ще превали. Ще духа слаб вятър от запад-северозапад. Максимални температури на въздуха: 17 – 19°. Температурата на морската вода е 19°. Вълнението на морето ще бъде 1 – 2 бала.  \r\nНад планините ще има по-значителни увеличения на облачността и на отделни места ще превали слаб дъжд, над 2300 метра – слаб сняг. Ще духа до умерен северозападен вятър. Максимална температура на височина 1200 метра около 12°, на 2000 метра – около 5°.", "date": "2017.10.11", "title": "НИМХ: Ще има временни увеличения на облачността, но само на отделни места ще превали слаб дъжд"}
{"url": "http://www.focus-news.net/news/2017/10/11/2445204/arutz-sheva-katarski-diplomat-e-vodeshtata-kandidatura-za-predsedatel-na-yunesko.html", "text": "Дипломат от Катар е водещата кандидатура за председател на ЮНЕСКО, предава Arutz Sheva.\r\nКатарският дипломат Хамад бин Абдулазиз ал-Кавари води, след като се проведоха два тура от гласуването за следващия председател на ЮНЕСКО.\r\nНа второ място е бившият културен министър на Франция Одри Азулай.\r\nАл-Кавари има 20 гласа от общо 58.\r\nЗа избирането на наследник на Ирина Бокова са нужни 30 гласа. Симеон Миланов", "date": "2017.10.11", "title": "Arutz Sheva: Катарски дипломат е водещата кандидатура за председател на ЮНЕСКО"}
{"url": "http://www.focus-news.net/news/2017/10/11/2445205/predstoyashti-mezhdunarodni-sabitiya-za-11-oktomvri-agentsiya-fokus.html", "text": "Испанският премиер Мариано Рахой ще говори пред парламента относно позицията на правителството за кризата в Каталуния Канцлерът Ангела Меркел ще проведе разговор с председателя на Европейския съвет Доналд Туск, като подготовка за общата среща на европейските лидери на 19-20 октомври.  Подкрепяни от САЩ военни формирования продължават битката за Рака, един от последните бастиони на „Ислямска държава“ в региона. Иракски войски се готвят да започнат офанзива срещу „Ислямска държава“ в една от долините на р. Ефрат.", "date": "2017.10.11", "title": "Предстоящи международни събития за 11 октомври (Агенция „Фокус“)"}
{"url": "http://www.focus-news.net/news/2017/10/11/2445206/vidin-2-km-kolona-ot-tovarni-avtomobili-se-e-obrazuvala-na-gkpp-dunav-most-na-izhod-i-15-km-na-vhod-v-stranata.html", "text": "На българо-румънската граница на ГКПП „Дунав мост” Видин има 2 км колона на изход и 1,5 км на вход в страната от товарни автомобили. Това съобщиха от пресцентъра на ГД „Гранична полиция”. На българо-турската граница на ГКПП „Лесово” има 2,5 км колона от товарни автомобили на изход от страната.\r\nНа българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.\r\nФериботът Оряхово – Бекет работи само през деня, поради ниското ниво на река Дунав.", "date": "2017.10.11", "title": "Видин: 2 км колона от товарни автомобили се е образувала на ГКПП „Дунав мост” на изход и 1,5 км – на вход в страната"}
{"url": "http://www.focus-news.net/news/2017/10/11/2445207/tass-avstraliyskiyat-vanshen-ministar-schita-che-severna-koreya-podkopava-avtoriteta-na-oon.html", "text": "Австралийският външен министър Джули Бишъп призова страните-членки на Съвета за сигурност на ООН да положат допълнително усилия за съблюдаването на режима на международните санкции срещу Северна Корея, тъй като в противен случай ще пострада авторитета на организацията, предава ТАСС. \r\n„Основна отговорност за поддържането на авторитета на ООН носят петте постоянни членки на Съвета за сигурност, а именно САЩ, Китай, Русия, Великобритания и Франция“, подчерта тя.\r\n„Неспособността да се изпълнят резолюциите на Съвета за сигурност, както и да се противопостави на амбициите на Северна Корея може да подтикне и други страни към противозаконни действия за получаване на тяхно разположение на ядрени и други оръжия за масово унищожение“, предупреди Джули Бишъп. Симеон Миланов", "date": "2017.10.11", "title": "ТАСС: Австралийският външен министър счита, че  Северна Корея подкопава авторитета на ООН"}
{"url": "http://www.focus-news.net/news/2017/10/11/2445208/prezidentat-rumen-radev-shte-provede-sreshta-s-natsionalnoto-sdruzhenie-na-obshtinite.html", "text": "Днес на „Дондуков“ 2 държавният глава Румен Радев ще проведе среща с Националното сдружение на общините в Република България (НСОРБ). Това съобщиха от прессекретариата на държавния глава.\r\nПрезидентът ще награди с Почетен знак изпълнителния директор на НСОРБ Гинка Чавдарова.", "date": "2017.10.11", "title": "Президентът Румен Радев ще проведе среща с Националното сдружение на общините"}
{"url": "http://www.focus-news.net/news/2017/10/11/2445209/sofiya-vazstanoveno-e-dvizhenieto-po-pat-i-1-sofiya-botevgrad-v-uchastaka-na-selo-vrachesh-v-posoka-botevgrad.html", "text": "Възстановено е движението по път I-1 София - Ботевград, в участъка на село Врачеш, в посока Ботевград. Това съобщиха от пресцентъра на Агенция \"Пътна инфраструктура\".", "date": "2017.10.11", "title": "София: Възстановено е движението по път I-1 София - Ботевград, в участъка на село Врачеш, в посока Ботевград"}
{"url": "http://www.focus-news.net/news/2017/10/11/2445211/reuters-hilyadi-boliviytsi-izlyazoha-na-protest-sreshtu-opitite-na-prezidenta-evo-morales-da-si-podsiguri-chetvarti-mandat.html", "text": "Хиляди боливийци излязоха на протест срещу последния опит на президента Ево Моралес да си подсигури четвърти мандат, предава Reuters.\r\nМоралес беше приел загубата през 2016-та, когато 51 % от боливийците отхвърлиха предложената от него реформа на конституцията, която имаше за цел да премахне ограниченията в броя на мандатите, които може да поеме един президент.\r\n„Движението към социализъм“ на Ево Моралес поиска от Върховния съд на страната да промени правните ограничения, които забраняват на избираемите власти да търсят преизбиране колкото пъти си пожелаят. Според крайнолявата партия на президента това изискване нарушава човешките права.\r\nТози ход доведе до протести от страна на хиляди граждани, които сравниха действията на социалистите с тези на венецуелския президент Николас Мадуро.Симеон Миланов", "date": "2017.10.11", "title": "Reuters: Хиляди боливийци излязоха на протест срещу опитите на президента Ево Моралес да си подсигури четвърти мандат"}
{"url": "http://www.focus-news.net/news/2017/10/11/2445212/parlamentat-shte-glasuva-ostavkata-na-deputata-ot-gerb-anton-todorov.html", "text": "Парламентът ще гласува оставката на депутата от ГЕРБ Антон Тодоров. Това предвижда седмичната проектопрограма за работа на Народното събрание. Оставката на народния представител бе внесена на 9 октомври в деловодството на парламента. На вниманието на депутатите се поставя и проекторешение за избора на двама заместник-председатели на Комисията по финансов надзор (КФН). В Комисията по бюджет и финанси са изслушани двамата кандидати за поста - Диана Йорданова и Бойко Атанасов. Депутатите ще гласуват на второ четене и промените в Закона за електронния документ и електронния подпис. Агенция „Фокус“ припомня: На 6 октомври въпрос за процедурата за закупуване на нов изтребител предизвика остра реакция у депутата от ГЕРБ Антон Тодоров. В предаването „Здравей, България“ по Нова телевизия се стигна до нападки от негова страна към журналиста Виктор Николаев. От Нова определиха като недопустимо отправянето на заплахи от публични фигури към журналисти. В официална позиция от ГЕРБ заявиха, че свободната журналистика има правото да пита и да задава въпроси. По-късно в официална позиция Антон Тодоров обяви, че в случая е разбран превратно и думите му са изтълкувани абсолютно погрешно. Той поднесе извиненията си на журналиста Виктор Николаев. На 8 октомври председателят на ПГ на ГЕРБ и зам.-председател на партията Цветан Цветанов заяви на пресконференция, че Антон Тодоров се е извинил и това е достойна постъпка. Той подчерта, че Тодоров не е вложил в интервюто това, което е излязло в медийното пространство. Вицепремиерът Томислав Дончев предложи, ако въпросната телевизия прецени, че е правилно, да извика в ефир Валери Симеонов и Антон Тодоров, за да имат възможност да разяснят какво са искали да кажат и ако има нужда някой да се извинява, да се извини. Той заяви, че Министерски съвет държи на свободата на словото и се противопоставя срещу всички опити някой да казва на журналистите какво могат да говорят и какво не. На 9 октомври в писмо до медиите, Антон Тодоров заяви, че подава оставка, защото има опити репликата му да бъде превърната в етикет на партията, от която е избран.", "date": "2017.10.11", "title": "Парламентът ще гласува оставката на депутата от ГЕРБ Антон Тодоров"}
{"url": "http://www.focus-news.net/news/2017/10/11/2445213/vitsepremierat-ekaterina-zaharieva-shte-uchastva-v-sreshta-na-vanshnite-ministri-ot-v4-i-zapadnite-balkani.html", "text": "Заместник министър-председателят по правосъдната реформа и министър на външните работи Екатерина Захариева ще вземе участие в среща на министрите на външните работи от Вишеградската група и страните от Западните Балкани. Това съобщиха от пресцентъра на Министерството на външните работи. След визитата си във Варшава Екатерина Захариева заминава за Будапеща, където днес ще се срещнат първите дипломати на Вишеградската група, България, Румъния, Естония (в качеството ѝ на председател на Съвета на ЕС), Словения и Босна и Херцеговина. Срещата се организира в рамките на унгарското председателство на Вишеградската четворка. \r\nАкцент в разговорите на външните министри ще бъдат възможностите за ускоряване на процеса на разширяването на Европейския съюз със страните от Западните Балкани, чиято евроатлантическа интеграция е водещ външнополитически приоритет на българското правителство и на бъдещото ни Председателство на Съвета на ЕС. На срещата ще бъдат обсъдени конкретни примери за това как би могъл да се развива индивидуалният процес на присъединяване на техните страните от региона.", "date": "2017.10.11", "title": "Вицепремиерът Екатерина Захариева ще участва в среща на външните министри от В4 и Западните Балкани"}
{"url": "http://www.focus-news.net/news/2017/10/11/2445214/pravitelstvoto-shte-obsadi-dopalnitelni-razhodi-za-2017-g-i-shte-glasuva-sredstva-ot-darzhavniya-byudzhet-za-patya-kalotina-sofiyski-okolovrasten-pat.html", "text": "Правителството ще обсъди допълнителни разходи/трансфери за 2017 г. Това предвижда точка от дневния ред на кабинета за днешното редовно правителствено заседание. Предложението е внесено от финансовия министър Владислав Горанов. Той е внесъл за разглеждане и Проект на решение за одобряване на споразумение за предоставяне на консултантски услуги между Агенцията по обществени поръчки и Международната банка за възстановяване и развитие.\r\nМинистърът на регионалното развитие и благоустройството Николай Нанков ще представи Проект на решение за поемане на ангажимента за осигуряване на допълнителни финансови средства за модернизация на път І-8 „Калотина-Софийски околовръстен път“ от км 1+000 км 15+500 и етапна връзка с частично финансиране по механизма за свързване на Европа. \r\nНа днешното заседание ще бъде обсъден и Проект на решение за приемането на доклад за изпълнението на Плана за действие за 2017 г. с мерките, произтичащи от членството на страната в ЕС, към 30 септември. Предложението е внесено от министъра на Българското председателство на Съвета на ЕС 2018 г. Лиляна Павлова.\r\nМинистърът на туризма Николина Ангелкова ще представи откриването на процедура за отдаване на концесия на 4 морски плажа – „Слънчев бряг-север“, „Несебър-юг“, „Росенец-север“ и „Св. Влас – болницата“.\r\nНа вниманието на министрите ще бъде поставен и Проект на решение за промени в изпълнението на мерките по гарантирането на сигурността на съюзниците на НАТО, включително и усилване на охраната на въздушното пространство чрез съвместно изпълнение на задачи от военновъздушните сили на България и Италия и за определяне на ограниченията при действията им. Точката е внесена от вицепремиерът и министър на отбраната Красимир Каракачанов.", "date": "2017.10.11", "title": "Правителството ще обсъди допълнителни разходи за 2017 г. и ще гласува средства от държавния бюджет за пътя Калотина – Софийски околовръстен път"}
{"url": "http://www.focus-news.net/news/2017/10/11/2445215/denyat-11-oktomvri-v-balgarskata-istoriya.html", "text": "2002 г.\r\nДържавната агенция за младежта и спорта е преобразувана в Министерство на младежта и спорта, ръководено от Васил Иванов-Лучано от листата на НСДВ.\r\n2000 г.\r\nПрезидентът присъжда Орден „Стара планина” на:\r\n1. Сьорен Хаслунд-Кристенсен, лорд шамбелан на датския кралски двор – първа степен\r\n2. Фрийс Арне Петерсен, постоянен държавен секретар на министерство на външните работи на Кралство Дания – първа степен\r\n3.  Кристиан Фабер-Род, извънреден и пълномощен посланик на Кралство Дания в Република България – втора степен\r\n4. подполк. Кристиан Ойшън-Улсен, церемониал майстор, шамбелан – втора степен с мечове\r\n5. Биргер Рийс-Йоргенсен, държавен секретар на министерство на външните работи на Кралство Дания – втора степен\r\n6. Морген Кристенсен, адютант на Негово Кралско Височество принца-консорт на Кралство Дания – втора степен\r\n7. Маргрете II, кралица на Дания – лента\r\n1998 г.\r\nСъпругата на американския президент Хилари Клинтън пристига в София. Повод за посещението ѝ е международната женска конференция на тема \"Жената и 21 век\". Форумът е организиран по инициатива на Антонина Стоянова, Ева Соколова, Елена Костова и няколко женски организации.\r\n1990 г.\r\nНа 11 и 12 октомври на посещение в София е Мишел Камдесю, генерален директор на МВФ. Той дава положителна оценка на демократичните промени в България. \r\nБългария става член на МВФ на 26 септември 1990 г., след като официално заявява кандидатурата си на 25 февруари 1990 г. \r\nМеждународният валутен фонд е специализирано учреждение при ООН. Създаден през 1944 г. в Бретън Удс, САЩ. Той е със седалище - Вашингтон. МВФ регулира валутните отношения между страните членки и подпомага развитието на международната търговия. Предлага специални кредитни улеснения за подпомагане на икономически слабите и задлъжнелите страни. Използва като кредитни пари специални права на тираж. В капитала най-големи са вноските на САЩ, Великобритания, Германия, Франция и Япония, които имат ръководно положение. През 2000 г. в МВФ членуват 183 държави.\r\n1944 г.\r\nПо време на Втората световна война (1939-1945 г.) българското правителство получава нареждане от Антихитлеристката коалиция за изтегляне в 15-дневен срок на българските войски от Беломорието. Това е предварително условие, което България трябва да изпълни, за да се пристъпи към преговори за подписване на примирие.\r\n1915 г.\r\nПо време на Първата световна (1914-1918 г.) 2-ра Бдинска бригада завзема Неготин и дунавското пристанище Прахово. На 13 октомври Тунджанската дивизия завзема Княжевец, а 2-ра конен полк влиза в Бърза паланка.\r\n1912 г.\r\nПо време на Балканската война (1912-1913 г.) части на 5-а и 6-а дивизия влизат в Лозенград. Същия ден Хасковският отряд освобождава Кърджали, а на 12 октомври Родопският отряд влиза в Смолян.\r\nБрегова батарея, охраняваща Варна, открива огън по турския крайцер „Меджидие\" и го принуждава да се изтегли в открито море.\r\n1883 г.\r\nЗа председател на Областното събрание на Източна Румелия е избран либералът Георги Странски.На тази дата се раждат:  \r\n1928 г.\r\nРоден е Дочо Николов Леков - български литературен историк и критик.\r\n1908 г.\r\nРоден е Богдан Овесянин (псевдоним на Тодор Кръстев Натов) – български писател. Родом е от Панагюрище. Автор е на съчиненията \"Бойко козарчето\" (1939 г.), \"Весели месеци\" (1939 г.), \"Снежна приказка\" (1940 г.), \"Премазано цвете\" (1941 г.), \"Бунтовници в опасност\" (1942 г.), \"Дяволът се къпе\" (1943 г.), \"Янка войвода\" (1944 г.), \"Пролетно пробуждане\" (1946 г.) и др. Богдан Овесянин умира на 11 октомври 1948 г. в Стрелча.\r\n1866 г.\r\nРоден е Марко Колев Вачков – основател на модерното пчеларство в България, книжовник, публицист, преводач, читалищен деец. Основател и директор е на първата на Балканския полуостров лозаро-винарска кооперация \"Гъмза\", Сухиндол (1909 г.), на Български пчеларски съюз (1911 г.). Марко Колев Вачков умира на 25 май 1936 г.На тази дата умират: \r\n1995 г.\r\nУмира Борис Любомиров Янакиев – български оператор. Роден е на 26 октомври 1929 г. в София. Възпитаник е на българската операторска школа, придобива опит от В. Халиолчев и Б. Карастоянов. Ученик е на В. Радев. Специализира в Полша и Германия. Първата му операторска изява - “Черната река” (1964 г.), се оказва неуспешна, тъй като Борис Янакиев е изгонен с Атанас Тасев от Захари Жандов след 1 месец работа. Снима новелите “Морето” (1966 г.), “Ако не иде влак” (1967 г.), документалния филм “Корените на изгряващото слънце” (1971 г.). Главен филмов оператор в СИФ “Бояна” (1965-1992 г.). Борис Любомиров Янакиев е режисьор на “Вечен календар” (1965 г.), “Гневно пътуване” (1971 г.), “Последната дума” (1973 г.), “Ламята” (1974 г.), “Началото на деня” (1975 г.), “Барутен буквар” (1977 г.), “Булевардът” (тв, 1977 г.), “Илюзия” (1980 г.), “Хан Аспарух” (1981 г.), “Къде живееш?” (1983 г.), “Нощем с белите коне” (тв, 1985 г.), “Тази хубава зряла възраст” (1985 г.), “Инспектор без оръжие” (1985 г.), “Скала в морето” (1986 г.), “Черните рамки” (1989 г.).За изготвянето на историческата справка на Агенция „Фокус” са използвани следните източници:", "date": "2017.10.11", "title": "Денят 11 октомври в българската история"}
{"url": "http://www.focus-news.net/news/2017/10/11/2445216/api-dvizhenieto-v-tunel-trayanovi-vrata-na-avtomagistrala-trakiya-shte-se-osashtestvyava-dvuposochno-v-trabata-za-plovdiv-zaradi-remontni-deynosti.html", "text": "Днес и утре - 12 октомври, от 9.30 до 15.00 часа, движението в тунел „Траянови врата“ на автомагистрала „Тракия“ ще се осъществява двупосочно в тръбата за Пловдив. Временната организация е за извършване на краткотрайни ремонтни дейности на осветлението в тунелната тръба в посока София. Това съобщиха от пресцентъра на Агенция \"Пътна инфраструктура\". Необходимо е шофьорите да карат внимателно и със съобразена скорост, спазвайки пътната сигнализация.", "date": "2017.10.11", "title": "АПИ: Движението в тунел „Траянови врата“ на автомагистрала „Тракия“ ще се осъществява двупосочно в тръбата за Пловдив заради ремонтни дейности"}
{"url": "http://www.focus-news.net/news/2017/10/11/2445217/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на дружеството. Във връзка с подмяна на сградно водопроводно отклонение на ул. „Букет“, кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бл. 4А, бл. 5А, бл. 216А, бл. 215. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: между бл. 4А и бл. 216А.\r\nВъв връзка с подмяна на сградно водопроводно отклонение на ул. „Найден Георгиев“, жк. „Хаджи Димитър“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Найден Георгиев“ от ул. „Васил Петлешков“ до ул. „Кочо Честименски“, ул. „Васил Петлешков“ от ул. „Найден Георгиев“ до ул. „Уошбърн“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Никола Войновски“ ъгъла с ул. „Васил Петлешков“.\r\nВъв връзка с пресвързване на уличен водопровод в с. Мърчаево, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: с. Мърчаево. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада пред кметството.\r\nВъв връзка с изпълнение на инвестиционен проект за реконструкция на уличен водопровод на бул. „Асен Йорданов“ кв. „Слатина“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: бул. „Проф. Цветан Лазаров“ от бул. „Христофор Колумб“ до ж.п. Линия София-Пловдив, ул. „Боян Магесник“ от бул. “Проф. Цветан Лазаров“ до ул. „Слатинска река“, бул. „Асен Йорданов“ между бул. „Проф. Цветан Лазаров“ и бул. „Шипченски проход“, бул. „Проф. Цветан Лазаров“ от бул. „Асен Йорданов“ до ул. „Кривина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Проф. Цветан Лазаров“ №11. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с реконструкция на уличен водопровод на ул. „Чавдар войвода“, с. Мировяне, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Чавдар войвода“ , ул. „Христо Ботев“, ул. „Перуника“, ул. „Канала“ и ул. „Еделвайс“ \r\nрайона между ул. „Мировско шосе“, ул. „Ален мак“, ул. „Леденика“ и ул.“Радецки“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Чавдар войвода“ ъгъла с ул.„Христо Ботев“.\r\nВъв връзка с изграждане на сградно водопроводно отклонение на ул. „Маринковица“, местност Гърдова глава, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: по ул. „Маринковица“ от ул. „Симеон Радев“ до бул. „Александър Пушкин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Маринковица“ ъгъла с ул. „Симеон Радев“.\r\nВъв връзка с монтаж на пожарен хидрант и спирателен кран на ул. 251, кв. „Орландовци“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. 251. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Гущанов“ ъгъла с ул. 251.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството -http://www.sofiyskavoda.bg/water_stops.aspx.", "date": "2017.10.11", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/10/11/2445218/denyat-11-oktomvri-v-svetovnata-istoriya.html", "text": "През 1492 г. експедицията на Христофор Колумб достига до Бахамите. Първият остров, на който акостират корабите, е о-в Сан Салвадор. Американецът Дейвид Хюстън патентова през 1881 г. първата фотолента. През 1812 г. френската армия на Наполеон напуска Москва само месец след като е влязла в изоставената и опожарена от самите руснаци столица. На тази дата е роден немският химик технолог - Фридрих Бергиус.  На 11 октомври умират: френската певица, композиторка и актриса - Едит Пиаф.\r\n2015 г.\r\nВ Беларус се провеждат президентски избори. Победа удържа действащият президент Александър Лукашенко с над 80% от гласовете.\r\n2014 г.\r\nВ американския град Сейнт Луис се провежда митинг срещу полицейския произвол и расовата дискриминация.\r\n2013 г.\r\nНа ОЗХО е присъдена Нобеловата награда за мир.\r\n2012 г.\r\nКитайският писател Мо Ян е номиниран за Нобеловата награда по литература за 2012 г за творчеството му, съчетаващо народни предания, история и съвременност. „Чрез съчетание от фантазия и реалност, исторически и социални перспективи Мо Ян създава свят, напомнящ по своята сложност на този в творчеството на Уилям Фокнър и Габриел Гарсия Маркес, и същевременно намира отправна точна в старата китайска литература и устната традиция“. Мо Ян е първият китайски гражданин, номиниран с нобелова награда за литература. „Литературата на корените“ е своеобразна източна версия на магическия реализъм на латиноамериканските писатели. \r\n2011 г.\r\nВластите в Киев осъждат Юлия Тимошенко на 7 години затвор по обвинение за превишаване на премиерските правомощия при подписване на газовия договор с Русия. Европейският съюз и премиерът на Русия изразяват недоумение от присъдата. Върховният представител на Европейския съюз по въпросите на външните работи и политиката на сигурност Катрин Аштън заявява, че до края на годината Украйна ще бъде асоциирана към Европейската общност независимо от присъдата срещу Тимошенко.\r\n2006 г.\r\nМалък самолет се разбива в 50-етажна жилищна сграда на кръстовището между 72-а улица и “Йорк Авеню” в горен източен Манхатън. Най-малко три апартамента са обгърнати в пламъци. Всички обитатели на сградата, която се намира в близост до Рокфелер Център, са евакуирани. \r\nНяма данни, които свидетелстват, че инцидентът е свързан с тероризъм.\r\n2004 г. \r\nПол Бия е избран за президент на Камерун със 70% от общите гласове.\r\n2003 г.\r\nОткрита е високоскоростна железопътна линия (AVE) Мадрид - Сарагоса - Лèрида, която осигурява връзка между Сарагоса и Мадрид само за 90 мин. На 20 февруари 2008 г. е открито продължение на линията до Барселона, а от май 2007 г. новата железопътна гара Делисиас подслонява и централната автогара на града.\r\n1976 г.\r\nВ Китай е арестувана „бандата на четиримата\" начело с вдовицата на Мао Дзедун - Дзян Дзин. На 20 ноември 1980 г. те са изправени пред съд в Пекин. Вдовицата на Мао е призната за виновна в подмолна дейност и заговор, и на 25 януари 1981 г. е осъдена на смърт. По-късно е помилвана.\r\nБандата на четиримата е група от опозиционни китайски радикали. Те се обявяват срещу всякакви действия, водещи до либерализиране на политическата система в Китай, и се стремят да овладеят властта, като отстранят реформаторски настроеното партийно ръководство. Групата е изобличена от председателя на комунистическата Хуа Гофън.\r\n1931 г.\r\nВ СССР е прието решение за пълна забрана за извършване на частна търговия \r\n1899 г.\r\nЗапочва Англо-бурската война в Южна Африка. \r\nАнгло-бурската война (1899-1902 г.) се води между Британската империя и бурските заселници (от холандски произход) в Южна Африка. Повод за избухването на войната е негодуванието на бурите, предвождани от Крюгер, срещу колониалната политика на Джоузеф Чембърлейн. Бурите се опасяват, че няма да успеят да провъзгласят Трансваал за независима република. От октомври 1899 г. до януари 1900 г. бурите постигат успехи по границите на Капската провинция и Натал, като обкръжават британските гарнизони в Лейдисмит, Мафекинг и Кимбърли. От февруари до август 1900 г. британските войски, предвождани от лорд Робъртс, предприемат контранастъпление, за да освободят тези гарнизони, като на 5 юни превземат столицата на бурите - Претория. От септември 1900 г. до май 1902 г. следва период на партизанска война, като Кичънър се опитва да отблъсне бурските отряди, атакуващи изолираните британски части. За целта англичаните изграждат укрепления и затварят в концентрационни лагери цивилни лица. Войната приключва с договора от Вереенигинг през май 1902 г.\r\n1881 г.\r\nАмериканецът Дейвид Хюстън патентова първата фотолента.\r\n1873 г.\r\nГермания се присъединява към Съюза на тримата императори. Това са споразумения между Русия, Германия и Австро-Унгария, сключени през 1873 г., 1881 г. и 1884 г. Първоначално съюзът се оформя с двустранно австро-руско споразумение, подписано в Шьонбрун (Виена) на 25 май 1873 г., след което се присъединява и Германия. Първоначално има за цел военна подкрепа на всяка от страните в случай на война. През 1881 г. в Берлин е подписано друго специално съглашение. По същество договорът гарантира неутралитет на Русия при евентуална френско-германска война и австро-германски неутралитет при англо-руската война. С него Русия успява да осигури дипломатически Съединението на Северна и Южна България. Договорът е подписан за три години; на 15 март 1884 г. е продължен с още три. През 1885-1887 г. загубва значението си поради изостряне на противоречията между трите държави.\r\n1812 г.\r\nФренската армия на Наполеон напуска Москва само месец след като е влязла в изоставената и опожарена от самите руснаци столица.\r\n1776 г.\r\nПо време на Американската революция се състои битката за остров Валкор. На 11 октомври на езерото Чемплейн близо до остров Валкор, британска флотилия, командвана от сър Гай Карлтън разгромява 15 американски военни кораба, водени от генерал Бенедикт Арнълд. Въпреки загубата двудневната битка дава на революционните сили достатъчно време, за да подготвят защитата на Ню Йорк.\r\n1492 г.\r\nЕкспедицията на Христофор Колумб достига до Бахамите. Първия остров на който акостират корабите е о-в Сан Салвадор. От 14 до 24 октомври моряците посещават редица о-ви от Бахамския архипелаг.На тази дата са родени:\r\n1885 г.\r\nРоден е Франсоа Мориак - френски писател, член на Френската академия (1933 г.). Лауреат на Нобелова награда за литература за 1952 г. Автор е на “Родителка” (1923 г.), “Терез Дескейру” (1927 г.), “Змийско кълбо” (1932 г.), “Пътища за никъде” (1939 г.), “Фарисейка” (1941 г.), “Агнецът” (1954 г.), “Момче от времена” (1969 г.); повестта “Маймуната” (1951 г.); сборник с разкази, публицистичната книга “Черната тетрадка” (1943 г.), книга “Романът и неговите персонажи” (1933 г.), “Вътрешни мемоари” (1959 г.) и др. Умира на 1 септември 1970 г. в Париж.\r\n1884 г.\r\nРоден е Фридрих Бергиус - немски химик технолог. През  1931 г. получава Нобелова награда за химия. През 1913 г. разработва начин за получаване на течно моторно гориво чрез насищане на сместа със сух водород, смолообразни и отпадъчни продукти от производството на кокс и генераторен газ под налягане над 20 mN/m2 (200 кгс/см2) и температура ок. 500°С. По метода на Фридрих Бергиус по време на II световна война Германия получава значително количество бензин. Той умира на 31 март 1949 г. в Буенос Айрес, Аржентина.На тази дата умират:\r\n1963 г.\r\nУмира Едит Пиаф (псевд. на Едит Гасион) - френска певица, композиторка и актриса. Родена е на 19 декември 1915 г. в Париж. Пее от малка (\"Марсилезата\" изпълнява на 8 годишна възраст). До 1935 г. нейна публика са минувачите от улиците на парижките предградия. Там я открива Луи Льопле, който я наема за програмата си в кабаре \"Жернис\". Той й измисля и псевдонима Пиаф (Врабче). Първата си песен записва през 1936 г. (\"Чужденецът\", музика М. Моно). През следващите години се превръща в най-ярката звезда на френския шансон. Нейни открития са Ив Монтан, Ш. Азнавур, Ж. Мустаки. Концертира в САЩ (7 турнета). През 1956 г. пее в зала \"Олимпия\". Участва в 8 филма, между които: \"Безименната звезда\" (1945 г.), \"Париж продължава да пее\" (1951 г.), \"Френч канкан\" (1954 г.) и др. Съавтор е на много от песните, които изпълнява. Погребана в \"Пер Лашез\". След смъртта й в Париж е уреден музей \"Едит Пиаф\". Албуми: \"The Voice of the Sparrow: Very Best of Edith Piaf\" (1991 г.), \"The complete Piaf\" (1994 г.), \"The Rare Piaf (1950-1962 г.)\" (1998 г.), \"L’Ascension 1941-1945” (1998 г.), \"De la rue а la scиne\" (1998 г.).\r\n1889 г.\r\nУмира Джеймс Прескот Джаул - английски физик, член на Лондонското кралско дружество (от 1850 г.), с огромен принос в изследванията на електромагнетизма и топлинните процеси, за създаването на физика на ниските температури. Роден е на 24 декември 1818 г. в Солфорд, Ланкъшир. През 1841 експериментално установява закона за запазване на енергията (закон на Джаул-Ленц); в периода 1852-1862 г. заедно с У. Томсън (лорд Келвин) опитно установява, че при бавно адиабатно протичане на газ през пореста преграда неговата температура се променя - ефект на Джаул-Томсън (Келвин).\r\n1886 г.\r\nУмира Антон Брукнер – австрийски композитор, органист и педагог. Органист в редица австрийски манастири, а по-късно - в катедралата в гр. Линц. Известни творби: Трета симфония, посветена на Вагнер (1873 г.), Четвърта (\"Романтическа\", 1874 г.), Осма (\"Трагическа\", 1887 г.), Девета симфония (\"Готическа\", 1894 г., незавършена). Роден е на 4 септември 1824 г., Ансфелден, край Линц.\r\n1875 г.\r\nУмира Жан Батист Карпо – френски скулптор, художник и график. Роден е на 11 май 1827 г. във Валансиен. От 1844 г. учи при Ф. Рюд, а от 1848 г. и в училището за изящни изкуства в Париж при Ф. Дюре. Става известен със скулптурната група “Уголино и децата му” (бронз, 1857-1860 г., Лувър), декоративно-празничните орелефи “Триумфът на Флора” (гипс, 1863-1866 г., фасадата на павилиона Флора, парка Тюйлери) и “Танц” (камък, 1865-1869 г., фасадата на “Гранд опера” в Париж) и др.\r\n1531 г.\r\nУмира Улрих Цвингли - швейцарски реформатор, родоначалник на радикално бюргерско-буржоазно направление в швейцарски реформационно движение - цвинглианство; идеолог на антифеодалната и антикатолическата борба в Западна Европа; хуманист.\r\n1424 г.\r\nУмира Ян Жижка – чешки национален герой, участник в освободителното хуситско движение, пълководец. За изготвянето на историческата справка на Агенция “Фокус” са използвани следните източници:", "date": "2017.10.11", "title": "Денят 11 октомври в световната история"}
{"url": "http://www.focus-news.net/news/2017/10/11/2445219/varna-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ – Варна Даниела Димова, Димитър Колев и Калин Калевски ще се срещнат с граждани в дните от днес до 13 октомври. Това съобщиха от пресцентъра на ПП ГЕРБ. Приемното време на общинските съветници е от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.\r\nПриемният ден на Даниела Димова е днес, на Димитър Колев – на 12 октомври, а на Калин Калевски – на 13 октомври.", "date": "2017.10.11", "title": "Варна: Общинските съветници от ГЕРБ организират приемни за граждани"}
{"url": "http://www.focus-news.net/news/2017/10/11/2445220/sofiya-v-kvartal-lozenets-shte-se-sastoi-osveshtavane-na-noviya-hram-vazdvizhenie-na-svetiya-krast-gospoden.html", "text": "В квартал \"Лозенец\" ще се състои освещаване на новия храм \"Въздвижение на светия Кръст Господен\", предаде репортер на Агенция \"Фокус\". Започнат преди много години от разколници с името \"Св. Мина\", сега той ще бъде осветен и отворен за черкуване под новото име. Храмът, който се намира в столичния кв. \"Лозенец\", в непосредствена близост до бившия японски хотел, ще бъде осветен на 15 октомври, в празничния за християните неделен ден. Празникът ще бъде още по-голям, защото е рожден ден на Негово светейшество Българския патриарх и Софийски митрополит Неофит. Начало на богослужението е в 7.00 часа. Начало на първата св. Литургия ще бъде в 9.30 часа. На тържественото освещаване и откриване на храма се очаква да присъства лично Негово Светейшество Българският патриарх и Софийски митрополит Неофит. \r\nНикола ПЕТКОВ", "date": "2017.10.11", "title": "София: В квартал \"Лозенец\" ще се състои освещаване на новия храм \"Въздвижение на светия Кръст Господен\""}
{"url": "http://www.focus-news.net/news/2017/10/11/2445221/vratsa-obuchenie-za-reaktsiya-pri-krizisni-situatsii-shte-se-provede-v-rayona-na-lokomotivno-depo-mezdra.html", "text": "Днес, от 11.30 часа, в района на Локомотивно депо - Мездра ще се проведе тренировката за действие при възникване на различни видове кризисни ситуации. Това съобщиха от пресцентъра на „Холдинг Български държавни железници“ ЕАД. Обучението се организира от Главна дирекция „Пожарна безопасност и защита на населението“ и в него ще участват служители от различни институции, в т.ч. БДЖ, ДП НКЖИ, МВР, БЧК и др. Целта на събитието е да се осъществи практическо учение за отработване на координацията между отделните структури, като бъдат разиграни потенциално възможни кризисни ситуации.\r\nОбучението няма да се отрази на нормалното движение на влаковете.", "date": "2017.10.11", "title": "Враца: Обучение за реакция при кризисни ситуации ще се проведе в района на Локомотивно депо - Мездра"}
{"url": "http://www.focus-news.net/news/2017/10/11/2445222/sofiya-vavedena-e-vremenna-organizatsiya-na-dvizhenieto-vav-vrazka-s-remont-na-republikanski-pat-i-1-sofiya-pernik.html", "text": "Въведена е временна организация на движението във връзка с ремонт на републикански път I-1 София – Перник, съобщиха от пресцентъра на Столична община. От 00.00 часа до 24.00 часа днес се забранява влизането на пътни превозни средства по южното пътно платно на републикански път I-1 София – Перник, в участъка между кв. „Княжево“ и село Владая, от км 277+453 до км 277+610. Движението на ППС ще се извършва двупосочно в по една лента в посока по северното пътно платно на републикански път I-1 от км 277+453 до км 278+566.60.\r\nОт 00.00 часа на 12 октомври до 24.00 часа на 13 октомври се забранява влизането на ППС по северното пътно платно на републикански път I-1 София – Перник, в участъка между кв. „Княжево“ и село Владая, от км 277+453 до км 277+610. Движението на ППС ще се извършва двупосочно в по една лента в посока по южното пътно платно на републикански път I-1 от км 277+453 до км 278+566.60.\r\nОт 00.00 часа на 14 октомври до 24.00 часа на 15 октомври се забранява влизането на ППС по северното пътно платно на републикански път I-1 София – Перник, в участъка между кв. „Княжево“ и село Владая, от км 277+295 до км 277+453. Движението на ППС ще се извършва по южното пътно платно на републикански път I-1 в работния участък, като същото се регулира с преносима светофарна уредба.\r\nОт 00.00 часа на 16 октомври до 24.00 часа на 16 октомври 2017 г. се забранява влизането на ППС по северното пътно платно на републикански път I-1 София – Перник, в участъка между кв. „Княжево“ и село Владая, от км 277+153 до км 277+295. Движението на ППС ще се извършва по южното пътно платно на републикански път I-1 в работния участък, като същото се регулира с преносима светофарна уредба.\r\nОт 00.00 часа на 17 октомври до 24.00 часа на 17 октомври се забранява влизането на ППС по южното пътно платно на републикански път I-1 София – Перник, в участъка между кв. „Княжево“ и село Владая, от км 277+295 до км 277+453. Движението на ППС ще се извършва по северното пътно платно на републикански път I-1 в работния участък, като същото се регулира с преносима светофарна уредба.", "date": "2017.10.11", "title": "София: Въведена е временна организация на движението във връзка с ремонт на републикански път I-1 София – Перник"}
{"url": "http://www.focus-news.net/news/2017/10/11/2445223/faz-angela-merkel-prizova-partnyorite-za-yamayska-koalitsiya-da-vodyat-otgovorni-pregovori.html", "text": "Канцлерът на ФРГ Ангела Меркел призова партньорите на евентуален „ямайски“ съюз да водят отговорни преговори за съставяне на бъдещо германско правителство, съобщава националният ежедневник Die Frankfurter Allgemeine Zeitung.\r\n„Имаме избирателен мандат, с който трябва да се заемем\", припомни Меркел в изявление за местните медии. „Споделената ни отговорност е нашият дълг да изградим правителство и стабилна политика за гражданите и нашата страна. Мисля, че това е възможно\", подчерта германският канцлер. Въпреки това тя призна, че освен темата за бежанската политика, въпросите за екологията също ще бъдат трудна точка от преговорите между Съюза (ХДС/ХСС), „Зелени“ и Свободната демократическа партия (СвДП).Тереза Герова", "date": "2017.10.11", "title": "FAZ: Ангела Меркел призова партньорите за „ямайска“ коалиция да водят отговорни преговори"}
{"url": "http://www.focus-news.net/news/2017/10/11/2445224/plovdiv-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ГЕРБ в град Пловдив ще проведат приемни с гражданите, съобщиха от пресцентъра на партията. Радослава Ташкова, който е председател на Групата на ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. „Академик Петър Динеков” №1А; \r\nГеорги Василев ще разговаря с граждани от 16.00 до 18.00 часа в офиса на ГЕРБ в район „Южен” на ул. „Академик Петър Динеков” №1А; \r\nД-р Аргир Аргиров също ще проведе приемен ден, който ще е от 17.30 до 18.30 часа в офиса на ГЕРБ в район „Южен” на ул.”Академик Петър Динеков” №1А; \r\nАни Лафчиева ще се срещне с граждани от 17.00 до 18.30 часа в офиса на ГЕРБ в район „Източен” на ул. „Коста Паница” №5;\r\nЕмил Русинов ще разговаря с граждани от 17.30 до 19.00 часа в офиса на ГЕРБ в район „Източен” на ул. „Коста Паница” №5.", "date": "2017.10.11", "title": "Пловдив: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2017/10/11/2445225/die-welt-okolo-70-hil-siriytsi-i-irakchani-ochakvat-razreshenie-da-dovedat-semeystvata-si-v-germaniya.html", "text": "Министерството на външните работи на ФРГ потвърди, че около 70 хил. бежанци от Сирия и Ирак са кандидатствали за разрешително да доведат семействата си в Германия, съобщава националният ежедневник Die Welt.\r\nОт началото на 2015 г. до средата на 2017 г. външното министерство в Берлин е издало 102 хил. визи за събиране на семейства на сирийци и иракчани. Въз основа на дати и данни от предходни години германските власти допускат, че до 2018 г. може да бъдат издадени между 100 хил. до 200 хил. нови разрешителни. \r\nТърсещите убежище, които получават закрила в Германия, имат право да доведат при себе си своите брачни партньори и непълнолетните си деца. Лицата в неравностойно положение, които са признати за бежанци, също получават право да доведат своите родители. За групите със статут на ограничена закрила (т.нар. субсидиарна закрила), голямата коалиция ограничи семейната имиграция през март 2016 г. за срок от две години, които изтичат през март 2018 г. Тереза Герова", "date": "2017.10.11", "title": "Die Welt: Около 70 хил. сирийци и иракчани очакват разрешение да доведат семействата си в Германия"}
{"url": "http://www.focus-news.net/news/2017/10/11/2445226/burgas-v-obshtinata-shte-se-provede-brifing-vav-vrazka-s-predstoyashtoto-avtomobilno-sastezanie-pista-burgas.html", "text": "Във връзка с предстоящото автомобилно състезание „Писта Бургас“, което ще се проведе на 14 и 15 октомври, от 10.00 часа днес в Заседателната зала на Община Бургас ще се състои брифинг. Това съобщиха от Община Бургас. На брифинга ще бъде представена информация и за промяна в организацията на движение, която се налага заради състезанието.", "date": "2017.10.11", "title": "Бургас: В Общината ще се проведе брифинг във връзка с предстоящото автомобилно състезание „Писта Бургас“"}
{"url": "http://www.focus-news.net/news/2017/10/11/2445227/sofiya-noviyat-obsht-zdraven-portal-s-informatsiya-za-obshtinskite-lechebni-zavedeniya-shte-bade-predstaven-na-preskonferentsiya.html", "text": "Новият общ здравен портал, който събира информацията за всички общински лечебни заведения в София, ще бъде представен на пресконференция в Столична община от 11.00 часа. Това съобщиха от пресцентъра на Столична община. През портала пациентите могат да си записват часове при специалисти, да проверяват резултатите на направените от тях изследвания и др. \r\nВ пресконференцията ще участва зам.-кметът на Общината Дончо Барбалов и Детелин Кръстев, управител на Global System Solution. \r\nПресконференцията ще се състои в зала Официална на Столична община.", "date": "2017.10.11", "title": "София: Новият общ здравен портал с информация за общинските лечебни заведения ще бъде представен на пресконференция"}
{"url": "http://www.focus-news.net/news/2017/10/11/2445228/evrodeputatat-andrey-kovachev-priemaneto-na-balgariya-i-rumaniya-v-shengenskoto-prostranstvo-shte-uvelichi-sigurnostta-na-evropeyskite-grazhdani.html", "text": "Приемането на България и Румъния в Шенгенското пространство ще увеличи сигурността на европейските граждани. Това заяви пред Радио „Фокус“ евродепутатът от ГЕРБ/ЕНП Андрей Ковачев. Той добави, че очакванията на европейските граждани от европейската интеграция са повече сигурност, конкурентоспособност и повишаване на жизнения стандарт, които са основните принципи за изразяване на визията за бъдещето на Европа. „Трябва и самите страни от Западните Балкани да желаят да изпълнят препоръките, които ЕС поставя пред всяка страна кандидат. Както българското правителство, така и българските евродепутати бихме искали тази ръка, която подаваме на страните от Западните Балкани, особено на Македония, да бъде искрено поета и да може колкото се може по-бързо да преодолеем това, което ни е разделяло в миналото – мрачните сенки от последните 100 години на Балканите, които все още имат отражение в отношенията в страните от този регион“, коментира евродепутатът Андрей Ковачев. Той каза още, че България има място на своеобразен фактор за развитие на Западните Балканите, защото в ЕС България има най-богатата експертиза за нашия регион, както и натрупан опит от членството ни в ЕС. Той уточни, че страната ни е подала ръка на всички страни от Западните Балкани, които искат присъединяване към ЕС.", "date": "2017.10.11", "title": "Евродепутатът Андрей Ковачев: Приемането на България и Румъния в Шенгенското пространство ще увеличи сигурността на европейските граждани"}
{"url": "http://www.focus-news.net/news/2017/10/11/2445229/der-spiegel-kyurdski-zhurnalisti-be-osaden-v-germaniya-za-shpionazh-v-polza-na-turskite-tayni-sluzhbi.html", "text": "Излезе решение по случая с Фатих С.: кюрдският журналист бе признат за виновен по обвинения за извършване на шпионска дейност на територията на Германия в полза на турските разузнавателни служби, съобщава изданието Der Spiegel.\r\nФатих С. е работил за турското разузнаване (МИТ), като в периода януари-ноември 2016 г. е следял кюрската сцена в Германия, включително и в град Бремен. За свършената работа той е получил възнаграждение в размер на около 20 хил. евро. \r\n„Това е вътрешен турски конфликт, който се води в Германия“, коментира съдията по делото, признавайки, че в този случай са достигнати границите на германската правосъдна система. \r\nСъгласно преценката на съдията, обвиняемият не е вършил работата си много професионално, а събраната информация срещу него не е била много убедителна. Самият Фатих С. не се призна за виновен, но уликите срещу него, макар и косвени, се оказаха достатъчни за издаването на присъдата. \r\nОбвиняемият получи две години условна присъда. Той бе задължен да заплати разноските по делото и глоба в размер на 20,9 хил. евро.\r\nЛицето бе арестувано в Хамбург в средата на 2016 г. и бе оставен под стража до началото на процеса.Тереза Герова", "date": "2017.10.11", "title": "Der Spiegel: Кюрдски журналисти бе осъден в Германия за шпионаж в полза на турските тайни служби"}
{"url": "http://www.focus-news.net/news/2017/10/11/2445230/stara-zagora-v-grada-se-provezhda-natsionalnata-sreshta-na-tema-dni-na-uchilishtnata-psihologiya.html", "text": "Инициативна група от училищни психолози и педагогически съветници, в партньорство с Община Стара Загора и Регионалното управление по образованието, организират Национална среща „Дни на училищната психология“. Това съобщиха от пресцентъра на Община Стара Загора. В срещата, която започна на 10 октомври 2017 г. и ще продължи до 13 октомври 2017 г., ще вземат участие представители на образователните институции от цялата страна. В рамките на формата ще се обменят добри практики за преодоляване на проблемите сред подрастващите. Днес тема на събитията ще бъде „Добри практики в съвременната училищна психология“ в ЕГ „Р. Ролан“ от 11.00 часа. На 12 октомври темата ще бъде „Приобщаващо образование“ в СУ „Г. Райчев“ от 11.00 часа. На 13 октомври тема на събитията ще бъде „Ученическо самоуправление“ в Библиотека „Захарий Княжески“ от 11.00 часа.\r\nУчастие в Националната среща ще вземат представители от деветнадесет населени места: Стара Загора, Казанлък, Асеновград, Пловдив, Раднево, Гурково, Разград, Ямбол, Варна, Търговище, Гълъбово, Шумен, Чирпан, Нова Загора, с. Руен, с. Ругош, с. Скалица, с. Старо Оряхово, с. Ветрен.", "date": "2017.10.11", "title": "Стара Загора: В града се провежда Националната среща на тема „Дни на училищната психология“"}
{"url": "http://www.focus-news.net/news/2017/10/11/2445231/mvr-edin-chovek-e-zaginal-a-29-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 29 са ранени при 23 катастрофи в страната през изминалото денонощие. Това съобщиха от пресцентъра на МВР. В столицата са регистрирани 5 тежки и 177 леки пътни инцидента, при които са ранени петима души.", "date": "2017.10.11", "title": "МВР: Един човек е загинал, а 29 са ранени при катастрофи в страната през изминалото денонощие"}
{"url": "http://www.focus-news.net/news/2017/10/11/2445232/sofiya-vavedena-e-vremenna-organizatsiya-na-dvizhenieto-vav-vrazka-sas-zasnemane-na-film.html", "text": "Въведена е временна организация на движението във връзка със заснемане на филм. Това съобщиха от пресцентъра на Столична община. Забраняват се престоят и паркирането на пътни превозни средства извън местата „служебен абонамент“, както следва: \r\n- от 7.00 до 19.00 часа днес при блок 5 в Зона Б-18 - 10 паркоместа;\r\n- от 7.00 часа до 19.00 часа днес и от 7.00 часа до 19.00 часа на 10 октомври при бл. 8 в Зона Б 18 - 20 паркоместа.\r\nЗабранява се влизането на пътни превозни средства за максимум от 3 до 5 минути за заснемане на кадър, както следва:\r\n- от 7.00 до 19.00 часа днес по улицата при бл. 5, Зона Б 18;\r\n- от 7.00 часа до 19.00 часа на 15 октомври по улицата при блок 8 в Зона Б 18; \r\n- от 7.00 до 19.00 часа на 16 октомври по ул. „Позитано“ между бул. „Ген. Скобелев“ и ул. „Осогово“.", "date": "2017.10.11", "title": "София: Въведена е временна организация на движението във връзка със заснемане на филм"}
{"url": "http://www.focus-news.net/news/2017/10/11/2445233/ekathimerini-turski-voenni-samoleti-otnovo-sa-izvarshili-narusheniya-na-vazdushnoto-prostranstvo-na-gartsiya.html", "text": "Напрежението в Егейско море между Атина и Анкара не стихва – в предходната нощ е регистрирано поредно нарушение на гръцкото въздушно пространство от страна на ВВС на Турция, съобщава електронното издание Ekathimerini.\r\nСъгласно разпространената информация, 10 турски изтребители F-16, четири от които с пълно бойно въоръжение, и два транспортни самолета CN-235, са навлезли 30 пъти в гръцкото национално въздушно пространство на изток от остров Родос в югоизточната част на Егейско море. Инцидентите са регистрирани малко преди три часа сутринта на 10 октомври. \r\nМеждувременно турски навигационен телекс е запазил морската зона между островите Хиос в източната част на Егейско море и Икария, за да бъде проведена тренировка с истински амуниции в сряда, 11 октомври.Тереза Герова", "date": "2017.10.11", "title": "Ekathimerini: Турски военни самолети отново са извършили нарушения на въздушното пространство на Гърция"}
{"url": "http://www.focus-news.net/news/2017/10/11/2445234/pregled-na-osnovnite-temi-v-blagoevgradskiya-pechat.html", "text": "„Кочериновец, виртуоз в социалните мрежи, гръмна международния измама със самолетни билети“ е заглавие от първа страница от вестник „Струма”. В регионалният ежедневник се уточнява, че Спас Мурджов, представящ се като Александър Николов, спечелил доверие с политически анализи, снимки от Париж от щабовете на кандидат-президенти, зарибявал клиенти от името на „Еърбъс“. Друго заглавие в изданието е „Строят нов закрит пазар в център на Гоце Делчев“. По темета се допълва, че това е предложение, което ще обсъждат на първото си редовно заседание след лятната ваканция общинските съветници от Гоце Делчев. И още от страниците на вестника „Камера на Е-79 засече „Шевролет“ на “SOS Детски селища“ с превишена скорост, глобата от 300 лв. падна заради грешка на КАТ“. Според изданието служебният автомобил е засечен от камера при бензиностанция край Благоевград, движел се е с 94 км/час, въпреки ограничението от 60 км/ч.\r\nВодещото заглавие в другия ежедневник на Югозапада „Вяра“ е „Хепатит пламна в Самоков! 11 са болните в ромския квартал, шефът на РЗИ д-р Златанов: Раздадохме 100 ампули гама-глобулин“. В изданието допълват, че огнището е само в кв. „Седми“ на улица „Здравец“, заболяването не се разпространява извън него, казват още от РЗИ. Друго заглавие във вестника е „Автомивка и перачница замърсяват р. Банска в Кюстендил, от моста до „Кауфланд“ до плажа по водата плуват мазни петна“. На страниците на ежедневника се уточнява, че граждани са подали сигнал към Общината.", "date": "2017.10.11", "title": "Преглед на основните теми в благоевградския печат"}
{"url": "http://www.focus-news.net/news/2017/10/11/2445235/yordanka-fandakova-kmet-na-sofiya-kolegite-ot-bsp-sa-mnogo-dobri-vav-vnusheniyata.html", "text": "Сблъсквам се с добри опити за внушения от страна на колегите от БСП. С това се сблъсквам ежедневно – взимат се различни факти оттук – оттам и се сглобява една теза, която се повтаря многократно и това го виждаме всеки ден” каза кметът на Столична община Йорданка Фандъкова в предаването „Тази сутрин” на bTV. „Колегите от БСП са много добри във внушенията. В Столичния общински съвет често се срещам с това явление. Трябва да е ясно едно, че политическата воля за борба с корупцията я има. Волята на ГЕРБ се вижда в законопроекта, който е внесен, в защитата на този законопроект. По детайлите, правните и юридическите терминологии нека оставим юристите да се изкажат, защото не сме специалисти по всичко и не би следвало да бъдем”, каза Фандъкова по повод изказването на председателя на БСП Корнелия Нинова, която цитира доклада до КСНС, подписан от министъра на правосъдието Цецка Цачева, че „не винаги корупцията е престъпление”. „Имам много ясна политика по отношение на превенцията срещу корупцията – проверявам абсолютно всеки сигнал, дори да е анонимен, когато той постъпва по поща или Фейсбук – го проверявам, а когато има основание, сезирам компетентните органи – Прокуратурата и/или полицията, за да могат да разследват конкретен случай. Мисля, че това е редно”, обясни Фандъкова.\r\nТя заяви, че никой от нейното семейство не работи в Столична община, нито в които и да е общински структури, не са и на управленски позиции. „По отношение за назначенията на хората от моя екип, заместник-кметовете – аз винаги съм давала публична и ясна аргументация защо го правя. По отношение на конкурсните длъжности в Столична община провеждаме редовно конкурси. Заместник-кметовете имат ясна отговорност да вземат решения и да носят отговорност за своите назначения. Ръководствата на общинските дружества се избират след проведен конкурс от Столичния общински съвет. В комисиите задължително влизат представители на различни политически сили”, каза още Йорданка Фандъкова.", "date": "2017.10.11", "title": "Йорданка Фандъкова, кмет на София: Колегите от БСП са много добри във внушенията"}
{"url": "http://www.focus-news.net/news/2017/10/11/2445236/pazardzhik-okrazhniyat-sad-shte-razgleda-delo-za-ukrivane-na-danatsi-v-osobeno-golemi-razmeri.html", "text": "Окръжният съд в Пазарджик ще разгледа дело за укриване на данъци в особено големи размери, съобщи за Радио „Фокус“ – Пазарджик Маринела Георгиева от администрацията на съда. Делото е образувано по внесен от Окръжна прокуратура – Пазарджик обвинителен акт срещу подсъдим, обвинен за това, че за периода 1 октомври 2011 – 14 февруари 2012 година като собственик на търговско дружество е избегнал установяването и плащането на данъчни задължения в особено големи размери – 196 379.43 лева. Началото на съдебното заседание е в 9.00 часа, а съдия-докладчик по делото е Кристина Пунтева.\r\nВаня НИКОЛОВА", "date": "2017.10.11", "title": "Пазарджик: Окръжният съд ще разгледа дело за укриване на данъци в особено големи размери"}
{"url": "http://www.focus-news.net/news/2017/10/11/2445237/kurir-makedoniya-harvatskata-politsiya-evakuira-plazh-v-split-zaradi-samoubiystvo.html", "text": "Полицията в хърватския град Сплит евакуира един от плажовете заради мъж, който се е самоубил, пише македонското електронно издание „Курир“.\r\nСъгласно разпространените данни, правоохранителните органи са получили сигнал от мъж, който е заплашил да задейства взривно устройство, за да се самоубие. В резултат властите са отцепили района и са забранили достъпа до плажа.\r\nПреговорите с мъжа, продължили няколко часа, не са постигнали успех – полицията не е успяла да предотврати самоубийството му. \r\n„Засега може да бъде потвърдено, че имаше експлозия. Мястото на инцидента е блокирано и се води разследване“, уточни говорител на полицията.\r\nСамоличността на мъжа все още не е установена. Неизвестни остават и причините, довели до самоубийството му. Тереза Герова", "date": "2017.10.11", "title": "„Курир“ (Македония): Хърватската полиция евакуира плаж в Сплит заради самоубийство"}
{"url": "http://www.focus-news.net/news/2017/10/11/2445238/plovdiv-petata-natsionalna-sreshta-sahranyavane-na-natsionalnata-identichnost-i-muzeite-v-balgariya-kato-chast-ot-ustoychivoto-razvitie-shte-se-provede-v-grada.html", "text": "Пета национална среща „Съхраняване на националната идентичност и музеите в България като част от устойчивото развитие“ се открива днес в Пловдив. Това съобщи за Радио „Фокус“ – Пловдив доц. д-р Ангел Янков, директор на Регионален етнографски музей – Пловдив, който е домакин на срещата. Тя ще се проведе в рамките на 3 дни – 11, 12 и 13 октомври, като откриването ще се състои от 14.00 часа днес в Дома на културата „Борис Христов“. Акцент на срещата ще бъдат въпросите защо и как музеите в България и по света са успешни, когато стават приятели със своята публика и помежду си, „как това може да се доразвива и обогатява“ и „кои са основните принципи и примери“ за изграждане на музейните приятелства.\r\nСъбитието е част от инициативите по повод 100 години от създаването на Регионалния етнографски музей – Пловдив, 60 години от създаването на Националния политехнически музей и 80 години от създаването на Национален музей „Васил Левски“ в Карлово. По време на срещата ще бъдат представени повече от 35 презентации по темата „Приятелите на музея“, а в дискусиите участие ще вземат и много гости от сходни и партниращи институции. В първият ден от форума са включени презентациите „Седем малки изповеди“, „В музей, с приятелите на музея“, „Проектът 1300 години България – един изключителен пример за изграждане на устойчиви взаимоотношения в музейната мрежа на национално и международно ниво“ и много други. Музеите юбиляри ще имат възможността да запознаят участниците с поуките от своя опит, а в свободните минути участниците ще могат да обменят полезни идеи и да подготвят следващите си приятелски начинания и проекти.\r\nОрганизатори на срещата са Министерство на културата – Дирекция „Културно наследство, музеи и изобразителни изкуства“, Община Пловдив, и Регионалния етнографски музей. Партньори на събитието са Община Асеновград и Исторически музей – Асеновград.\r\nТони МИХАЙЛОВ", "date": "2017.10.11", "title": "Пловдив: Петата национална среща „Съхраняване на националната идентичност и музеите в България като част от устойчивото развитие“ ще се проведе в града"}
{"url": "http://www.focus-news.net/news/2017/10/11/2445239/blagoevgrad-nyakolko-rayona-na-grada-shte-badat-s-narusheno-vodopodavane-zaradi-remont-na-dovezhdasht-vodoprovod.html", "text": "Няколко района на града ще бъдат с нарушено водоподаване заради ремонт на довеждащ водопровод. Това съобщи за Радио „Фокус“ – Пирин дежурният диспечер във водоснабдителното дружество, обслужващо областта. Във връзка с изпълнение на строително-монтажни работи на обект „Аварийна реконструкция на участък от довеждащ водопровод от ПСПВ Благоевград до НВ V=7000 м3 – изток, град Благоевград, в частта от шахта със спирателни кранове до долния край на имот 04279.606.255 (плувен комплекс „Аквапарк”)”, с възложител Община Благоевград до 21.00 часа, ще бъде преустановено водоподаването в следния район на Благоевград: блоковете 213, 214, 215, 216 и 217 в ж.к. „Орлова чука”. \r\nВ същия период ще бъде нарушено водоподаването в: кв. „Юг” (зоната, заключена между ул. „Балкан”, улиците „14-ти полк”, „Свобода” и „Делвинска”); района около Делвинско шосе; ж.к. „Еленово”; ж.к. „Ален мак” и ж.к. „Бялата висота”.\r\nПрепоръчва се на всички потребители в засегнатите райони да се запасят с необходимото им количество вода за питейно-битови нужди.\r\nЛивия НИНОВА", "date": "2017.10.11", "title": "Благоевград: Няколко района на града ще бъдат с нарушено водоподаване заради ремонт на довеждащ водопровод"}
{"url": "http://www.focus-news.net/news/2017/10/11/2445240/pregled-na-osnovnite-temi-v-starozagorskiya-pechat.html", "text": "„Международна компания ще оценява възможностите на Стара Загора за разширяване на дейността си“ е водещо заглавие от страниците на вестник „Старозагорски новини“. Община Стара Загора продължава да работи в посока разкриване на качествени работни места, които да бъдат атрактивни и добре заплатени. По този повод в областния град ще бъде организирано събитието \"Първи стъпки за потенциална кариера със Sutherland\", с което фирмата ще оцени възможностите на областта за разширяване на дейността си, съобщиха вчера от пресцентъра на Общината. Желаещите да се включат в срещите могат да се регистрират на следния линк: http://bit.ly/2h6tScC, или на място в деня на събитието. Обединяването на усилията между местна власт, държава и бизнес цели да привлече високотехнологични компании и инвеститори в региона. Срещата се организира в сътрудничество с Община Стара Загора и Тракийски университет. От компанията ще направят две презентации на 17 октомври, от 11.00 часа, в Тракийския университет, зала 3-A и от 18.00 часа в зала \"П. Р. Славейков\" на Община Стара Загора. Всяка една от тях ще бъде последвана от кратка езикова оценка, която ще представлява есе на свободна тема на чужд език. Всички присъстващи ще получат както професионална оценка за нивото на езика, който владеят, така и подробна информация относно компанията, условията за работа и позициите, които могат да заемат в нея. \"Sutherland\" е организация с над 30-годишна история. Компанията има 60 локации в 19 държави и клиенти от 8 индустрии. През 2008 г. в София отваря врати многоезиков офис за обслужване на клиенти. Оттогава до днес в България \"Sutherland\" има 1 700 служители в четири офиса: два в София, един в Бургас и един във Варна. \r\n„Днес ще има празни столове пред редакциите на регионални медии“ е друго водещо заглавие от страниците на вестника. На 11 октомври сутринта, когато в София е планиран протестът, организиран от неизвестната сред журналистическите среди Асоциация на европейските журналисти - България, \"Старозагорски новини\" и регионални медии, членуващи в БАРМ (Българската асоциация на регионалните медии), ще участваме в контрапротест. Ние няма да ходим в столицата, но ще наредим празни столове пред местните си редакции, символизиращи незаетите работни места, от които кадрово се нуждаят медиите ни, но нямат финансовата възможност да го сторят. Защото милионите левове публичен ресурс се излива единствено и само в три национални телевизии и 2-3 национални вестника - всичките продукти на столицата. За водещия на Нова телевизия, с чието име се свърза \"накърнената свобода на словото\", няма да коментираме. Символичния протест, който ще направим пред редакциите си, ще има едно-единствено послание: Милионите публични средства да бъдат разпределени 50:50 за национални и регионални медии. Защото България е член на ЕС, чийто основен лозунг е \"Европа на регионите\" и защото в останалите европейски държави ценят регионалните си медии. За разлика от България, където на почит от властимащи и опозиция са няколко национални медии, в които регионите (в които живеем и работим) присъстват единствено и само в случаи на зрелищни криминални престъпления или посещение на водещи политици. Регионалните медии са тези, които ежедневно отразяват случващите се политически, икономически, културни и спортни събития в градове, общини и области, които помагат с критичните си материали да бъдат решени местните проблеми. Те са тези, които заедно с културните и образователни институции съхраняват за поколенията изконните местни традиции. Те са и тези, които са дали немалко са свободата на словото в България. Но въпреки обществената и информационна дейност, която развиват, нямат достъп до публичните средства, предназначени за медиите. „Смятаме, че е крайно време да кажем стига! Ние не сме втора ръка журналисти! Затова в сряда ще протестираме с празните си столове. В името на една неправда, която е крайно време да бъде коригирана в унисон с европейските ценности!“, заяви Йовка Николова, издател на \"Старозагорски новини\"\r\n„Днешното училище не е това, което беше вчера“, пише още изданието. Констатацията е на зам.-министъра на МОН Таня Михайлова, която вчера откри в Стара Загора първата по рода си Национална среща на училищните психолози и педагогическите съветници. Вчера в зала \"Петко Рачов Славейков\" в Община Стара Загора започна работа първата по рода си в страната Национална среща \"Дни на училищната психология\", инициирана от 9 училищни психолози и педагогически съветници от областния град в партньорство с Община Стара Загора и Регионалното управление на образованието. Четиридневният форум беше открит от зам.-министъра на образованието Таня Михайлова. Сред участниците бяха още областният управител Гергана Микова, началникът на Регионалното управление на образованието в Стара Загора Татяна Димитрова, главният експерт в Дирекция \"Приобщаващо образование\" в МОН Татяна Предова, началник-отдел \"Образование\" в Община Стара Загора Пенка Чавдарова, директори и зам.-директори на училища от Стара Загора и страната, представители на институции, които имат отношение към обучението и възпитанието на децата в училищна възраст. Поздравителни адреси изпратиха министърът на образованието и науката Красимир Вълчев и председателят на Синдиката на българските учители Янка Такева. Поздравление от името на Общинския координационен съвет на Съюза на българските учители-Стара Загора поднесе неговият секретар Иван Жилков - преподавател по психология. В словото си при откриване на форума зам.-министър Таня Михайлова подчерта, че днешното училище не е това от вчера. \"Ако обърнем поглед назад, много лесно и разграничимо можем да говорим за поколението на 50-те, 60-те и 70-те години. И някъде към 80-те години динамичните процеси в обществото изключително бързо се забелязаха и в училището. Днес децата, които влизат в него, вече са много различни. Класната стая всъщност е пространство, в което има многообразие. Училището вече не е само място, в което се преподават знания. Много важна задача пред нас е да можем да изградим себеутвърдена личност, да можем да предотвратим нещата, които днес наблюдаваме и коментираме като инцидент или като агресия\", отбеляза зам.-министърът. По думите ѝ не е нужно само да се констатира, а да се работи за превенцията на тези явления. \"Колкото и учителите да сме добри, не можем сами. Точно затова е много важна ролята на психолозите и на педагогическите съветници в училище. Те са този елемент, който дава завършения вид на училищната общност\", определи Михайлова. Според нея, единна рецепта няма, но пък има добри практики, които могат да бъдат споделени на такива форуми. Областният управител Гергана Микова подчерта, че заради случващото се през последните години, настоящата задача пред обществото и институциите е опазването на децата и недопускането на инвазиите, на които са подложени. \"Децата имат и духовни потребности, за които сме им длъжници\", отбеляза Микова. Националната среща \"Дни на училищната психология\" в Стара Загора продължава до 13 октомври.", "date": "2017.10.11", "title": "Преглед на основните теми в старозагорския печат"}
{"url": "http://www.focus-news.net/news/2017/10/11/2445241/sliven-tarzhestven-ritual-po-polagane-na-voenna-kletva-shte-se-sastoi-v-tsentara-za-podgotovka-na-spetsialisti.html", "text": "Тържествен ритуал по полагане на военна клетва от новоназначени войници ще се състои в Центъра за подготовка на специалисти, съобщиха за Радио „Фокус“ – Сливен от военното формирование. Церемонията е насрочена за 11.00 часа в район №1 на Центъра на бул. „Бургашко шосе” №12, до Военния стадион.", "date": "2017.10.11", "title": "Сливен: Тържествен ритуал по полагане на военна клетва ще се състои в Центъра за подготовка на специалисти"}
{"url": "http://www.focus-news.net/news/2017/10/11/2445242/veliko-tarnovo-nyakolko-rayona-na-svishtov-shte-badat-s-narusheno-vodopodavane-zaradi-remontni-deynosti.html", "text": "Няколко улици в Свищов ще бъдат без вода до 16.30 часа. Причината са ремонтните дейности, които текат по водопроводната мрежа в града. Това съобщиха за Радио „Фокус“ – Велико Търново от водоснабдителното дружество, обслужващо област Велико Търново. Всички предстоящи изкопни работи са съгласувани с ръководството на Община Свищов, от където изказаха готовността си за помощ при нужда. С нарушено водоподаване ще са улиците „Патриарх Евтимий“ (в участъка от кръстовището с ул. „Люлин“ до пл. „Хан Бъчва“), улица „Цар Освободител“ (в участъка от пл. „Хан Бъчва“ до читалище „Еленка и Кирил Д. Аврамови”), улица „Христаки Павлович“ (в участъка от пл. „Свобода“ до кръстовището с ул. „33-ти Свищовски полк“), както и отсечките „Димитър Паничков“, „Иваница Данчев“, „Никола Петков“, „Григор Стоянов“ и „Тракия“. От дружеството се извиняват за причинените неудобства и уверяват, че при възможност водоподаването ще бъде възстановено по-рано.\r\nЛуиза ТРАНЧЕВА", "date": "2017.10.11", "title": "Велико Търново: Няколко района на Свищов ще бъдат с нарушено водоподаване заради ремонтни дейности"}
{"url": "http://www.focus-news.net/news/2017/10/11/2445243/pregled-na-osnovnite-temi-v-shumenskiya-pechat.html", "text": "„Чистят ударно язовири и дерета преди дъждовете“ е водещото заглавие във вестник „Шуменска заря“. Общински екипи ударно почистиха язовирни стени, речни корита и селски дерета на територията на община Шумен преди големите есенни дъждове. За целта са били заделени 29 000 лева. Догодина парите за тази дейност ще бъдат увеличени.“14 са загиналите по пътищата в Шуменско от началото на годината“ е акцент от стр.2 в броя. Рекордът за превишена скорост е на водач с „Ауди“, засечен със 128 км/час при ограничение 60 км/час. „16 000 касови бележки вече участват в новия сезон на лотарията на НАП“, информира ежедневникът. Двойно по-голям шанс за спечелване на награда имат участниците, които са плащали с банкова карта и освен касовата си бележка, са регистрирали бележката от ПОС- терминала. „Керемида падна върху главата на мъж от Шумен“, съобщава всекидневникът. Владимир Йорданов има рана на главата след удар от керемида, която падна от покрива на къща в центъра на Шумен. За щастие младежът не е пострадал сериозно, но обмисля да заведе иск срещу собствениците на сградата. „Шумен става част от кампания в помощ на едно българско семейство“, пише още изданието. Община Шумен подкрепя благотворителната кампания “Нека да помогнем на едно българско семейство”, организирана от Сдружение Future Leeway Movies (Свободата на бъдещото изкуство) за събиране на средства за лечение на 5-годишния Любомир Райков от Тетевен. Детето е с диагноза детска церебрална парализа и епилепсия – Синдром на Уест. „Шуменци се запознаха с архива на д-р Антон Сираков“ е заглавие от стр. 4 в броя. Вчера празнуваха професионалния си празник българските архивисти. Държавният архив в Шумен обяви Ден на отворените врати. Гражданите се запознаха с изложбата, посветена на едно от последните дарения на архивни документи, регистрирани в държавен архив, като фонд № 1834 – „Сираков, д-р Антон Дамянов (1924-2013)“. Интервюто в броя е с Димитър Димитров, спечелил конкурса за директор на ДКТ „Васил Друмев“.", "date": "2017.10.11", "title": "Преглед на основните теми в шуменския печат"}
{"url": "http://www.focus-news.net/news/2017/10/11/2445244/blagoevgrad-den-na-otvorenite-vrati-shte-se-provede-v-dnevniya-tsentar-za-vazrastni-hora-s-uvrezhdaniya.html", "text": "Ден на отворените врати ще се проведе в Дневния център за възрастни хора с увреждания в Благоевград. Това съобщиха за Радио „Фокус“ – Пирин от социалната институция, която се намира на улица „Славянска“ 42. Инициативата е част от програмата на Община Благоевград за отбелязването на Световния ден на психичното здраве – 10 октомври. В рамките на три дни за потребителите на социалните услуги от общината – потребителите на Защитени жилища, Дневен център за възрастни хора с увреждания, Дневен център за възрастни с увреждания „Светлина, Дневен център за деца с увреждания и Център за социална рехабилитация и интеграция бяха подготвени спортни и развлекателни мероприятия, като и посещение на град Берово.\r\nОтбелязването на Ден на психичното здраве започва на 10 октомври през 1992 г. като годишна проява на Световната федерация за психично здраве с подкрепата на Световната здравна организация.\r\nЦелта на Световния ден на психичното здраве е да насочи вниманието на обществото към психичните проблеми, да предизвика обществени дискусии по изучаването, превенцията и лечението и да съкрати разпространението на депресивни разстройства, шизофрении и др. психични разстройства.\r\nЛивия НИНОВА", "date": "2017.10.11", "title": "Благоевград: Ден на отворените врати ще се проведе в Дневния център за възрастни хора с увреждания"}
{"url": "http://www.focus-news.net/news/2017/10/11/2445245/sofiya-antologiya-na-savremenniya-balgarski-razkaz-prevedena-na-arabski-shte-bade-predstavena-v-literaturniya-klub-na-stolichna-biblioteka.html", "text": "Антология на съвременния български разказ, съставена и преведена на арабски от палестинеца Хайри Хамдан и издадена от йорданското издателство „Албeйруни“, ще бъде представена от 18.30 часа в Литературния клуб на Столична библиотека (пл. „Славейков” 4). Това съобщиха от пресцентъра на Столична община. В представянето ще участват д-р Цветомира Пашова, доцент по арабско езикознание в Катедра по арабистика и семитология и заместник-декан на Факултет по класически и нови филологии в СУ „Св. Климент Охридски”, поетът и журналист Марин Бодаков, както и много от авторите, които са в сборника.\r\nПървото представяне на антологията беше на 11 септември в Аман. Тя е с обем повече от 500 страници и включва 46 автори: Алек Попов, Александър Секулов, Александър Шпатов, Ангел Игов, Ваня Константинова, Васил Георгиев, Виктор Пасков, Владислав Христов, Георги Господинов, Георги Милев, Деян Енев, Димо Райков, Елена Алексиева, Емануил А. Видински, Захари Карабашлиев, Здравка Евтимова, Иван Димитров, Иво Георгиев, Иглика Дионисиева, Йорданка Белева, Йото Пацов, Костадин Костадинов, Красимир Дамянов, Кристин Димитрова, Людмил Станев, Мария Митева, Миглена Николчина, Милен Русков, Надежда Искрова, Нели Лишковска, Николай Фенерски, Николай Хайтов, Олга Шурбанова, Оля Стоянова, Павлина Павлова, Палми Ранчев, Пенка Бангова, Петър Чухов, Силвия Томова, Силвия Чолева, Стефан Бонев, Теодора Димова, Тони Телалов, Христина Панджаридис, Христо Карастоянов, Яна Букова.\r\nПреводачът Хайри Хамдан е роден през 1962 г. в Дер-Шараф, Западния бряг на река Йордан. През 1967 г. емигрира със семейството си в Йордания и там завършва гимназия. Живее в България от 1982 г., където се дипломира като инженер. През 1989 г. се жени и има три дъщери. Преди малко повече от година в негов превод на арабски излезе антологията на съвременната българска поезия „Вятърът разпръсна моите слова“.\r\nЕто и избрана библиография на Хайри Хамдан:\r\nИздадени книги на български език: \r\n- „Очите на бурята”, издателство Прозорец – 1993г.- стихосбирка\r\n- „Мариамин”, издателство ПАН – 2000г. - стихосбирка\r\n- „Хронична любов” и „Живи в царството на рака” – 2005 г. – стихосбирка и роман в една книга\r\n- „Европеец по никое време”, издателство Делфин – 2007 г. - роман\r\n- „Чува ли ме някой” – пиеса, спечелила наградата на европейската фондация „Емиграция“, реализирана на сцената на „Червената къща” – 2008 г.\r\nИздадени книги на арабски език:\r\n- Пиасата „Нека живея, нека умра”, издателство „Нун”, Египет, 2011 г. \r\n- Сборник с разкази „Съблазънта на средна възраст”, издателство „Азмена”, Йордания – 2014 г. \r\n- Романът „Неспокойни души”, издателство „Албейруни”, Йордания – 2015 г. \r\nПреводи от арабски на български език:\r\n- „Керванът на жаждата” от йорданската писателка Санаа Шаалан – 2014 г.\r\n- „Обаждане посред сън” от йорданския писател Махмуд Алримауи, издателство „Ерго” – 2015 г.\r\nПреводи от български на арабски език, издадени в Йордания:\r\n- Антология на съвременната българска поезия на арабски език, „Вятърът разпръсна моите слова”. Издателство „Албeйруни“ – 2015 г. Номинирана за наградата Литературен клуб Перото\" – 2016 г.", "date": "2017.10.11", "title": "София: Антология на съвременния български разказ, преведена на арабски, ще бъде представена в Литературния клуб на Столична библиотека"}
{"url": "http://www.focus-news.net/news/2017/10/11/2445246/reuters-yerun-deyselblum-shte-se-ottegli-ot-natsionalnata-politika-tvardyat-medii.html", "text": "Министърът на финансите на Нидерландия Йерун Дейселблум ще се оттегли от националната политика, след като новото коалиционно правителство поеме управлението, предава Reuters, като се позовава на местни медии.\r\nВестник , свързан с нидерландската Партия на труда, твърди, че пред редакцията е представено писмо, изпратено от финансовия министър до председателя на парламента. В него пише, че Дейселблум ще ръководи срещите на Еврогрупата до месец януари, след което ще се оттегли.\r\nДруги подробности не се съобщават.Тереза Герова", "date": "2017.10.11", "title": "Reuters: Йерун Дейселблум ще се оттегли от националната политика, твърдят медии"}
{"url": "http://www.focus-news.net/news/2017/10/11/2445247/zhurnalisti-protestirat-pred-sgradata-na-ministerski-savet-v-zashtita-na-pravoto-da-zadavat-vaprosi.html", "text": "Журналисти протестират пред сградата на Министерски съвет в защита на правото да задават въпроси. Протестът започна в 09.00 часа, малко преди редовното седмично заседание на правителството. Протестът е организиран от Асоциацията на европейските журналисти-Българи. Повод са заплахите към журналиста Виктор Николаев в студиото миналата седмица и последващите реакции на властта, които от асоциацията определят като война. \r\nАсоциацията организира събитието в социалните мрежи  и призова участниците в протеста да носят столове, които да бъдат подредени пред сградата на Министерския съвет, за да покажат, че не ги е страх, че столовете им ще останат празни.", "date": "2017.10.11", "title": "Журналисти протестират пред сградата на Министерски съвет в защита на правото да задават въпроси"}
{"url": "http://www.focus-news.net/news/2017/10/11/2445248/pregled-na-osnovnite-temi-vav-velikotarnovskiya-pechat.html", "text": "„Курсант от НВУ предлага схема на движението на Беляковско шосе“ е заглавие от първа страница на областния всекидневник „Янтра Днес”. Курсантът от Националния военен университет „Васил Левски“ във Велико Търново Йордан Георгиев измисли как да бъдат решени неуредиците в движението на Беляковско шосе. „Дървата за огрев от горското са в пъти по – евтини от складовете“ е друго заглавие от днешното издание. За тази зима горските стопанства във Великотърновска област осигуряват близо 7500 куб. метра дърва за огрев за населението. Продажбите се предлагат в два варианта – по тарифна такса на корен и от склад, като цените са различни. „Футболната легенда Джони Велинов идва в МОБАЛ за Деня на донорството“, пише още вестникът. Футболната легенда Джони Велинов идва в МОБАЛ „Д-р Стефан Черкезов“ във Велико Търново за Деня на донорството. Събитието ще се проведе на 12 октомври от 13.00 часа в големия салон на болницата, където ще присъстват близки на всички донори за тази година. „Започва процесът срещу близнаците Славчеви за стрелбата в офиса на Айдън“ е новина от криминалната хроника. На страниците на вестника ще откриете и материал, разказващ Кати Петкова, която прави бижута от хартия, заредени срещу магии и клетви. \r\n„Подземни галерии прокопали с взривове под средновековната цитадела във Ветринци“ е заглавие от другия областен ежедневник „Борба“. Средновековната цитадела, сходна с тази на Царевец, е като магнит за иманярите. Обектът южно от Ветринци в местността Стари Балван не е проучван от археолози заради липсата на средства, но в момента търсачи на съкровища го правят на решето. „Курсант проектира нова организация на движение край спирка „Беляковско шосе“ е друга тема от вестника. Четвъртокурсникът от Националния военен университет „Васил Левски“ във Велико Търново Йордан Георгиев проектира нова организация на движение край спирка „Беляковско шосе“. „Незрящо търновче се върна с две награди от музикален конкурс в Молдова“ е друга тема от всекидневника. 13-годишната Кристиана Кирилова от СУ „Емилиян Станев“ спечели Гран При и първа награда в международния конкурс за популярна музика „Златна ябълка“ в Молдова. „ВТУ става европейски център за обучение на учители по китайски език“, пише още ежедневника. С кулинарни шедьоври и с богата културна програма институт „Конфуций“ при ВТУ „Св. св. Кирил и Методий“ празнува петия си рожден ден. Допълнителна информация за това как протече празника, научете от „Борба“. На страниците на днешното издание е поместена и статия, разказваща за бизнесмен, който си е купил изтребител и го е превърнал в атракция.", "date": "2017.10.11", "title": "Преглед на основните теми във великотърновския печат"}
{"url": "http://www.focus-news.net/news/2017/10/11/2445249/yordanka-fandakova-kmet-na-sofiya-izdavaneto-na-razreshitelno-za-stroezh-na-visoki-sgradi-e-nay-vazhnata-tema-za-grada-v-momenta.html", "text": "Издаването на разрешително за строеж на високи сгради е най-важната тема за града в момента. Това каза кметът на София Йорданка Фандъкова в предаването „Тази сутрин“ по бТВ.\r\nТя уточни, че безконтролни разрешителни за строеж на високи сгради ще се дават, докато законът не го забрани и обясни, че главният архитект на столицата дори е бил подлаган нееднократно на санкции за неизпълнение на решения на съда заради това, че възпрепятства строителството на високи сгради. „В момента с него подготвяме текстове за промяна в закона и колегите народни представители от ГЕРБ поеха ангажимента да ги внесат, за да може да отговорим на съвременните условия в големия град и да променим нещата така, че да има и регламент за строителство на високите сгради, и да запазим в по-голяма степен зелените пространства“, каза Фандъкова.\r\nТя коментира и темата за предстоящото строителство на детски градини в крайните квартали на София. „След като изградихме над 90 детски градини в централните части, нашата задача сега е да изграждаме такива в кварталите, в които няма. Специално в кв. „Манастирски ливади“ вече е проектирана новата детска градина, има отреден терен и следващата година залагаме средства за строителството. Същото се отнася и за кв. „Кръстова вада“, каза Фандъкова.", "date": "2017.10.11", "title": "Йорданка Фандъкова, кмет на София: Издаването на разрешително за строеж на високи сгради е най-важната тема за града в момента"}
{"url": "http://www.focus-news.net/news/2017/10/11/2445250/pss-sravnitelno-dobri-sa-usloviyata-za-turizam-v-planinite.html", "text": "Сравнително добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. По високите части на планините времето е по-лошо, предвид падналия сняг. Времето е с разкъсана облачност, тихо, духа слаб до умерен вятър по билата. Сутрешните температури варират от плюс 5 до минус 2 градуса. Лифтовите съоръжения не работят. Няма регистрирани инциденти с туристи. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.10.11", "title": "ПСС: Сравнително добри са условията за туризъм в планините"}
{"url": "http://www.focus-news.net/news/2017/10/11/2445251/liderat-na-bsp-korneliya-ninova-poiska-premierat-boyko-borisov-da-dade-informatsiya-na-parlamenta-dali-nato-sazdava-novi-mnogonatsionalni-sili-v-cherno-more.html", "text": "Лидерът на БСП Корнелия Нинова поиска премиерът Бойко Борисов да даде информация на парламента дали НАТО създава нови многонационални сили в Черно море, предаде репортер на Агенция „Фокус“. „Предлагаме да извикате министър-председателя на Република България Бойко Борисов да информира парламента по една изключително важна тема за националната сигурност. Вчера международни авторитетни агенции обявиха, че НАТО създава нови многонационални сили в Черно море“, коментира Нинова. Лидерът на БСП припомни, че преди година и половина премиерът Борисов е отхвърлил създаването на Черноморска флотилия. „Какво е наложило промяната в позицията на българското правителство, ако то по някакъв начин е участвало във вземането на решение. Какви ще са последиците?“, попита Нинова. Тя поясни, че е важно правителството да информира Народното събрание.\r\nДеница КИТАНОВА", "date": "2017.10.11", "title": "Лидерът на БСП Корнелия Нинова поиска премиерът Бойко Борисов да даде информация на парламента дали НАТО създава нови многонационални сили в Черно море"}
{"url": "http://www.focus-news.net/news/2017/10/11/2445252/plovdiv-konteynerite-v-dve-zhilishtni-zoni-v-asenovgrad-sa-vremenno-premesteni-zaradi-izpalnenie-na-deynosti-po-vodniya-tsikal-na-grada.html", "text": "Контейнерите в две жилищни зони в Асеновград са временно преместени заради изпълнение на дейности по Водния цикъл на града. Това съобщиха за Радио „Фокус“ – Пловдив от пресцентъра на Общината. Мярката е наложена заради невъзможност за достигане на сметоизвозващите камиони до посочените адреси. След приключване на ремонтните дейности съдовете ще бъдат върнати на предишните си места.\r\nОт Общината призоваха жителите на града да се насочат към новите места на контейнерите. В квартал „Зъбчето“ са преместени контейнерите от ул. „Княз Борис” №27 и №31 на ул. „Хан Крум” №2, от ул. „Княз Борис” №5 на ул. „Градешница” №1, от ул. „Княз Борис” №8 до автобусната спирка №4 и от ул. „Плиска” на ул. „Захари Стоянов”.\r\nВ района на бул. „България” и пазара в Асеновград също има преместени контейнери. \r\nОт бул. „България” срещу бензиностанцията е преместен на ул. „Ген. Дандевил”. От бул. „България” на кръстовището с ул. „Солунска” е преместен в двойка на кръстовището с ул. „Велико Търново”. \r\nОт ул. „Съединение” срещу №24 е преместен на ъгъла на ул. „Кирил и Методий”. \r\nОт кръстовището на ул. „Атанас Свещаров” с ул. „Ивайло” е преместен на ул. „Иларион Макариополски”, от ул. „Атанас Свещаров” 2 броя зад детска градина „Асенова крепост” са преместени в началото на ул. „Илинден”, а от блока на ул. „Атанас Свещаров” е преместен на ул. „Васил Левски”.\r\nТони МИХАЙЛОВ", "date": "2017.10.11", "title": "Пловдив: Контейнерите в две жилищни зони в Асеновград са временно преместени заради изпълнение на дейности по Водния цикъл на града"}
{"url": "http://www.focus-news.net/news/2017/10/11/2445253/der-standard-revolyutsionnata-gvardiya-na-iran-popadna-v-polezrenieto-na-donald-tramp.html", "text": "Държавният глава на САЩ Доналд Тръмп е поел по пътя на сериозна конфронтация с Иран. След като стана ясно, че Вашингтон обмисля изтегляне от споразумението за ядрената програма на близкоизточната република, Тръмп насочи внимание към Революционната гвардия на Иран, коментира австрийският вестник Der Standard.\r\nНяколко дни преди решаващия 15 октомври, когато ще стане ясно дали САЩ ще обявят Революционната гвардия за терористична организация, от Техеран предупредиха, че „нашият отговор би бил труден, решителен и разрушителен“. \r\nМинистърът на външните работи Мохамед Джавад Зариф, един от архитектите на ядреното споразумение, определи гвардията като „гордостта на нацията“, която десетилетия наред гарантира сигурността на иранските граници. Тръмп не бива да прави „стратегическата грешка“ да признава гвардията за терористична организация, предупреди първият дипломат на Техеран.Тереза Герова", "date": "2017.10.11", "title": "Der Standard: Революционната гвардия на Иран попадна в полезрението на Доналд Тръмп"}
{"url": "http://www.focus-news.net/news/2017/10/11/2445254/s-osveshtavaneto-na-stolichen-hram-negovo-sveteyshestvo-balgarskiyat-patriarh-neofit-shte-otbelezhi-tazi-godina-svoya-rozhden-den.html", "text": "На 15 октомври Негово Светейшество Българският патриарх Неофит навършва 72 г. Това съобщиха от пресцентъра на Св. Синод на БПЦ. Същия ден той ще вземе участие в освещаването на нов храм в столицата посветен на Светия и Животворящ Кръст Господен. Патриарх Неофит ще оглави първата света Литургия, която ще бъде отслужена в новоизградения храм след неговото освещаване. В съслужението ще вземат участие високопреосвещените митрополити на Светия Синод на БПЦ, епископи и свещенство. След това по традиция ще бъде отслужен и молебен за предстоятеля на Българската патриаршия, за да се изпроси Божията благодатна помощ в нелекото му служение.\r\nХрамът, който е посветен на \"Въздвижение на Светия Кръст Господен\", се намира в столичния кв. \"Лозенец\", в местността Кръста, където през 1878 г. на Възнесение Господне – Спасовден, софиянци издигат Кръст в памет на Освобождението на България. Поради високото място на което се намирал и незастроената по онова време околност паметникът се е виждал отдалече. След няколкократно местене, до преди дни каменния кръст, обявен за паметник на културата, се съхраняваше в близкия храм „Преображение Господне”. Сега, той е поставен върху постамент в непосредствена близост до мястото, където е бил издигнат през 1878 г. – до олтара на новопостроеният храм, посветен на Честния кръст.\r\nСтроежът на църквата на ъгъла на булевардите „Джеймс Баучер\" и „Черни връх\" е започнат през 1998 г. от т. нар. Алтернативен Синод, но в последствие е замразен. След няколко годишна сага по узаконяването му, Софийска св. Митрополия, със съдействието на Столична община, едва през 2015 г. поема изграждането му, като след сериозни преустройства, наложили се поради канонични и архитектурни неточности, довършителни работи и вътрешно оформление, днес храм „Въздвижение на Светия Кръст Господен” е готов да заработи като енорийски храм за нуждите на православните християни от околните квартали. Енорийски свещеници при новоосветения храм ще бъдат свещ. Божидар Маринов и свещ. Константин Цанков - доскоро служили в храма при Софийската семинария, намираща се в столичния кв. \"Лозенец\". Началото на чина по освещаването на храма ще бъде дадено в 7.30 часа. Началото на първата св. Литургия, отслужена в храма, ще бъде в 9.30 часа.\r\nПатриарх Неофит е роден на 15 октомври 1945 г. в гр. София.  \r\nБил е ректор на Духовната академия \"Св. Климент Охридски\" в София от 1989г. а през 1991г. става и пръв декан на възстановения от 01 юли с.г. Богословски факултет при Софийския университет \"Св. Климент Охридски\". Този пост той заема до м. януари 1992 г. , когато е назначен за главен секретар на Св. Синод и председател на Църковното настоятелство при ПКСХП \"Св. Александър Невски\".\r\nОт 1994 г. е Русенски митрополит до избирането си на 24 февруари 2013 г. от Патриаршески избирателен църковен събор в София за Български патриарх и Софийски митрополит.\r\n\"Доктор хонорис кауза\" на Софийския университет \"Св. Климент Охридски\" и носител на орден „Св. Кирил и Методий” – огърлие и орден \"Стара планина\" I степен и много църковни ордени и отличия.", "date": "2017.10.11", "title": "С освещаването на столичен храм Негово Светейшество Българският патриарх Неофит ще отбележи тази година своя Рожден ден"}
{"url": "http://www.focus-news.net/news/2017/10/11/2445255/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху проведената Международна научна конференция, чрез която са отбелязани 120 години от създаването на музея в Кюстендил. Според изданието значимата годишнина е била повод в града да бъде организирано седмото издание на симпозиума „Пауталия - Велбъжд - Кюстендил и прилежащите им територии през вековете”. Вестникът цитира кметът на Община Кюстендил Петър Паунов, приветствал участниците в конференцията, който е изразил огромна признателност за това, че научните работници намират време, знания и енергия да уплътнявате знанието и белите петна в съзнанието. На първата си страница вестникът информира, че са започнали дейности по озеленяването на благоустроената част от поречието на река Банщица в Кюстендил. След оформянето на новите площи се извършва засяване на трева и засаждане на храстовидна декоративна растителност. На по-късен етап е предвидено и засаждане широколистна и иглолистна дървесна растителност. Проектът се финансира по Оперативна програма „Региони в растеж”.  Изданието призовава читателите си да подкрепят почетния гражданин на Кюстендил Румен Манов в класацията за будител на годината. Румен Манов е сред 10-те номинирани за приза „Будител на годината 2017”. Номинацията му е озаглавена „Будителят на паметта” заради книгата му „Приказка за България“, в която той запознава читателите с исторически предмети, документи, ордени, носии, картини, безценни икони и фотографии. В рубриката „Репортери” вестникът акцентира върху това, жителите на Кюстендил подават най-много сигнали към обществения посредник за административно обслужване, местни данъци и такси и благоустрояване. Сравнително малко са жалбите, свързани с управление и разпореждане с общинска собственост, социално подпомагане, обществен ред и шум, търговска дейност, земи и реституция. В рубриката „Общество” изданието публикува интервю със зам.-кмета на Община Кюстендил Светослав Василев, дадено пред „Фокус”. В него зам.-кметът посочва, че е необходимо да се препокриват нуждите на бизнеса и кадрите, обучавани в професионалните гимназии.", "date": "2017.10.11", "title": "Преглед на основните теми в кюстендилския печат"}
{"url": "http://www.focus-news.net/news/2017/10/11/2445256/anna-krasteva-politolog-tvardost-i-ustoyavane-edinstvoto-na-natsiyata-sa-predizvikatelstvata-pred-ispanskiya-premier-mariano-rahoy.html", "text": "Голямото предизвикателство пред испанския премиер Мариано Рахой е дали ще успее да прояви твърдост за устояване единството на нацията и да покаже, че чува тези два милиона, които казаха „да” на независимостта за Каталония. Това каза в сутрешния блок „Добро утро, България” на Радио „Фокус” проф. Анна Кръстева, политолог и експерт по европейска и международна политика. Според нея най-зрялото послание е на кметицата на Мадрид, която призова за умереност и разумност, защото испанският премиер Мариано Рахой и каталонският лидер Карлес Пучдемон представляват различни граждани. „Мариано Рахой и Карлес Пучдемон представляват различни групи граждани. Пучдемон – тези около 2 милиона, които подкрепиха независимостта на референдума, които са и по-малко от половината от населението на Каталония. Рахой – огромното мнозинство испански граждани и граждани на автономния регион, които се идентифицират с испанската държава. Кметът на Барселона обаче трябва да управлява и едните и другите”, обясни тя.  \r\nПроф. Анна Кръстева допълни, че за момента най-успелите политици са тези, които са по-близо до управлението, а не тези, които са на върха на политиката. Според нея трябва да се намерят мостове, по които този взривен от политиците народ да може да започне да живее заедно.", "date": "2017.10.11", "title": "Анна Кръстева, политолог: Твърдост и устояване единството на нацията са предизвикателствата пред испанския премиер Мариано Рахой"}
{"url": "http://www.focus-news.net/news/2017/10/11/2445257/kyustendil-v-grada-shte-bade-otkrita-izlozhbata-portret-imash-zhena-nyamash.html", "text": "В Кюстендил ще бъде открита изложбата „Портрет имаш, жена нямаш”. Това съобщи за Радио „Фокус” – Кюстендил директорът на Исторически музей – Попово Пламен Събев. Откриването на изложбата е от 17.00 часа в къща музей „Димитър Пешев”. Изложбата представя пътя на българската емиграцията в първата половина на ХХ век към Северна и Южна Америка, Европа и Автралия с акцент върху чисто човешкото измерение на това социално явление. „Темата е актуална и днес и това създава възможност за паралели и сравнения, като публиката е насочвана към тях с пестеливи документални текстове”, каза Пламен Събев. По думите му изложбата осмисля и представя съдбите на обикновените хора, които персонално са извън фокуса на историята, но като група са съзидатели на значими събития от нея.\r\n„Изложбата се роди от текста на една снимка, която ни попадна във фонда на музея беше предадена и текстът беше много дълъг, но едно изречение гласеше така: „Ти бързаше да ме направиш жена и да заминеш” и това изречение породи коментари сред колегите и в последствие стана идея за тази изложба”, каза още Пламен Събев. По думите му става въпрос за една снимка, която е пращана до Южна Америка когато се е върнал емигрантът, си е върнал и част от документите, които е бил съхранил и съответно снимката на жена си. \r\n„Макар, че предизвика в началото доста усмивки и иронични подхвърляния, после се замислихме за този трагизъм именно защото за емиграцията говорим все за успелите хора сред емигрантите. Тези, които са създавали ракетни двигатели, които са постигнали много в науката или са станали богаташи. А десетки хилядите български емигранти, които не са успели, а са пропилели живота си, не само собствения, а и на семействата си, за тях почти не се говори”, каза Пламен Събев.\r\n\"18 табла и предмети разказват за трагизма на българската емиграция, посочи също Събев. По думите му изложбата показва нерадостната съдба на емигрант. „Тя не показва великите и успелите, тя показва емигранта, който е подлъган още докато е в България от всякакъв тип застрахователни и параходни агенции, които набират пасажери за своите кораби. Сипят се много лъжи от техните агенти, които обикалят България, за да набират такива пасажери. И като се започне от това, заминаването, пътуването, то трае доста дълго с презокеанските кораби. Началото на века е свързано и с летален изход за част от емигрантите”, каза Събев. \r\nИзложбата проследява и посрещането на хората в непознатата земя, където изведнъж илюзиите свършват, а после и трагизма, търсенето на работа, безработицата, опити да се върнат, липсата на пари, сърцераздирателните писма от семействата. „Защото в едно писмо, което наскоро ни показаха жената пише на мъжа си, тя била неграмотна, но успял някой да я научи да напише само три думи и тя във всички писма му пише: „Молим те Пене, върни се, върни се Пене, молим те”. И това в продължение на 8 години”, каза Събев.\r\nВенцеслав ИЛЧЕВ", "date": "2017.10.11", "title": "Кюстендил: В града ще бъде открита изложбата „Портрет имаш, жена нямаш”"}
{"url": "http://www.focus-news.net/news/2017/10/11/2445258/ivan-chenchev-za-protesta-na-zhurnalisti-upravlyavashtite-izgrazhdat-sistema-koyato-da-okazva-bezpretsedenten-natisk-varhu-mediite.html", "text": "Това което се случва под прозорците на Министерски съвет показва, че след гейтове, схеми и модели управляващите изграждат система, която да оказва безпрецедентен натиск върху медиите. Това каза народният представител от БСП Иван Ченчев по повод протеста на журналисти пред Министерски съвет, предаде репортер на Агенция „Фокус“. „Гражданите за европейско развитие водят България и нейната журналистика към дъното“, заяви той. „Няма кой да затвори устата на българските медии, не се и опитвайте да го правите“, коментира Иван Ченчев. „Казват, че мълчанието е признак на съгласие- благодаря за тишината, колеги“, се обърна той към ПГ на ГЕРБ. \r\nБиляна ИВАНОВА", "date": "2017.10.11", "title": "Иван Ченчев за протеста на журналисти: Управляващите изграждат система, която да оказва безпрецедентен натиск върху медиите"}
{"url": "http://www.focus-news.net/news/2017/10/11/2445259/pregled-na-osnovnite-temi-vav-varnenskiya-pechat.html", "text": "„НОИ – Варна: Всеки трети е с увеличена пенсия“ е заглавие от първа страница във варненския вестник „Черно море“. 46 134 хора от третата възраст от Варненска област са с увеличена пенсия от 1 октомври т.г. след вдигането на минималния ѝ праг. Това е съобщил за в. „Черно море“ директорът на териториалното поделение на Националния осигурителен институт в морския град Ирина Папазова. Това означава, че повишението засяга всеки трети пенсионер в областта. „Район „Младост“ чества празника с“, информира изданието. На 12 октомври район „Младост“ във Варна ще отбележи своя празник. Водосвет за здраве, благополучие и дълголетие ще бъде отслужен в 9.30 часа. в Православния храм „Св. Пророк Илия“. „Българинът нехае за психичното си здраве“ е друга тема в ежедневника. Българинът не обръща внимание на психичното си здраве. Невежество по проблема има във всички нива на обществото – от най-високото до най-ниското. Това е съобщила в сутрешния блок на тв „Черно море“ психологът Ирена Николова. Поводът е бил Световният ден на психичното здраве 10 октомври. Според Николова първите симптоми на психичните разстройства се появяват в храненето, смущенията в съня, натрапчивите мисли, апатията, затварянето в себе си, отказа от любими занимания, агресията и автоагресията. „Кръщават 40 деца в кампанията „Направи го за България“, четем още в броя. Варна се включва в кампанията „Направи го за България“, организирана от „Движение за национална кауза“ (ДНК), в рамките на коя- то ще бъдат кръстени 1000 бебета едновременно. Инициативата ще се проведе на 22 октомври в 10 града и е под патронажа на патриарх Неофит и Българската православна църква. „Няма ръст на престъпността във Варна“ е друго заглавие в броя. През последните 4-5 години броят на делата за различни престъпления във Варна е относително постоянен, заяви окръжният прокурор Владимир Чавдаров в студиото на предаването на телевизия „Черно море“ – „Посоки.eu“, с автор и водещ Елена Кирова. През първите 9 месеца на 2017 г. окръжната прокуратура е наблюдавала 4062 преписки, от които 1002 са досъдебните производства. Новообразувани са 282 досъдебни производства, прекратени са 98. Спрени са 146 дела, а 72 са внесени в съда – от тях с обвинителни актове са приключили 58, споразуменията са 13. Разследваните закононарушения са от цялата палитра в рамките на компетенцията на окръжната прокуратура. По-важни сред тях са престъпленията срещу данъчната и финансовата система, значителни престъпления срещу личността, като убийства и тежки катастрофи. На стр. 5 в изданието днес е публикуван материал, свързан с това как чрез изданието Океан и Капитан се срещат отново. „И в Родопите четат нашата страница „На капитанския мостик”, което помогна на двама стари приятели – моряк и планинец, да се срещнат след близо 20-годишно прекъсване на връзката им“, посочва изданието.", "date": "2017.10.11", "title": "Преглед на основните теми във варненския печат"}
{"url": "http://www.focus-news.net/news/2017/10/11/2445260/new-europe-deputatite-v-ep-nastoyaha-za-sazdavane-na-doveritelen-fond-za-stranite-ot-iztochnoto-partnyorstvo.html", "text": "Депутатите от Европейския парламент препоръчаха създаването на доверителен фонд за три от страните от Източното партньорство – Украйна, Молдова и Грузия, съобщава електронното издание New Europe.\r\nЧленовете на ЕП приветстваха значителния напредък, постигнат от тези три държави след последната среща на върха на Източното партньорство, проведена в Рига през 2015 г. Поради тази причина на следващия форум на високо равнище, който трябва да се проведе през ноември, следва да бъде обявено създаването на доверителен фонд, който би могъл да се съсредоточи върху частни и публични инвестиции в социалната и икономическа инфраструктура на страните. \r\n„Срещата на върха на Източното партньорство трябва да внесе нова динамика, да очертае ясна политическа визия и да остане релевантна за всичките шест източни партньори, които имат различни стремежи“, подчерта специалният съдокладчик на ЕП Лайма Андрикене. \r\nВ допълнение депутатите настояват за оказване на подкрепа за разполагането на въоръжената полицейска мисия на Организацията за сигурност и сътрудничество в Европа (ОССЕ) в Източна Украйна. Следва да бъде продължен колективният натиск върху Русия за разрешаване на конфликтите в Източна Украйна, Абхазия и Южна Осетия и Приднестровието.Тереза Герова", "date": "2017.10.11", "title": "New Europe: Депутатите в ЕП настояха за създаване на доверителен фонд за страните от Източното партньорство"}
{"url": "http://www.focus-news.net/news/2017/10/11/2445261/dragomir-stoynev-bsp-yavlenieto-anton-todorov-razkriva-kuhnyata-na-pp-gerb.html", "text": "Явлението „Антон Тодоров“ разкрива кухнята на ПП ГЕРБ. Това каза от трибуната на Народното събрание заместник-председателят на ПГ на „БСП за България“ Драгомир Стойнев по време на дебатите по оставката на депутата от ГЕРБ Антон Тодоров, предаде репортер на Агенция „Фокус“. Стойнев попита защо я няма всенародната любов за Антон Тодоров. „Само за седмица Антон Тодоров се превърна от изключителна личност с перфектна аналитичност и пунктуалност до нежелан колега, който тежи на ПП ГЕРБ. Десетина дни от номинацията за шеф на Комисията по досиетата, а сега оствка. Защо бе колеги, нима не нарича често и цветущо опозицията „убийци“? Нима не громи достатъчно комунистите?“, попита Стойнев. \r\nТой заяви, че явлението Антон Тодоров разкрива кухнята на ПП ГЕРБ. „Той просто дръпна рязко маската, и всички видяхме какво е ГЕРБ. ГЕРБ е вътрешна сила, която подрива демокрацията, националното единство и авторитетът на институциите. Антон Тодоров е символ как в политиката влизат хора, които я превръщат в мръсна работа“, посочи Стойнев и призова колегите си да си представят какво е щяло да стане, ако Тодоров е оглавил Комисията по досиетата. Стойнев заяви, че БСП винаги ще настоява за държавност и призова ГЕРБ да спрат да разяждат институциите отвътре. \r\nДеница КИТАНОВА", "date": "2017.10.11", "title": "Драгомир Стойнев, БСП: Явлението „Антон Тодоров“ разкрива кухнята на ПП ГЕРБ"}
{"url": "http://www.focus-news.net/news/2017/10/11/2445262/veselin-mareshki-volya-kategorichno-shte-glasuvame-protiv-ostavkata-na-anton-todorov-toy-ne-e-po-losh-ot-delyan-dobrev-ili-valeri-simeonov.html", "text": "Категорично ще гласуваме „против“ оставката на Антон Тодоров. Това каза лидерът на „Воля“ Веселин Марешки по време на дебатите по оставката на депутата от ГЕРБ Антон Тодоров, предаде репортер на Агенция „Фокус“. „Считаме, че в никакъв случай той не е по-лош от Делян Добрев или Валери Симеонов“, посочи той. „Трябва да разглеждаме в съвкупност порочните практики, които съществуват и в правителството, и в парламента“, заяви Веселин Марешки. „Ще следим всички процеси да бъдат изчистени от политическия живот. Тези примери трябва да бъдат в парламента, за да не ги забравяме“, каза още лидерът на „Воля“. \r\nБиляна ИВАНОВА", "date": "2017.10.11", "title": "Веселин Марешки, „Воля“: Категорично ще гласуваме „против“ оставката на Антон Тодоров, той не е по-лош от Делян Добрев или Валери Симеонов"}
{"url": "http://www.focus-news.net/news/2017/10/11/2445263/kyustendil-zaradi-profilaktika-e-spryano-vodopodavaneto-v-tsentralnata-gradska-chast-na-dupnitsa.html", "text": "Заради профилактика е спряно водоподаването в централната градска част на Дупница. Това съобщи за Радио „Фокус” – Кюстендил Илия Илиев, управител на общинското дружество ВиК – Дупница. До 11.00 часа без вода са централна градска част, улиците „Св. Иван Рилски”, „Хан Аспарух”, „Хан Крум” и „Иван Вазов”. С нарушено водоподаване са жилищните квартали „Байкал” и „Пейо Яворов”. Причината е профилактика на водопроводната мрежа. „Профилактиката се извършва преди зимния сезон. Прочистват се водопроводите и резервоарите за вода”, каза Илия Илиев.\r\nВенцеслав ИЛЧЕВ", "date": "2017.10.11", "title": "Кюстендил: Заради профилактика е спряно водоподаването в централната градска част на Дупница"}
{"url": "http://www.focus-news.net/news/2017/10/11/2445264/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Депутатите от Европейския парламент препоръчаха създаването на доверителен фонд за три от страните от Източното партньорство – Украйна, Молдова и Грузия, съобщава електронното издание New Europe.\r\nЧленовете на ЕП приветстваха значителния напредък, постигнат от тези три държави след последната среща на върха на Източното партньорство, проведена в Рига през 2015 г. Поради тази причина на следващия форум на високо равнище, който трябва да се проведе през ноември, следва да бъде обявено създаването на доверителен фонд, който би могъл да се съсредоточи върху частни и публични инвестиции в социалната и икономическа инфраструктура на страните. \r\n„Срещата на върха на Източното партньорство трябва да внесе нова динамика, да очертае ясна политическа визия и да остане релевантна за всичките шест източни партньори, които имат различни стремежи“, подчерта специалният съдокладчик на ЕП Лайма Андрикене. \r\nВ допълнение депутатите настояват за оказване на подкрепа за разполагането на въоръжената полицейска мисия на Организацията за сигурност и сътрудничество в Европа (ОССЕ) в Източна Украйна. Следва да бъде продължен колективният натиск върху Русия за разрешаване на конфликтите в Източна Украйна, Абхазия и Южна Осетия и Приднестровието.\r\n*** Държавният глава на САЩ Доналд Тръмп е поел по пътя на сериозна конфронтация с Иран. След като стана ясно, че Вашингтон обмисля изтегляне от споразумението за ядрената програма на близкоизточната република, Тръмп насочи внимание към Революционната гвардия на Иран, коментира австрийският вестник Der Standard.\r\nНяколко дни преди решаващия 15 октомври, когато ще стане ясно дали САЩ ще обявят Революционната гвардия за терористична организация, от Техеран предупредиха, че „нашият отговор би бил труден, решителен и разрушителен“. \r\nМинистърът на външните работи Мохамед Джавад Зариф, един от архитектите на ядреното споразумение, определи гвардията като „гордостта на нацията“, която десетилетия наред гарантира сигурността на иранските граници. Тръмп не бива да прави „стратегическата грешка“ да признава гвардията за терористична организация, предупреди първият дипломат на Техеран.\r\n*** Напрежението в Егейско море между Атина и Анкара не стихва – в предходната нощ е регистрирано поредно нарушение на гръцкото въздушно пространство от страна на ВВС на Турция, съобщава електронното издание Ekathimerini.\r\nСъгласно разпространената информация, 10 турски изтребители F-16, четири от които с пълно бойно въоръжение, и два транспортни самолета CN-235, са навлезли 30 пъти в гръцкото национално въздушно пространство на изток от остров Родос в югоизточната част на Егейско море. Инцидентите са регистрирани малко преди три часа сутринта на 10 октомври. \r\nМеждувременно турски навигационен телекс е запазил морската зона между островите Хиос в източната част на Егейско море и Икария, за да бъде проведена тренировка с живи амуниции в сряда, 11 октомври.\r\n*** Министерството на външните работи на ФРГ потвърди, че около 70 хил. бежанци от Сирия и Ирак са кандидатствали за разрешително да доведат семействата си в Германия, съобщава националният ежедневник Die Welt.\r\nОт началото на 2015 г. до средата на 2017 г. външното министерство в Берлин е издало 102 хил. визи за събиране на семейства на сирийци и иракчани. Въз основа на дати и данни от предходни години германските власти допускат, че до 2018 г. може да бъдат издадени между 100 хил. до 200 хил. нови разрешителни. \r\nТърсещите убежище, които получават закрила в Германия, имат право да доведат при себе си своите брачни партньори и непълнолетните си деца. Лицата в неравностойно положение, които са признати за бежанци, също получават право да доведат своите родители. За групите със статут на ограничена закрила (т.нар. субсидиарна закрила), голямата коалиция ограничи семейната имиграция през март 2016 г. за срок от две години, които изтичат през март 2018 г.\r\n*** Тереза Мей отказа да заяви дали би гласувала „за“ Брекзит ако имаше втори референдум по въпроса, пише The Telegraph.\r\nПремиерът, който подкрепяше оставането в Европейския съюз миналата година заяви, че би „разгледала всичко, за да стигне до решение“. Тя заяви, че това е „хипотетичен“ сценарий, на който няма смисъл да се отговаря, тъй като Великобритания ще излезе от Европейския съюз.\r\nТова се случва, след като Доналд Туск сигнализира, че за първи път европейските преговарящи взимат предвид възможността за случай, при който да „няма сделка“ между Великобритания и Европейския съюз.\r\nЕвропейският президент заяви, че ако преговорите продължат „с бавно темпо“ и без прогрес, „ще трябва да си помислим накъде сме тръгнали“.\r\n***", "date": "2017.10.11", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/10/11/2445265/yordan-tsonev-dps-shte-iskame-ostavkata-na-valeri-simeonov-zashtoto-si-pozvolyava-da-izpolzva-ezika-na-omrazata-i-e-simvol-na-tazi-omraza.html", "text": "Ще искаме оставката на Валери Симеонов, защото си позволява да използва езика на омразата и е символ на тази омраза. Това каза от трибуната на Народното събрание народният представител от ПГ на ДПС Йордан Цонев по време на дебатите по оставката на депутата от ГЕРБ Антон Тодоров, предаде репортер на Агенция „Фокус“. Цонев посочи, че ПГ на ДПС ще подкрепи оставката на Антон Тодоров, защото считат, че тя е абсолютно навременна и точна от гледна точка на това, което се случи „през тази сесия и от началото на този парламент, не само в медиите ,но и тук от трибуната на тази зала. Ако сега БСП в лицето на Драгомир Стойнев говори за езика на омраза, ние от ДПС от две години говорим за този език. Днес берем плодовете на този език“, каза той. По думите му без значение дали езикът на омразата е насочен от националистите към малцинствата и от комунисти и антикомунисти, бивши настоящи и мимикрирали, той няма място в тази зала. „От тази  висока трибуна той става официален език“, заяви Цонев. \r\nТой се обърна към националистите и ги разкритикува, че репликират от място: „Какъв език има вицепремиерът Валери Симеонов. Той не е ли един от тези, които са пионери на този език“, допълни Цонев. \r\nДеница КИТАНОВА", "date": "2017.10.11", "title": "Йордан Цонев, ДПС: Ще искаме оставката на Валери Симеонов, защото си позволява да използва езика на омразата и е символ на тази омраза"}
{"url": "http://www.focus-news.net/news/2017/10/11/2445266/pregled-na-osnovnite-temi-v-dobrudzhanskiya-pechat.html", "text": "„Нов банков кредит от 1 280 000 лева ще тегли общината“ е водеща тема в днешното издание на вестник „Нова добруджанска трибуна“. Решението е взето на вчерашното заседание на Общинския съвет. Тегленето на кредит се налага поради недостиг на средства, възникнал при временен касов разрив по бюджета през тази година. Ситуацията е породена от наложената финансова санкция заради проекта за депото за отпадъци. Общината изплаща вече и заем от 1 700 000 лева. „Пламен Манушев бе избран за зам.-председател на политическия комитет на НАТО“, съобщава изданието. Народният представител от Добрич е избран единодушно по време на 61-та годишна сесия на парламентарната асамблея на Алианса. Заедно с Пламен Манушев участие в конгреса е взел и друг депутат от ГЕРБ Христо Гаджев. „Декларация против проучванията за добив на шистов газ ще обсъди местният парламент“ съобщава всекидневникът. Предложението е направено вчера по време на извънредната сесия на Общинския съвет на Добрич от общинския съветник Милко Пенчев. Той е прочел декларация. Текстът й ще бъде разгледан от постоянните комисии и след това гласуван на редовното заседание на Общинския съвет в края на месеца. \r\n„Вандали потрошиха автобуса-библиотека в „Ябълката“ съобщава на първа страница другият регионален вестник „Добруджанска трибуна“. Поредният вандалски акт в града е извършен на 8 срещу 9 този месец на територията на най-новото място за отдих и развлечения в Добрич. С доброволен труд на деца и младежи от града мястото бе почистено и преобразено. При вандалския акт вратите на автобуса-библиотека са били разбити. Това става веднага след зареждането на библиотеката с книги. Одобрени са маломерни паралелки в четири училища на Добрич, съобщава изданието. Паралелки с ученици, по-малко на брой от допустимия, ще бъдат сформирани в СУ „Любен Каравелов“ и основните училища „Христо Смирненски“, „Хан Аспарух“ и „Стефан Караджа“. „Изложба „Йордан Йовков – живот на словото“ показва добричкия музей“, съобщава изданието. Изложбата ще бъде открита на 12 октомври от 17,30 часа в Дом-паметника „Йордан Йовков“. В 20 фотодокументални пана е поставен акцент върху знаците и местата на паметта. Представени са и оригинали от фонда на музея. „Благотворителен базар за болно момченце от Бургас отваря врати в Добрич“, съобщава вестникът. „Да помогнем на Ради“ е мотото на базара. Той ще бъде разкрит на 14 и 15 този месец в часовете от 10,00 до 17,00 на площада в Добрич. 135 000 лева са необходимите за процедури средства за болното дете.", "date": "2017.10.11", "title": "Преглед на основните теми в добруджанския печат"}
{"url": "http://www.focus-news.net/news/2017/10/11/2445267/yordanka-fandakova-za-remontite-v-sofiya-pritiskam-firmite-dvizhenieto-da-se-puska-dori-kogato-obektite-oshte-ne-sa-zavarsheni.html", "text": "Притискам фирмите движението да се пуска дори когато обектите още не са завършени, ако това е възможно. Това каза кметът на София Йорданка Фандъкова в интервю за предаването „Тази сутрин“ по бТВ. Тя обясни, че заради голямата интензивност на трафика в столицата няма как общината да си позволи да затваря важни обекти и да ги пуска чак когато ремонтът им е напълно завършен.\r\n„Започна последният етап от ремонта на бул. „Дондуков“ – от ул. „Раковски“ до бул. „Васил Левски“, и очаквам в началото на ноември да приключи. Там настилката ще бъде изцяло асфалтова. Но трябва да бъдат довършени и тротоарите и велоалеите в частта, която е с паветата“, каза Фандъкова и коментира и оплакванията на хората, че на ремонтираната част на булеварда наклонът на тротоарите е направен към сградите и се образуват локви. „Експертите и надзирателите винаги са на място и връщат фирмите, за да оправят това, което трябва. Сега фирмата е върната, за да оправи грешката“, обясни тя.\r\nКметът коментира и ремонта на бул. „Тодор Каблешков“, като уточни, че вече е излята плочата на новия мост. „Това е много важен участък, един от онези, който се явява част от вътрешния ринг на бул. „Тодор Каблешков“ и който ще продължим в следващите години в посока бул. „Черни връх“. По трасето е заложено да има и трамвайни линии“, каза тя и обясни, че се очаква най-късно до края на годината да приключи и ремонтът на бул. „Монтевидео“. „Въпреки това говорих с фирмата булевардът да се отваря поетапно, така че да се освобождава движението, когато това е възможно“, каза още тя.\r\nКметът на София коментира и ремонтите, които са заложени за 2018 г. „Много важен обект е ул. „Граф Игнатиев“, като за него в момента се провежда процедура за избор на изпълнител – т.е. това ще бъде голям тежък ремонт с подмяна на канализацията и подмяна на трамвайните релси. Следващата година ще работим и по подмяна на най-старите трамвайни ленти – тези по линията на трамвай 5 по бул. „Цар Борис III“ с изключение на участъка на пл. „Руски паметник“, който вече направихме. Ще работим и по подмяна на релсите на ул. Каменоделска. Имаме много обекти, които залагаме за следващата година“, каза тя.\r\nФандъкова обясни, че 2018 г. ще бъде много ключова за новата част на метрото и линиите, които в момента се изграждат. „Очакваме тунелопробивната машина да върши своята работа до края на следващата година, така че да можем навсякъде да освободим наземното движение и до края на 2019 г. да имаме нови 12 метро станции“, каза тя.", "date": "2017.10.11", "title": "Йорданка Фандъкова за ремонтите в София: Притискам фирмите движението да се пуска дори когато обектите още не са завършени"}
{"url": "http://www.focus-news.net/news/2017/10/11/2445268/kyustendil-obshtinata-i-regionalnata-biblioteka-predstavyat-poetichna-kniga-na-svetla-radkova.html", "text": "Община Кюстендил и регионалната библиотека представят поетична книга на Светла Радкова. Това съобщи за Радио „Фокус” – Кюстендил София Пейчева, директор на Регионална библиотека „Емануил Попдимитров” – Кюстендил. Представянето ще започне от 18.00 часа в Художествена галерия „Владимир Димитров – Майстора” – Кюстендил. Културният институт е съорганизатор на събитието. \r\nСветла Радкова е родена и живее в Кюстендил. Завършила е ЮЗУ „Неофит Рилски“. Работи във финансова институция. Нейни стихове са включени в „Литературен алманах Кюстендил“, сборник на дружеството за българо-сръбско приятелство и сътрудничество и други местни и регионални издания. През 2005 година получава първа награда за поезия в конкурс, посветен на град Мелник, организиран от Община Сандански, а през 2011 година е носител на трета награда в Националния литературен конкурс за поезия „Биньо Иванов“. „Неща за обичане“ е първата й поетична книга.\r\nВенцеслав ИЛЧЕВ", "date": "2017.10.11", "title": "Кюстендил: Общината и регионалната библиотека представят поетична книга на Светла Радкова"}
{"url": "http://www.focus-news.net/news/2017/10/11/2445269/yordanka-fandakova-kmet-na-sofiya-zabranata-za-bira-v-parka-i-za-muzika-po-ulitsite-sa-diskusionni.html", "text": "Забраната за бира в парка и за музика по улиците са дискусионни, предложените текстове не са съвсем ясни, важно е и дали може да се контролира прилагането им. Това обяви кметът на София Йорданка Фандъкова в предаването „Тази сутрин” по бТВ относно проекта на нова наредба за обществения ред в София.\r\nНова наредба трябва да има, защото действащата в момента е от 1993 г., приетата през 2009 г. беше отменена от съда, уточни столичният кмет.\r\nПо думите ѝ жителите на София искат да се контролира нивото на шума особено в нощните часове и следобед.\r\nОбществено обсъждане на проекта ще има на 19 октомври.", "date": "2017.10.11", "title": "Йорданка Фандъкова, кмет на София: Забраната за бира в парка и за музика по улиците са дискусионни"}
{"url": "http://www.focus-news.net/news/2017/10/11/2445270/toma-bikov-gerb-parlamentarnata-ni-grupa-ne-priema-che-vitsepremierat-valeri-simeonov-i-anton-todorov-sa-zaplashvali-zhurnalist.html", "text": "Вчера в ПГ на ГЕРБ обсъдихме и въпроса за Валери Симеонов. Всеки от нас може да има естетически проблеми с изказвания, но ние не приемаме, че той и Антон Тодоров са заплашвали журналист. Това каза народният представител от ГЕРБ по време на дебатите по оставката на депутата от ГЕРБ Антон Тодоров, предаде репортер на Агенция „Фокус“. „В последните седмици сме свидетели на компроматна атака, която ескалира в компроматна война, която има за цел да свали демократично избраното правителство“, заяви той. „Единствената възможност за стабилно управление и ясно мнозинство беше ГЕРБ - „Обединени патриоти“, посочи Тома Биков. „За езика на омразата съм съгласен, че съществува, но не във формата - управляващите говорят с езика на омразата, а опозицията с езика на любовта“, коментира народният представител от ГЕРБ. „Няма да ви влезем в тона, няма да се обясняваме, ще продължим да изпълняваме програмата си, да управляваме страната. Ще продължаваме да печелим избори, както преди 3 дни“, обърна се той към БСП. „Успокойте се, ще бъде полезно и за вас. Да спорим за идеи, политики, програми. Да не свеждаме дебата до най-ниските нива, на личностна и роднинско-личностна основа“, каза още Тома Биков. \r\nБиляна ИВАНОВА", "date": "2017.10.11", "title": "Тома Биков, ГЕРБ: Парламентарната ни група не приема, че вицепремиерът Валери Симеонов и Антон Тодоров са заплашвали журналист"}
{"url": "http://www.focus-news.net/news/2017/10/11/2445271/focus-sled-predpolagaema-falshiva-novina-v-internet-donald-tramp-pozhela-da-bade-napraveno-sravnenie-na-rezultatite-mu-ot-test-za-inteligentnost-s-tezi-na-reks-tilarsan.html", "text": "Държавният глава на САЩ Доналд Тръмп заяви, че би искал да се яви на тест за интелигентност (IQ тест) заедно с държавния секретар Рекс Тилърсън, за да бъдат сравнени резултатите им, пише германското издание Focus.\r\nДо „хвърлянето на ръкавицата“ се стигна, след като медии разпространиха изявление на първия дипломат на Вашингтон, в което той нарича Тръмп „глупак“. По-късно бе изяснено, че става въпрос за фалшива новина. „Но, след като е казано, ще трябва да сравним тестовете ни за интелигентност. Мога да ви кажа кой печели“, коментира американският президент след медийния инцидент.\r\nТилърсън попадна под засилен натиск заради цитата, разпространен от MSNBS, но не се появи на пресконференция, организирана след скандала. Самият той не отрече цитата – това направи по-късно неговата говорителка. Тереза Герова", "date": "2017.10.11", "title": "Focus: След предполагаема фалшива новина в интернет – Доналд Тръмп пожела да бъде направено сравнение на резултатите му от тест за интелигентност с тези на Рекс Тилърсън"}
{"url": "http://www.focus-news.net/news/2017/10/11/2445272/eso-e-gotov-da-posreshtne-esenno-zimniya-sezon-2017-2018-g.html", "text": "Обектите и съоръженията от електропреносната мрежа, стопанисвани от Електроенергийния системен оператор (ЕСО), са подготвени да посрещнат есенно-зимните месеци, съобщиха от пресцентъра на ЕСО. В изпълнение на специалната програма на дружеството е извършена профилактика на 171 подстанции, направен е обход на над 22 хиляди километра електропроводи високо напрежение и почистване на просеките на 300 въздушни линии на територия от 6 154 декара. Реализирани са необходимите ремонтни дейности за гарантиране на безаварийната работа на съоръженията през предстоящите месеци. За справяне с аварийни ситуации са осигурени 10 машини със специално предназначение (УТВ), 2 високопроходими автокрана, високопроходими автомобили. Предстои осигуряването на хеликоптер, който да бъде наеман за извършване на възстановителни работи на аварирали въздушни линии. \r\nТрадиционната вече проверка на Министерството на енергетиката на готовността на съоръженията на ЕСО за есенно-зимния сезон също приключи. Проверката започна на 18 септември. Началото беше поставено от министър Теменужка Петкова в модернизираната подстанция на ЕСО „Червена могила“. Подстанцията е част от пръстена на мрежа 400 kV на електроенергийната система на Република България и е стратегически обект от електроенергийната инфраструктура на България. Към откритата разпределителна уредбата 400 kV в подстанцията е присъединен и международният ЕП 400 kV „Руен“ към п/ст „Щип“, осигуряващ връзката и паралелната работа с електроенергийната система на Република Македония. Подстанция „Червена могила“, чрез електропроводи 400 kV „Осогово“ и 400 kV „Джерман“, захранва подстанция „Благоевград“, която осигурява връзката на електроенергийната система на Република България с тази на Република Гърция.", "date": "2017.10.11", "title": "ЕСО е готов да посрещне есенно-зимния сезон 2017-2018 г."}
{"url": "http://www.focus-news.net/news/2017/10/11/2445273/atanas-atanasov-kmet-na-tvarditsa-s-mnozhestvo-proyavi-shte-otbelezhim-praznika-na-grada-petkovden.html", "text": "С множество прояви ще отбележим празника на града - Петковден на 14 октомври. Няколко са с инициативите по повод празника на града, съобщи пред Радио „Фокус“ – Сливен кметът на Общината Атанас Атанасов. Спортен празник на ученици и награждаване на победителите ще се състои днес от 10.30 часа. От 12.30 часа е представяне на училищен литературен алманах в малка зала на читалището в града. Проявите на 13 октомври са театрална постановка за деца ”Приключенията на Чиполино” по Джани Родари на Драматичен театър „Н. Коканова” - Ямбол. Тя ще се състои в голяма зала на НЧ „Св. св. Кирил и Методий 1914” от 10.30 часа, входът е свободен. От 17.30 часа е срещата разговор с молдовските българисти Д-р Иван Думиника и проф., д.и.н. Николай Червенков . Комедията „Благородният испанец” от Съмърсет Моъм ще е с начален час 19.00 часа в голямата зала на читалището. Кулминацията на празничните събития е на 14 октомври, събота. Празникът ще започне със Света литургия и празничен водосвет – в църковен храм „Света Петка”. От 9.30 часа е посрещане на официалните гости в Община Твърдица, а от 10.00 часа е ритуалът за вдигане на знамената на  площад „Свобода” и поднасяне на венци и цветя на паметника на „Майка Твърдица”. Откриването на второто изложение на Сдружението на пчеларите. Дегустации, конкурси е от 10.20 часа, а откриването на обект, посветен на 10 годишнината от подписването на договора за сътрудничество с ХХІІІ район Шорокшар, Будапеща, Унгария е от 10.40 часа. В 11.00 часа е тържествената сесия на Общински съвет - Твърдица. Половин час по-късно е празничния поздрав за жителите и гостите на Твърдица от НЧ „Св. св. Кирил и Методий 1914” - пл. ”Свобода”. В 18.00 часа е откриването на изложба на Георги Атанасов – фотограф; фоайе на читалището. Празникът ще бъде закрит със спектакъл – шоу „Танц без граници” на трупа „Танцът на вятъра” с продуцент Васил Герлимов от 19.00 часа в голямата зала на читалището в Твърдица.", "date": "2017.10.11", "title": "Атанас Атанасов, кмет на Твърдица: С множество прояви ще отбележим празника на града - Петковден"}
{"url": "http://www.focus-news.net/news/2017/10/11/2445274/parlamentat-prie-ostavkata-na-deputata-ot-gerb-anton-todorov.html", "text": "Парламентът прие оставката на депутата от ГЕРБ Антон Тодоров, предаде репортер на Агенция „Фокус“.  \r\n„За“ прекратяване на пълномощията му  гласуваха 153  народни представители, „против“ - 14, „въздържали се“ - 11 с което тя бе приета. Оставката бе внесена на 9 октомври в деловодството на парламента. Агенция „Фокус“ припомня: На 6 октомври въпрос за процедурата за закупуване на нов изтребител предизвика остра реакция у депутата от ГЕРБ Антон Тодоров. В предаването „Здравей, България“ по Нова телевизия се стигна до нападки от негова страна към журналиста Виктор Николаев. От Нова определиха като недопустимо отправянето на заплахи от публични фигури към журналисти. В официална позиция от ГЕРБ заявиха, че свободната журналистика има правото да пита и да задава въпроси. По-късно в официална позиция Антон Тодоров обяви, че в случая е разбран превратно и думите му са изтълкувани абсолютно погрешно. Той поднесе извиненията си на журналиста Виктор Николаев. На 8 октомври председателят на ПГ на ГЕРБ и зам.-председател на партията Цветан Цветанов заяви на пресконференция, че Антон Тодоров се е извинил и това е достойна постъпка. Той подчерта, че Тодоров не е вложил в интервюто това, което е излязло в медийното пространство. Вицепремиерът Томислав Дончев предложи, ако въпросната телевизия прецени, че е правилно, да извика в ефир Валери Симеонов и Антон Тодоров, за да имат възможност да разяснят какво са искали да кажат и ако има нужда някой да се извинява, да се извини. Той заяви, че Министерски съвет държи на свободата на словото и се противопоставя срещу всички опити някой да казва на журналистите какво могат да говорят и какво не. На 9 октомври в писмо до медиите, Антон Тодоров заяви, че подава оставка, защото има опити репликата му да бъде превърната в етикет на партията, от която е избран.  \r\nДеница КИТАНОВА", "date": "2017.10.11", "title": "Парламентът прие оставката на депутата от ГЕРБ Антон Тодоров"}
{"url": "http://www.focus-news.net/news/2017/10/11/2445275/vratsa-41-godishen-velosipedist-e-zaginal-pri-katastrofa-v-grad-byala-slatina.html", "text": "41-годишен велосипедист е загинал при катастрофа в град Бяла Слатина, съобщиха от Областната дирекция на МВР – Враца. Вчера около 16.00 часа на кръстовище в Бяла Слатина катастрофират лек автомобил „Опел Астра” управляван от 49-годишен с инициали Е.А. и 41-годишен велосипедист и двамата от Бяла Слатина. Загинал е водачът на велосипеда. \r\nИздадени са постановления за вземане на кръв за химичен анализ на двамата водачи. Водачът на лекия автомобил е тестван за алкохол, пробата е отрицателна. Образувано е досъдебно производство.", "date": "2017.10.11", "title": "Враца: 41-годишен велосипедист е загинал при катастрофа в град Бяла Слатина"}
{"url": "http://www.focus-news.net/news/2017/10/11/2445276/falit-na-golyama-datska-kompaniya-v-sferata-na-otbranitelnata-industriya.html", "text": "Компанията Falck-Schmidt Defense Systems бе обявена в несъстоятелност във вторник в Одензе и Колдинг. Пише Fyens Stiftstidende. По този начин една от най-големите компании за отбрана в Дания трябва да хвърли топа след дългосрочни икономически сътресения.\r\nОт дълго време в отбранителната индустрия вървят слухове за лошото икономическо състояние на Falck-Schmidt. Финалът се случи   миналата седмица, когато компанията нямаше пари в брой, за да плати заплатите на служителите си.\r\nFalck-Schmidt беше големият победител, през декември 2015 г. когато Дания избра Piranha V на General Dynamics за нова  бронирана машина на страната. Съгласно плана, Falck-Schmidt трябваше да асемблира по-голямата част от бойната машина 309 PMV.\r\nОсвен това, Falck-Schmidt получи възможността да предостави многобройни компоненти за PMV. Конкретните фирмени договори за тази работа обаче не са се материализирали и може да е фактор, допринасящ за днешния фалит на компанията.", "date": "2017.10.11", "title": "Фалит на голяма датска компания в сферата на отбранителната индустрия"}
{"url": "http://www.focus-news.net/news/2017/10/11/2445277/stara-zagora-tsaritsa-na-avgustiada-shte-bade-izbrana-na-spetsialna-tseremoniya-v-darzhavnata-opera-v-grada-na-13-oktomvri.html", "text": "Короната на Царица на Августиада 2017 очаква победителката от конкурса, която ще бъде избрана на стилен спектакъл в Държавна опера Стара Загора, на 13 октомври от 19.00 часа. Това съобщиха от пресцентъра на Община Стара Загора. Входът е свободен. Кaндидaтĸитe мoгат дa бъдат видени във Фeйcбyĸ-страницата на събитието. Tpимa oт подкрепилите кандидатките във Фeйcбyĸ щe пoлyчaт cпeциaлни нaгpaди.\r\nНа 13 октомври от 9.00 часа в зала 33 на Регионален исторически музей ще се проведе Семинар (жива лаборатория) и откриване на щанд за “биоикономика” по проект BioSTEP. Щандът ще бъде отворен през двата дни на фестивала на IV експозиционно ниво на музея. \r\nКонференция Августиада 2017 ще започне на 13 октомври от 14.00 часа в зала 33 на Регионален исторически музей. Входът е свободен. \r\nИзложението на вино и кулинарни продукти ще бъде открито на 14 октомври, от 11.30 часа, пред Регионален исторически музей. От страната партньор Гърция, на откриването ще присъстват посланикът на Република Гърция, ръководителят на икономическата служба и консулът. На партньорите е посветен и майсторски клас Непознатите винени съкровища на Гърция, който ще се проведе на 14 октомври от 15.30 часа в зала 33 на Регионален исторически музей. Ще има и гръцка културна програма.\r\nВ изложението ще участват над 30 български и задгранични винарни. За пръв път ще има бирен щанд, а кулинарният сектор ще бъде сериозно представен от традиционния партньор Метро Академия с шеф Юри Велев и старозагорската фирма Аякс. Организаторите обещават много емоции в двата дни на изложението.\r\nГала вечерта в Държавна опера Стара Загора ще започне на 14 октомври от 19.00 часа с концерт-спектакъл и ще продължи със стилна вечеря във фоайето на Операта.\r\nАвгустиада 2017 ще завърши на 15 октомври в 16 часа с церемония по награждаване на вината, спечелили най-много гласове от посетителите на изложението. Трима от гласувалите ще получат специални награди. В церемонията ще участва и Царицата на Августиада 2017.", "date": "2017.10.11", "title": "Стара Загора: Царица на Августиада ще бъде избрана на специална церемония в Държавната опера в града на 13 октомври"}
{"url": "http://www.focus-news.net/news/2017/10/11/2445278/kardzhali-zadarzhani-sa-dve-momcheta-na-14-i-16-godini-podkarali-ostaven-na-avtomivka-chuzhd-avtomobil.html", "text": "Двама непълнолетни са задържани, след като подкарали чужд автомобил, оставен на автомивка в областния център вчера. Това съобщиха от Областната дирекция на МВР – Кърджали. Момчетата, които са на 14 и 16 години, намерили резервните ключове на лекия автомобил „БМВ“ с великотърновска регистрация и тръгнали на разходка. В кв. „Възрожденци“ автопатрул на Районно управление „Полиция” – Кърджали ги спрял и установил, че водачът е неправоспособен, тестът му за алкохол е 0,61 промила и автомобилът е чужда собственост. Непълнолетните са задържани за срок до 24 часа в полицейското управление. По случая работи сектор „Охранителна полиция“.", "date": "2017.10.11", "title": "Кърджали: Задържани са две момчета на 14 и 16 години, подкарали оставен на автомивка чужд автомобил"}
{"url": "http://www.focus-news.net/news/2017/10/11/2445279/plovdiv-rayonniyat-sad-v-asenovgrad-shte-gleda-deloto-sreshtu-17-godishniya-uchenik-koyto-nanese-poboy-na-uchitelya-si-v-sadovo-na-13-oktomvri.html", "text": "На 13 октомври Районният съд в Асеновград ще гледа делото срещу 17-годишния ученик, който нанесе побой на учителя си в Садово. Това съобщиха за Радио „Фокус“ – Пловдив от пресцентъра на съда. Срещу 17-годишният ученик са повдигнати две обвинения. Първото обвинение е за това, че е причинил на учител по английски език от Селскостопанската гимназия в Садово лека телесна повреда. Второто обвинение е за извършване на непристойни действия, също за агресивното поведение на ученика – отправяне на закани, грубо нарушаващи обществения ред, и изразяващи явно неуважение към обществото, като деянието по своето съдържание се отличава с изключителна дързост и цинизъм. Съдът е изискал от Районното полицейско управление в Асеновград на предстоящото заседание по делото да бъде приложено като веществено доказателство дървения кол, с който ученикът е ударил своя учител. От пресцентъра на съда обясниха също, че от Дирекция „Социално подпомагане“ в Първомай трябва да представят пред магистратите доклад за 17-годишния ученик. От обвинението твърдят, че ученикът трябва да получи ефективно наказание, заради високата обществена опасност на деянието му.„Фокус“ припомня, че след инцидента на 19 септември, 17-годишният ученик бе задържан за 72 часа. Заради инцидента бяха задържани още двама ученици, но се установи, че не са участвали в деянието.\r\nТони МИХАЙЛОВ", "date": "2017.10.11", "title": "Пловдив: Районният съд в Асеновград ще гледа делото срещу 17-годишния ученик, който нанесе побой на учителя си в Садово, на 13 октомври"}
{"url": "http://www.focus-news.net/news/2017/10/11/2445280/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Министерството на външните работи на ФРГ потвърди, че около 70 хил. бежанци от Сирия и Ирак са кандидатствали за разрешително да доведат семействата си в Германия, съобщава националният ежедневник Die Welt.\r\nОт началото на 2015 г. до средата на 2017 г. външното министерство в Берлин е издало 102 хил. визи за събиране на семейства на сирийци и иракчани. Въз основа на дати и данни от предходни години германските власти допускат, че до 2018 г. може да бъдат издадени между 100 хил. до 200 хил. нови разрешителни. \r\nТърсещите убежище, които получават закрила в Германия, имат право да доведат при себе си своите брачни партньори и непълнолетните си деца. Лицата в неравностойно положение, които са признати за бежанци, също получават право да доведат своите родители. За групите със статут на ограничена закрила (т.нар. субсидиарна закрила), голямата коалиция ограничи семейната имиграция през март 2016 г. за срок от две години, които изтичат през март 2018 г.\r\n*** Излезе решение по случая с Фатих С.: кюрдският журналист бе признат за виновен по обвинения за извършване на шпионска дейност на територията на Германия в полза на турските разузнавателни служби, съобщава изданието Der Spiegel.\r\nФатих С. е работил за турското разузнаване (МИТ), като в периода януари-ноември 2016 г. е следял кюрската сцена в Германия, включително и в град Бремен. За свършената работа той е получил възнаграждение в размер на около 20 хил. евро. \r\n„Това е вътрешен турски конфликт, който се води в Германия“, коментира съдията по делото, признавайки, че в този случай са достигнати границите на германската правосъдна система. \r\nСъгласно преценката на съдията, обвиняемият не е вършил работата си много професионално, а събраната информация срещу него не е била много убедителна. Самият Фатих С. не се призна за виновен, но уликите срещу него, макар и косвени, се оказаха достатъчни за издаването на присъдата. \r\nОбвиняемият получи две години условна присъда. Той бе задължен да заплати разноските по делото и глоба в размер на 20,9 хил. евро.\r\nЛицето бе арестувано в Хамбург в средата на 2016 г. и бе оставен под стража до началото на процеса.\r\n*** Канцлерът на ФРГ Ангела Меркел призова партньорите на евентуален „ямайски“ съюз да водят отговорни преговори за съставяне на бъдещо германско правителство, съобщава националният ежедневник Die Frankfurter Allgemeine Zeitung.\r\n„Имаме избирателен мандат, с който трябва да се заемем\", припомни Меркел в изявление за местните медии. „Споделената ни отговорност е нашият дълг да изградим правителство и стабилна политика за гражданите и нашата страна. Мисля, че това е възможно\", подчерта германският канцлер. Въпреки това тя призна, че освен темата за бежанската политика, въпросите за екологията също ще бъдат трудна точка от преговорите между Съюза (ХДС/ХСС), „Зелени“ и Свободната демократическа партия (СвДП).\r\n*** Държавният глава на САЩ Доналд Тръмп заяви, че би искал да се яви на тест за интелигентност (IQ тест) заедно с държавния секретар Рекс Тилърсън, за да бъдат сравнени резултатите им, пише германското издание Focus.\r\nДо „хвърлянето на ръкавицата“ се стигна, след като медии разпространиха изявление на първия дипломат на Вашингтон, в което той нарича Тръмп „глупак“. По-късно бе изяснено, че става въпрос за фалшива новина. „Но, след като е казано, ще трябва да сравним тестовете ни за интелигентност. Мога да ви кажа кой печели“, коментира американският президент след медийния инцидент.\r\nТилърсън попадна под засилен натиск заради цитата, разпространен от MSNBS, но не се появи на пресконференция, организирана след скандала. Самият той не отрече цитата – това направи по-късно неговата говорителка.\r\n***", "date": "2017.10.11", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/10/11/2445281/blagoevgrad-muzeen-urok-na-tema-115-godini-ot-gornodzhumayskoto-vastanie-shte-se-provede-v-regionalen-istoricheski-muzey.html", "text": "С музеен урок от 11.00 часа Регионален исторически музей – Благоевград съвместно с Езикова гимназия „Акад. Л. Стоянов“ ще отбележат 115 години от Горноджумайското въстание. Това съобщи за Радио „Фокус“ – Пирин Елена Александрова, историк и уредник в културната институция. „В образователната инициатива ще се включат ученици от 10 Д и 10 Е класове на гимназията. Те ще представят малко известни факти от развитието на въстанието и ще акцентират върху резултатите от него. Под формата на мултимедийно представяне ще запознаят съучениците си с някои от водещите фигури, подготвили Горноджумайското въстание“, каза още Александрова. Тя добави, че също ще илюстрира наученото с оригинални материали по темата от фонда на музея.\r\nЛивия НИНОВА", "date": "2017.10.11", "title": "Благоевград: Музеен урок на тема „115 години от Горноджумайското въстание“ ще се проведе в Регионален исторически музей"}
{"url": "http://www.focus-news.net/news/2017/10/11/2445282/pregled-na-osnovnite-temi-v-pazardzhishkiya-pechat.html", "text": "На първата си страница вестник „Пазарджишка Марица“ отделя място за проблемите на жителите на село Мало Конаре. „Министър Нанков казва за кръговото“ е заглавието, под което се уточнява, че в петък се окачва отговорът на министъра на регионалното развитие и благоустройството за желанието на хората да има кръгово кръстовище на главния път за Пловдив. На втора страница водеща е темата за незаконните постройки в квартал „Изток“. „Бутат 300 постройки в квартал „Изток“ пише изданието и допълва, че според кмета всички трябва да се научат да се съобразяват с правилата. На следващата си страница вестникът пише, че чести водопроводни аварии мъчат пазарджиклии. „Укрепват проблемното свлачище на пътя за Свети Константин“ е друго заглавие от същата страница на изданието, което допълва, че по проблемното трасе вече са изградени две подпорни стени. На следващите си страници „Пазарджишка Марица“ коментира зимната подготовка на автомобилите и денят на отворени врати, обявен от Държавен архив – Пазарджик. На последните си страници вестникът отделя място за интересни спортни и културни теми от региона.", "date": "2017.10.11", "title": "Преглед на основните теми в пазарджишкия печат"}
{"url": "http://www.focus-news.net/news/2017/10/11/2445283/pyrana-v-beshe-prodadena-evtino-i-povleche-falck-schmidt-defense-systems.html", "text": "Обявеният във вторник фалит на Датската компания за отбрана Falck-Schmidt Defense Systems, която е част от американската General Dynamics Group, може да има сериозни отрицателни последици за датските работни места, които идват от доставката на 309 бронирани машини за 4.5 млрд. евро за Въоръжените сили през 2015 г. \r\nФалитът всъщност е тясно свързан със сглобяването на около 300 машини в завода на Falck-Schmidt Defense Systems във  Федериция. Сътрудничеството и общата договорена сума биха създали поне 200 работни места. За да бъде готова за окончателното сглобяване, компанията Falck-Schmidt Defense Systems има закупени  за фабриката си във Федериция  компоненти и части  за двуцифрен милион ,  както и назначени и обучени служители - без производството Pirana Мowag да бъде пуснато в експлоатация.\r\nТова постави ликвидността на Falck-Schmidt Defense Systems под натиск и в крайна сметка парите се свършиха. Поради това служителите на компанията бяха освободени във вторник, докато мениджмънта разполага с 14 дни, за да намери решение как да управлява компанията или част от нея.\r\nРазвитието на Pirana V, и дизайна на шестте различни варианта, поръчани от Дания, вече са закъснели, а ако трябва да се търси друга компания, която да извършва довършителните операции, това вероятно ще забави още процеса.  Следователно компанията Мowag , може с право да твърди, че е по-умно асемблирането на машините да става в Креулинген – Швейцария вместо в Дания. А въоръжените сили вероятно нямат нищо против. Те се интересуват само от факта,  тяхната доставка на машини не се забавя допълнително.\r\nТова може да означава, че собствените оръжия и минохвъргачки както и особено чувствителното електронна оборудване за управление , трябва да се изпратят от Дания в Швейцария, за да бъдат инсталирани. Което няма да се случи при използване на датските компании.  \r\nПреди Pirana V да бъде избрана за въоръжение на датската отбрана, General Dynamics  и Falk Schmidt сключиха така нареченото споразумение \"Excusive Teaming\", съгласно което Falk Schmidt е отговорен за окончателното сглобяване на около 300 машини и предоставя широка гама от кабели и компоненти. В замяна на това Falk Schmidt трябва много активно да лобират за два от кандидатите на търга зад които стои General Dynamics – Pirana V и  машината  ASCOD Belt,  произвеждана от  сестрата на компанията Mowag в Испания компанията Santa Barbara. Компанията Mowag и Piranha V бяха избрани. \r\nСлед като спечелиха търга, изведнъж General Dynamics и Моwag престанаха да са заинтересовани да използват продукцията на Falk Schmidt. Вместо това Falk Schmid беше пристиснат  и щеше да получи поръчката и да доставя кабели и компоненти само, ако предостави оферти с най-ниски цени спрямо другите участници.\r\nНепосредствено след избирането на Pirana V  няколко източника твърдяха че Mowag и General Dynamics  са предложили  на Дания  изгодна цена за Pirana V  благодарение на благоприятния обменнен курс Евро-Швейцарски франк. Други източници твърдяха, че  е асемблирането е чиста кражба, която Mowag не би могъл да спечели. Даден им е първия клиент, без който не биха имали втори.  Повечето страни предпочитат да купуват нещо, което други използват или ще използват. Местна продукция – обикновено това е и датското отношение. Очевидно просто не, когато става въпрос за много пари.\r\nНа второ място, вероятно е и девалвацията на швейцарския франк. Той беше девалвиран с около 20% в сравнение с еврото , което  внезапно съответно  котира покупката. Поради това Mowag обещаха на въоръжените сили, че ще направят икономии при производството на машината. Това  вероятно е накарало Mowag да не изпълнят  обещанието си към  Falck-Schmidt Defense Systems, които от години доставят компоненти за Pirana III, които Дания купи.", "date": "2017.10.11", "title": "Pyrana V беше продадена евтино и повлече Falck-Schmidt Defense Systems"}
{"url": "http://www.focus-news.net/news/2017/10/11/2445284/haskovo-za-chetvarti-pat-na-obshtina-dimitrovgrad-e-s-prisaden-etiket-za-inovatsii-i-dobro-upravlenie-na-mestno-nivo-na-saveta-na-evropa.html", "text": "За четвърти път на община Димитровград е присъден Етикет за иновации и добро управление на местно ниво на Съвета на Европа, съобщиха от пресцентъра на Общината. Етикетът е признание за успешно прилагане на принципите на добро демократично управление, качество на предоставяните публични услуги и добри практики при изпълнението на публичните политики. Въз основа на проучени политики в общините и анкетно проучване сред нейните граждани от независими експерти се определя степента на прилагане на принципите на добро управление: Честно провеждане на избори, Представителност и гражданско участие; отзивчивост; Ефикасност и ефективност; Откритост и прозрачност; Върховенство на закона; Етично поведение; Компетентност и капацитет; Иновации и отвореност за промени; Устойчивост и дългосрочна ориентация; Стабилно финансово управление; Човешки права, културно разнообразие и социално единство; Отчетност. Признанието, което община Димитровград получава е и израз на доброто взаимодействие между местната законодателна и изпълнителна власт.\r\nНа 16 октомври на XII Годишна среща на местните власти, организирана от Националното сдружение на общините в Република България, предстои официалната церемония по връчване на Етикета за иновации и добро управление на местно ниво.", "date": "2017.10.11", "title": "Хасково: За четвърти път на Община Димитровград е с присъден Етикет за иновации и добро управление на местно ниво на Съвета на Европа"}
{"url": "http://www.focus-news.net/news/2017/10/11/2445285/smolyan-gori-pokriv-na-targovska-sgrada-v-grada-nyama-postradali.html", "text": "Гори покрив на търговска сграда до Римския мост в града. Това каза за Радио „Фокус” – Смолян директорът на ПБЗН – Смолян комисар Симеон Цървуланов. „Екипите са още на място и продължават гасенето, след това ще се изясняват причините, които са го предизвикали. Важно е че няма пострадали хора”, уточни той. По думите му към момента не може да се каже какви щети е нанесъл огънят, важното е да се загаси, за да не се прехвърли на съседни сгради. Пожарът е станал тази сутрин в магазин, около 9.00 часа.\r\nДаниела БОЙКОВА", "date": "2017.10.11", "title": "Смолян: Гори покрив на търговска сграда в града, няма пострадали"}
{"url": "http://www.focus-news.net/news/2017/10/11/2445286/premierat-boyko-borisov-pravitelstvoto-otpuska-310-000-lv-za-remont-na-bachkovskiya-manastir.html", "text": "Правителството отпуска 310 000 лв. за ремонт на Бачковския манастир. Това каза в началото на правителственото заседание премиерът Бойко Борисов, предаде репортер на Агенция „Фокус“. „Като дойдат празници виждате какви колони от стотици хиляди миряни отиват там. Игуменът помоли да се ремонтира църквата“, заяви Борисов. Точката беше заложена като 37 в дневния ред на министрите, но бе изтеглена като първа. \r\nИгуменът на Бачковския манастир архимандрит Симон коментира, че това е втората помощ, която премиерът му отпуска. Той подари на министър-председателят копие на чудотворната икона, която Борисов прие и целуна. Архимандрит Симон обясни, че това е третото официално копие, което излиза от манастира. По думите му едно има в грузинската църква, а другото е в Берлин. Той изрази надежда, че с това копие Света Богородица ще бди над Министерски съвет и му пожела винаги да взимат добри и разумни решения. \r\nЛюба АЛЕКСИЕВА", "date": "2017.10.11", "title": "Премиерът Бойко Борисов: Правителството отпуска 310 000 лв. за ремонт на Бачковския манастир"}
{"url": "http://www.focus-news.net/news/2017/10/11/2445287/kardzhali-91-godishen-mazh-e-stanal-zhertva-na-telefonna-izmama.html", "text": "91-годишен мъж е станал жертва на телефонна измама, съобщиха от Областната дирекция на МВР – Кърджали. Възрастният мъж бил заблуден, че срещу 420 лв. ще му бъдат отпуснати пенсионни помощи и предал сумата в близост до дома си. По случая е образувано досъдебно производство за измама. Полицията издирва извършителя на престъплението.", "date": "2017.10.11", "title": "Кърджали: 91-годишен мъж е станал жертва на телефонна измама"}
{"url": "http://www.focus-news.net/news/2017/10/11/2445288/parlamentat-izbra-diana-yordanova-i-boyko-atanasov-za-zamestnik-predsedateli-na-komisiyata-po-finansov-nadzor.html", "text": "Парламентът избра Диана Йорданова и Бойко Атанасов за заместник-председатели на Комисията по финансов надзор, предаде репортер на Агенция „Фокус“. \"За\" проекторешението гласуваха 117 народни представители, \"против\"- 6 и \"въздържали се\" 23, с което то бе прието. Диана Йорданова бе избран за заместник-председател на КФН, ръководещ управление „Осигурителен надзор“, а Бойко Атанасов за заместник, ръководещ управление „Надзор на инвестиционната дейност\". Двамата кандидати бяха изслушани в Парламентарната комисия по бюджет и финанси. \r\nДеница КИТАНОВА", "date": "2017.10.11", "title": "Парламентът избра Диана Йорданова и Бойко Атанасов за заместник-председатели на Комисията по финансов надзор"}
{"url": "http://www.focus-news.net/news/2017/10/11/2445289/noi-sredniyat-osiguritelen-dohod-v-stranata-za-mesets-avgust-2017-g-e-804-lv.html", "text": "Националният осигурителен институт обявява, че размерът на средния осигурителен доход за страната за месец август 2017 г. е 804.44 лв. Това съобщиха от пресцентъра на Националния осигурителен институт. Средномесечният осигурителен доход за страната за периода от 1 септември 2016 г. до 31 август 2017 г. е 801.86 лв.\r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец септември 2017 г., съгласно чл. 70, ал. 2 от Кодекса за социално осигуряване.", "date": "2017.10.11", "title": "НОИ: Средният осигурителен доход в страната за месец август 2017 г. е 804 лв."}
{"url": "http://www.focus-news.net/news/2017/10/11/2445290/yambol-barzohodna-transheyna-mashina-beshe-vklyuchena-vav-fonda-na-muzeya-na-boynata-slava.html", "text": "Нов впечатляващ експонат влезе във фонда на ямболския Музей на бойната слава. Това съобщиха от пресцентъра на Община Ямбол. Бързоходна траншейна машина е отпусната със заповед на министъра на отбраната на Република България. Основната дейност на БТМ – 3 е направата за окопи и траншеи при отбрана. Използва се за изкоп на канали при отводняване на залети терени. Първите траншейни машини у нас са от  периода 1957 - 1960 г., като и до днес БТМ – 3 е на въоръжение в Българската армия.\r\nФондът на ямболския музей се обогати и с още няколко експоната, предоставени от Министерството на вътрешните работи - термос кухня за приготвяне на храна, автоцистерна за вода и различни видове униформи.\r\nМузеят на бойната слава бе открит на 9 май 2013 г. и е единственият по рода си в страната общински военен музей. Експонатите му се радват на все по-голям интерес от жителите и гостите на града и на чуждестранни посетители. За да се реализира идеята за цялостно разгръщане на музея, община Ямбол очаква от Министерство на отбраната да бъдат предоставени още ценни експонати, за които има изпратено искане.\r\nВъв връзка с развитието и обогатяване на музейните сбирки, продължава и  кампанията по събиране на лични дарения от страна на граждани. Приемат се всякакъв вид снимки, отличителни знаци, лични вещи, документи, облекло и др., които могат да дадат допълнително информация и обогатят фонда за военната история на България.", "date": "2017.10.11", "title": "Ямбол: Бързоходна траншейна машина беше включена във фонда на Музея на бойната слава"}
{"url": "http://www.focus-news.net/news/2017/10/11/2445291/anton-todorov-premierat-boyko-borisov-beshe-kategorichno-protiv-da-podavam-ostavka.html", "text": "Премиерът беше категорично против да подавам оставка. Двамата, обсъждайки решихме, че фразата за столчето не е била на място, защото се превърна в знаме, което беше възседнато от кръгове, които успешно го превърнаха в пропагандистки мотив. Това каза Антон Тодоров след като парламентът прие оставката му като депутат, предаде репортер на Агенция „Фокус“. „Бойко Борисов не ми е казал да подавам оставка, тъкмо обратното. Два дни съм се срещал с него и той изключително много държеше да остана в парламента“, посочи той. „Разбирайте решението ми за оставка като опит за вкарване на друг морал в политиката, колкото и да звучи помпозно. Наистина съм морален човек“, заяви Антон Тодоров. „Звъннете на Виктор Николаев и го попитайте в разговора с Валери Симеонов какво е казал. Казал му е - мен никой не ме е заплашвал“, посочи той. „След оставката известно време ще се занимавам с основната ми дейности, която е журналистика. Имам няколко предложения за предавания, ще го обмисля и с премиера“, уточни Тодоров. „Няма да правя водопроводи, ако някой това го интересува, но между другото съм много добър“, коментира той. „Признавам си, че съм грубиян, такъв ме е създала природата. Но никога не лъжа, справям се с враговете си по подобаващ начин. Не е добре да бъдете враг на Антон Тодоров, но е добре да бъдете негов приятел“, каза още Антон Тодоров. \r\nБиляна ИВАНОВА", "date": "2017.10.11", "title": "Антон Тодоров: Премиерът Бойко Борисов беше категорично против да подавам оставка"}
{"url": "http://www.focus-news.net/news/2017/10/11/2445292/plovdiv-shest-sela-na-teritoriyata-na-oblastta-sa-bez-voda-zaradi-avarii-i-remontni-deynosti.html", "text": "Шест села на територията на Пловдивска област са без вода заради аварии и ремонтни дейности. Това съобщи за Радио „Фокус“ – Пловдив дежурният диспечер във водоснабдителното дружество. Без вода заради аварии са селата Конуш, Патриарх Евтимово, Климент и Отец Паисиево. Заради изграждането на нов водопровод е нарушено водоподаването към жителите на село Орешец, а заради ремонтни дейности – към жителите на село Дъбене. \"Не е посочен краен срок за отстраняване на авариите и за приключване на ремонтните дейности\", каза дежурният диспечер.\r\nЕкипи работят по отстраняването на аварии по водопреносната мрежа също на територията на градовете Пловдив и Асеновград. Без вода днес са живущите в района на улиците „Княз Борис I“ и „Христо Ботев“, както и в района в близост до Промишлена зона – Север в Асеновград. Нарушено е и водоподаването в района на ул. „Тодор Александров“ и „Волга“, както и по бул. „Васил Априлов“ в град Пловдив. Авариите по водопреносната мрежа на територията на областния град ще бъде възстановено до 15.00 часа днес.\r\nТони МИХАЙЛОВ", "date": "2017.10.11", "title": "Пловдив: Шест села на територията на областта са без вода заради аварии и ремонтни дейности"}
{"url": "http://www.focus-news.net/news/2017/10/11/2445293/kyustendil-11-firmi-shte-predstavyat-svobodni-rabotni-pozitsii-na-obshta-trudova-borsa-v-dupnitsa.html", "text": "11 фирми представят свободни работни позиции на обща трудова борса в Дупница. Това съобщи за Радио „Фокус” – Кюстендил Наташа Илиева, директор на Дирекция „Бюро по труда” – Дупница. Трудовата борса ще започне от 11.00 часа в Дома на техниката. „Работодателите са от различни сфери на търговията и услугите ще представят своята дейност и свободните работни места. Целта на подобни борси е да се даде възможност за директен контакт между работодателите и търсещите работа”, каза Наташа Илиева. По думите ѝ подобни трудови борси се провеждат от 2010 година в Дупница, а ефектът от тях е положителен.\r\nВенцеслав ИЛЧЕВ", "date": "2017.10.11", "title": "Кюстендил: 11 фирми ще представят свободни работни позиции на обща трудова борса в Дупница"}
{"url": "http://www.focus-news.net/news/2017/10/11/2445294/el-pais-pravitelstvoto-na-mariano-rahoy-obsazhda-katalunskata-kriza-na-izvanredno-zasedanie.html", "text": "В Мадрид е в ход извънредното заседание на правителството на Мариано Рахой за каталунската криза, пише националният ежедневник El Pais.\r\nВъв вроеник испанският вицепремиер Сорая Саенц де Сантамария направи кратко изявление, в което обяви, че Мариано Рахой е свикал извънредна среща на кабинета, за да се обсъди ситуацията в Каталуния. Началото й бе насрочено за 9 часа (местно време). Тереза Герова", "date": "2017.10.11", "title": "El Pais: Правителството на Мариано Рахой обсъжда каталунската криза на извънредно заседание"}
{"url": "http://www.focus-news.net/news/2017/10/11/2445295/boyko-noev-izborite-ne-sa-dostatachen-instrument-za-realizirane-na-demokratsiyata-i-dokazatelstvoto-za-tova-sa-sabitiyata-v-kataloniya.html", "text": "Изборите не са достатъчен инструмент за реализиране на демокрацията и доказателството за това са събитията в Каталония. Това коментира в сутрешния блок „Добро утро България“ на Радио „Фокус“ Бойко Ноев, бивш министър на отбраната и ръководител на мисии на България в НАТО, Белгия и Люксембург. Според него, въпреки че последиците от референдума в Каталония не касаят пряко България, следва да се направят няколко валидни за всяка страна извода. „Гласуването, било то на референдум или други избори, трябва да бъде разумно провеждано. Това е един от изводите, валиден и за България. Вторият извод, от това което се случва в Каталония, е поредното разбиване на схващането, че членството в ЕС не е достатъчна гаранция за прогреса на обществото. Членството в ЕС трябва да бъде умело използвано за политически инструмент, за добруването на народите“, допълни Ноев. Той коментира още, че на фона на конфликтите, които наблюдаваме в развитите части на Европа в последните 15 години, Балканите вече не са „барутното буре на Европа“. По думите му много важен е фактът, че България по време на Европейското председателство приема за приоритет именно Западните Балкани.", "date": "2017.10.11", "title": "Бойко Ноев: Изборите не са достатъчен инструмент за реализиране на демокрацията и доказателството за това са събитията в Каталония"}
{"url": "http://www.focus-news.net/news/2017/10/11/2445296/varna-visokite-chasti-na-mestnostite-sveti-nikola-trakata-i-kv-briz-sa-sas-smushteniya-vav-vodopodavaneto-poradi-remont-na-magistralen-vodoprovod.html", "text": "Поради ремонт на магистрален водопровод със смущения във водоподаването ще бъдат абонатите от високите блокове под Военноморска болница, високите части на местностите Свети Никола, Траката и кв. „Бриз“ до отстраняване на повредата. Това съобщиха за Радио „Фокус“ – Варна от водоснабдителното дружество, обслужващо областта. Поради авария без вода до 12.00 часа ще бъдат жителите на кв. „Гръцката махала“ в Бяла. До около 14.00 часа без вода ще бъдат домакинствата в село Звездица, а до 15.00 часа – в местност Траката, местност Евксиноград, местност Ален мак, както и абонатите от горна част на село Тополи. До отстраняване на аварията без вода ще бъдат още абонатите в село Бърдарево и к.к Шкорпиловци. Домакинствата в местност Поляните също ще бъдат без вода до около 17.00 часа.\r\nМарияна ВАЛЕНТИНОВА", "date": "2017.10.11", "title": "Варна: Високите части на местностите Свети Никола, Траката и кв. „Бриз“ са със смущения във водоподаването поради ремонт на магистрален водопровод"}
{"url": "http://www.focus-news.net/news/2017/10/11/2445297/blagoevgrad-politsiyata-otkri-140-broya-kanabisovi-rasteniya-zasadeni-v-niva-v-selo-belasitsa.html", "text": "Полицията откри 140 броя канабисови растения, засадени в нива в село Беласица, съобщиха от Областната дирекция на МВР – Благоевград. В хода на проведена вчера на територията на община Петрич акция по линия на противодействие на производството и разпространението на наркотични вещества от полицейски служители на Районно управление „Полиция” – Петрич в местността Габеро, землище на село Беласица са намерени засадени 140 бр. тревисти растения. След направен полеви тест, същите са реагирали положително на канабис с общо тегло около 168 килограма. За случая е уведомена Районната прокуратура – Петрич. Работата продължава.", "date": "2017.10.11", "title": "Благоевград: Полицията откри 140 броя канабисови растения, засадени в нива в село Беласица"}
{"url": "http://www.focus-news.net/news/2017/10/11/2445298/vratsa-dvizhenieto-po-okolovrastniya-pat-na-grada-se-osashtestvyava-v-edna-lenta-do-razklona-za-kv-nefela-zaradi-patnotransportno-proizshestvie.html", "text": "Движението по път I-1 по околовръстния път на Враца, в близост до разклона за кв. \"Нефела\", се осъществява в една лента, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.10.11", "title": "Враца: Движението по околовръстния път на града се осъществява в една лента, до разклона за кв. \"Нефела\", заради пътнотранспортно произшествие"}
{"url": "http://www.focus-news.net/news/2017/10/11/2445299/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-12-oktomvri.html", "text": "„Софийска вода” временно ще прекъсне водоснабдяването в някои части на столицата на 12 октомври. Това съобщиха от пресцентъра на дружеството. Във връзка с подмяна на спирателен кран зад бл. 605, жк. „Люлин“ 6, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: блокове: 601, 602, 603, 604, 605, 606, 609, 662 и ул. 605-та от бул. „Джавахарлал Неру“ до ул. „Полк. Никола Попов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: паркинга на бл. 605.\r\nВъв връзка с монтаж на спирателен кран на ул. „Георги Дражев“, жк. „Люлин“ 3, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: блокове: 328,329, 329А, 330, бул. „Панчо Владигеров“ от бул. „Захари Стоянов“ до ул. „301-ва“, ул. „Георги Дражев“ от бул. „Захари Стоянов“ до ул. „301-ва“ и бивш кооперативен пазар. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: паркинга на бл. 330.\r\nВъв връзка с подмяна на спирателен кран на Алея „Ален мак“, кв. „Кремиковци“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Белите брези“, Алея „Ален мак“, ул. „Райна Княгиня“, ул. „Странджата“, ул. „Княз Борис“, ул. „Св. Св. Кирил и Методий“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: Алея „Ален мак“ и Алея „Горски път“.\r\nВъв връзка с демонтаж на спирателен кран на бул. „Патриарх Евтимий“, Център, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: по бул. „Патриарх Евтимий“ от ул. „Проф. Фритьоф Нансен“ до ул. „Георги С. Раковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: паркинга на бл. 330.\r\nВъв връзка с подмяна на сградно водопроводно отклонение на ул. „Ален мак“, кв. „Горубляне“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Ален мак“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ален мак“ №5. \r\nВъв връзка с изграждане на сградно водопроводно отклонение на ул. „Джон Атанасов“, кв. „Кръстова вада“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Джон Атанасов“, бул. “Черни връх“ №102А и №102Б и ул. „Ген. Колев“ №2А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Джон Атанасов“ №4. \r\nВъв връзка с подмяна и монтаж на спирателни кранове на ул. „Урвич“, с. Железница, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Стамболова река“, ул. „Ведена“, ул. „Урвич“, ул. „Дъбова гора“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ведена“ ъгъла с ул. „Урвич“.\r\nВъв връзка с подмяна на сградно водопроводно отклонение на ул. „Просвета“, с. Чепинци, се налага спиране на водоподаването от 9:30 до 14:30 часа на клиентите на „Софийска вода”, живеещи в района на: ул. „Отечество“, ул. „Читалищна“, ул. „Старата ливада“, ул. „Зора“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Просвета“ ъгъла с ул. „Стара планина“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.11", "title": "„Софийска вода” временно ще прекъсне водоснабдяването в някои части на столицата на 12 октомври"}
{"url": "http://www.focus-news.net/news/2017/10/11/2445300/blagoevgrad-vazrastna-zhena-e-bila-izmamena-ot-mnimi-sotsialen-rabotnik-i-politsay.html", "text": "Жена на 92 години от Благоевград е била измамена от двама непознати за нея мъже, съобщиха от Областната дирекция на МВР. Около 12:40 часа вчера, представяйки се за социален работник и полицай, същите са въвели в заблуждение жената. Те са й съобщили, че съседът й има намерение да открадне парите й и е необходимо да ги даде на тях, за да бъдат предадени и описани в полицията. На пострадалата е нанесена щета на приблизителна стойност около 2 150 лева. За случая е уведомена Районната прокуратура - Благоевград. Работата продължава.", "date": "2017.10.11", "title": "Благоевград: Възрастна жена е била измамена от мними социален работник и полицай"}
{"url": "http://www.focus-news.net/news/2017/10/11/2445301/anton-todorov-nyama-da-pozvolya-imeto-mi-i-tova-koeto-mi-beshe-vmeneno-da-se-prevarne-v-tegoba-za-gerb.html", "text": "Няма да позволя името ми и това, което ми беше вменено да се превърне в тегоба за ГЕРБ. Тези хора не го заслужават. Това каза Антон Тодоров след като парламентът прие оставката му като депутат, предаде репортер на Агенция „Фокус“. На въпрос дали е приключил с политиката той коментира: „Не, вероятно ще има завръщане“. „От година и половина се опитвам да накарам Корнелия Нинова да обясни за разбойническата приватизация на „Техноимпекс“, посочи Антон Тодоров. „Тя никога не отговори на тези въпроси. Журналистите също не ми помогнаха в тази посока. Трябваше да ѝ задавате тези въпроси поне толкова пъти, колкото зададохте на мен за шайката“, обясни той. „В 1999 година, в онези бедни времена, откъде извадихме 70 хил. долара да купите „Техноимпекс“ за жълти стотинки“, попита Антон Тодоров и уточни, че Корнелия Нинова е казала на журналиста Сашо Диков, че не е платила и тези 70 хил. долара. „Бих я попитал: „Вие като подарък ли получихте няколко милиона активи на „Техноимпекс“ след като си признахте, че не сте платили дори и тези 70 хил. долара“, коментира той. На въпрос дали след като не е в политиката ще бъде още по-остър Антон Тодоров посочи: \"Накъде повече, ще взривя държавата, ако продължавам по този начин“. \r\nБиляна ИВАНОВА", "date": "2017.10.11", "title": "Антон Тодоров: Няма да позволя името ми и това, което ми беше вменено да се превърне в тегоба за ГЕРБ"}
{"url": "http://www.focus-news.net/news/2017/10/11/2445302/sport-grigor-dimitrov-se-klasira-za-treti-krag-na-turnira-v-shanhay.html", "text": "Григор Димитров започна с победа участието си на турнира от сериите „Мастърс 1000“ в Шанхай. Първата ракета на България се наложи с 6:3, 3:6, 7:6 над американския тенисист Райън Харисън в мач от втория кръг на състезанието, продължил над два часа и половина.\r\nСледващият съперник на Димитров ще бъде определен в двубоя между Сам Куери с Франсис Тиафо.", "date": "2017.10.11", "title": "Спорт: Григор Димитров се класира за трети кръг на турнира в Шанхай"}
{"url": "http://www.focus-news.net/news/2017/10/11/2445303/afp-vsichki-vazmozhnosti-sa-na-masata-za-pregovori-za-katalunskata-kriza.html", "text": "Министър-председателят на Испания Мариано Рахой разглежда всички възможности за разрешаване на каталунската криза, предава AFP, като се позовава на правителствен източник от Мадрид.\r\n„Проучват се всички възможности“, подчерта източникът на агенцията.\r\nВ Мадрид е в ход извънредно заседание на правителството на Рахой, свикано след като лидерът на автономния регион Карлес Пучдемон отложи обявяването на независимостта на Каталуния.Тереза Герова", "date": "2017.10.11", "title": "AFP: „Всички възможности“ са на масата за преговори за каталунската криза"}
{"url": "http://www.focus-news.net/news/2017/10/11/2445304/d-r-stanimir-sirakov-ot-umbal-sv-ivan-rilski-e-nositel-na-meditsinski-oskari-2017-za-inovatsii-v-meditsinata.html", "text": "Д-р Станимир Сираков от УМБАЛ „Св. Иван Рилски” е носител на Медицински Оскари 2017 за „Иновации в медицината”, съобщиха от National Medical Awards 2017. Организаторите на проявата връчват награди за хуманизма и отговорността на лекари, болници, клиники и екипи с доказани значими постижения. \r\nНосителите на Медицински Оскари 2017 са:\r\n•\tЦялостен принос в развитието на медицина - , номиниран от Пациентски организации „Заедно с теб”\r\n•\tКлинично сътрудничество и работа в екип 2017 - , номиниран от Пациентски организации „Заедно с теб”\r\n•\tДоктор на Годината 2017 - , Болница Лозенец \r\n•\tБолница на годината 2017 - >УМБАЛ „Дева Мария”, Бургас, номинирана от Пациентски организации „Заедно с теб”\r\n•\tПрофесионално признание 2017 - , МУ Плевен \r\n•\tБолничен мениджмънт 2017 - \r\n•\tЛидер в международното сътрудничество 2017 - , Медика Албена\r\n•\tИнвестиции в медицината 2017 - , Плевен\r\n•\tИновации в медицината 2017 - , УМБАЛ „Св. Иван Рилски”\r\n•\tИновации в медицината и спорта 2017 - \r\n•\tСветовно признание в медицинската наука 2017 - \r\n•\t – Лидер в оперативното лечение на заболяванията на нервната система 2017\r\n•\tОбществено значими инициативи 2017 - , БЛС, номинирана от Пациентски организации „Заедно с теб”\r\n•\tСоциална отговорност и човешки ресурси 2017 - , номинирана от Пациентски организации „Заедно с теб”\r\nХудожничката и пациент Силвия Лазарова, член на УС на Алианс на трансплантираните, връчи своя картина на болницата, отличена с доверието на българските пациенти -  Бургас с пожелание за здраве и успехи.", "date": "2017.10.11", "title": "Д-р Станимир Сираков от УМБАЛ „Св. Иван Рилски” е носител на Медицински Оскари 2017 за „Иновации в медицината”"}
{"url": "http://www.focus-news.net/news/2017/10/11/2445305/vap-protestira-spiraneto-na-deloto-za-tsenata-na-toplinnata-i-elektricheskata-energiya.html", "text": "ВАП протестира спирането на делото за цената на топлинната и електрическата енергия, съобщиха от пресцентъра на Прокуратурата. На 27 април 2017 г. Върховна административна прокуратура протестира пред Административен съд София - град решение № Ц-6/7.04.2017 г. на Комисията за енергийно и водно регулиране (КЕВР), с което считано от 7 април 2017 г. утвърждават (повишават), считано от 7 април 2017 г. изменение на пределните цени на топлинната енергия и на преференциалните цени на електрическата енергия на „Топлофикация София” ЕАД, „ЕВН България Топлофикация” ЕАД, гр. Пловдив, „Топлофикация Плевен” ЕАД, „Топлофикация Бургас” ЕАД, „Веолия Енерджи Варна” ЕАД, „Топлофикация Враца” ЕАД, „Топлофикация ВТ” АД, гр. Велико Търново, „Топлофикация-Разград“ ЕАД, „ЮЛИКО ЕВРОТРЕЙД” ЕООД, гр. Пловдив, „Овергаз мрежи“ АД - ЛОЦ Овча купел, „КОГРИЙН” ООД, гр. Първомай, „Оранжерии Гимел” АД, ТЕЦ „Оранжерия 500 дка“, „Оранжерии Гимел” АД, ТЕЦ „Оранжерия 200 дка“, „Оранжерии Гимел ІІ” ЕООД, ТЕЦ „Оранжерия Левски“, „ИНЕРТСТРОЙ-КАЛЕТО” АД, „З-Пауър“ ООД, ЧЗП „Румяна Величкова”, „Алт Ко” АД, „Биовет” АД, „Декотекс” АД, „Зебра” АД, „Унибел” АД, „Димитър Маджаров - 2” ЕООД, „Овердрайв“ АД, „МБАЛ – Търговище” АД, УМБАЛ „Проф. д-р Стоян Киркович“ АД, гр. Стара Загора, „ЛУКОЙЛ НЕФТОХИМ БУРГАС“ АД, „Топлофикация Петрич” ЕАД, „Коген Загоре“ ЕООД. \r\nПри разглеждане на административно дело № 4607/2017 г. с една част от определение на Административен съд София – град от 2 октомври 2017 г. производството по делото бе спряно до влизане в сила на друго решение на КЕВР - за цената на природния газ (също протестирано от Върховна административна прокуратура). \r\nНа 10 октомври 2017 г. е подаден протест против определението на съда в тази част. Аргументите на Върховната административна прокуратура са, че решението за повишаване на цената на природния газ не подлежи на съобразяване при настоящата преценка за законосъобразност, предвид изрично въведената приложимост и задължителност на невлезлите в сила решения на КЕВР със Закона за енергетиката и Наредба № 5 от 23 януари 2014 г. за регулиране на цените на топлинната енергия.  \r\nЦелта на прокуратурата е делото, в което се оспорва увеличението на пределните цени на топлинната енергия и на преференциалните цени на електрическата енергия да се разгледа в съответствие със закона и да приключи своевременно.", "date": "2017.10.11", "title": "ВАП протестира спирането на делото за цената на топлинната и електрическата енергия"}
{"url": "http://www.focus-news.net/news/2017/10/11/2445306/nsi-prez-avgust-2017-g-v-stranata-sa-funktsionirali-3-145-mesta-za-nastanyavane-s-nad-10-legla-koeto-e-s-07-poveche-v-sravnenie-s-avgust-2016-g.html", "text": "През август 2017 г. в страната са функционирали 3 145 места за настаняване с над 10 легла - хотели, мотели, къмпинги, хижи и други места за краткосрочно настаняване. Това сочи статистика на Националния статистически институт (НСИ). Броят на стаите в тях е 136.0 хил., а на леглата - 313.0 хиляди. В сравнение с август 2016 г. общият брой на местата за настаняване, функционирали през периода, се увеличава с 0.7%, а на леглата в тях - с 1.3%.\r\nОбщият брой на нощувките във всички места за настаняване, регистрирани през август\r\n2017 г., е 5 946.4 хил., или с 1.9% повече в сравнение със същия месец на предходната година, като най-голямо увеличение на нощувките (с 3.8%) се наблюдава в местата за настаняване с 1 и 2 звезди. \r\nПрез август 2017 г. в хотелите с 4 и 5 звезди са реализирани 63.5% от общия брой нощувки на чужди граждани и 23.0% - на българи. В местата за настаняване с 3 звезди са осъществени 27.1% от нощувките на чужди граждани и 26.1% - на българи, докато в останалите места за настаняване (с 1 и 2 звезди) те са съответно 9.4 и 50.9%.\r\nБроят на пренощувалите лица в местата за настаняване през август 2017 г. се увеличава с 6.3% в сравнение със същия месец на 2016 г. и достига 1 256.6 хил., като е регистрирано увеличение със 7.5% при чужденците и с 4.6% при българите. Българските граждани, нощували в местата за настаняване през август 2017 г., са 493.8 хил. и са реализирали средно по 3.3 нощувки. Чуждите граждани са 762.8 хил., като 63.0% са нощували в хотели с 4 и 5 звезди и са реализирали средно 5.7 нощувки. \r\nОбщата заетост на леглата в местата за настаняване през август 2017 г. е 62.3%, като намалява с 0.1 процентни пункта в сравнение с август 2016 година. Най-висока е заетостта на леглата в хотелите с 4 и 5 звезди - 76.4%, следвани от местата за настаняване с 3 звезди - 61.2%, и с 1 и 2 звезди - 43.0%. \r\nПриходите от нощувки през август 2017 г. достигат 323.7 млн. лв., или с 8.3% повече в сравнение с август 2016 година. Регистрирано е увеличение на приходите както от чужди граждани - с 9.3%, така и от български граждани - с 4.0%.", "date": "2017.10.11", "title": "НСИ: През август 2017 г. в страната са функционирали 3 145 места за настаняване с над 10 легла, което е с 0.7% повече в сравнение с август 2016 г."}
{"url": "http://www.focus-news.net/news/2017/10/11/2445307/daily-sabah-chetirima-dushi-sa-zaginali-pri-eksploziya-v-rafineriya-v-zapadna-turtsiya.html", "text": "Четирима души са загинали, а други двама са ранени при експлозия в рафинерия в западната турска провинция Измир, съобщава вестник Daily Sabah. По данни на местните власти жертвите и пострадалите са служители на компанията. \r\nЕксплозията е причинена от натрупване на газ в резервоар, който не е бил използван дълго време. Взривът не предизвикал пожар и към момента производството продължава в нормален режим. \r\nВ първоначално изявление на компанията бе казано, че експлозията е избухнала в 9:25 часа (местно време) при извършване на рутинна процедура за поддръжката на резервоара. \r\nРафинерията е втората по големина в страната по отношение на годишния капацитет за преработка. Съоръжението се намира в силно индустриализирана зона, в непосредствена близост до завод за производство на нефтохимически продукти, друга петролна рафинерия и няколко други съоръжения за нефтена и газовата промишленост.Тереза Герова", "date": "2017.10.11", "title": "Daily Sabah: Четирима души са загинали при експлозия в рафинерия в Западна Турция"}
{"url": "http://www.focus-news.net/news/2017/10/11/2445308/dobrich-plamen-peev-specheli-prestizhna-nagrada-ot-natsionalnoto-sdruzhenie-na-obshtinite.html", "text": "Пламен Пеев от Добрич ще получи престижната награда „Активни граждани“ от Националното сдружение на общините в категорията големи общини. Това съобщиха от пресцентъра на Община Добрич. Отличието ще бъде връчено в рамките на Годишната среща на местните власти в курортен комплекс Албена на 16 октомври. Добричлията Пламен Пеев е номиниран от Община Добрич за своята активна гражданска позиция за организирането и провеждането на първия по рода си форум „Добрич в бъдеще време“. По време на форума са обсъдени идеи за бъдещето на Добрич, които са от важно обществено значение и могат да допринесат за ангажиране на повече граждани. Пламен Пеев и организаторите от гражданската инициатива „Глобал Добрич“ споделят, че форумът е акумулирал конкретни идеи, които са напълно осъществими и могат да се превърнат в реални действия.", "date": "2017.10.11", "title": "Добрич: Пламен Пеев спечели престижна награда от Националното сдружение на общините"}
{"url": "http://www.focus-news.net/news/2017/10/11/2445309/burgas-75-sastezateli-shte-uchastvat-v-15-to-izdanie-na-avtomobilnoto-sastezanie-pista-burgas.html", "text": "75 състезатели ще участват в 15-то издание на автомобилното състезание „Писта Бургас“. Това стана ясно по време на провелата се днес пресконференция в Заседателнат азала на Община Бургас, предаде кореспондент на Радио „Фокус“. В нея участваха д-р Лорис Мануелян, зам.-кмет на Община Бургас, Радко Петров, председател на автомобилен клуб „Вромос“, основен организатор на събитието, Иван Гюлев, директор на Дирекция „Безопасност на движението” в Община Бургас, комисар Неделчо Рачев, началник „Охранителна полиция“ към ОДМВР – Бургас. Състезанието ще се проведе на 14 и 15 октомври, а трасето ще е Южният обход на Бургас. За целта ул. „Крайезерна“ ще бъде затворена за движение на превозните средства от 11.00 часа в събота до 18.00 часа в неделя. Обходният маршрут ще бъде по ул. „Одрин“, кръстовище „Трапезица“ и бул. „Тодор Александров“. Достъп до Логистичния парк  ще бъде осигурен и в двете посоки само при необходимост. Ще има полицейски служители по цялото трасе с цел безопасност на участниците и на зрителите. За последните ще се обособят трибуни. „Безопасността е на първо място. Положени са всички мерки“, каза комисар Рачев. Радко Петров допълни, че клубът заедно с Община Бургас и всички институции започват работа с младите шофьори на тема „Безопасност“.\r\nНовото в състезанието през тази година е новата серия „Купа Лада“. Ще има фотоконкурс за най-добра снимка от надпреварата, както и онлайн анкета за любим пилот на публиката. Цялото състезание ще се излъчва на живо в сайта на състезанието- www.pistaburgas.com. Осигурена е награда за феър плей в памет на загиналия преди две години Борис Борисов.\r\nМария РУСЕВА", "date": "2017.10.11", "title": "Бургас: 75 състезатели ще участват в 15-то издание на автомобилното състезание „Писта Бургас“"}
{"url": "http://www.focus-news.net/news/2017/10/11/2445310/zdf-evrodeputat-ot-enp-prizova-za-provezhdaneto-na-novi-izbori-v-ispaniya.html", "text": "След отложеното обявяване на независимост на Каталуния германският евродепутат от ЕНП Емлар Брок призова за провеждането на нови избори – както за правителство в Мадрид, така и за Барселона, предава телевизионният канал ZDF.\r\n„Новите избори са единственият изход, който виждам“, коментира Брок, допълвайки, че още в сряда испанският премиер Мариано Рахой може да разчисти пътя за провеждането им. Евродепутатът изрази увереност, че Рахой няма да преговаря с каталунците.Тереза Герова", "date": "2017.10.11", "title": "ZDF: Евродепутат от ЕНП призова за провеждането на нови избори в Испания"}
{"url": "http://www.focus-news.net/news/2017/10/11/2445311/shumen-15-godishen-momche-e-v-bolnitsa-sled-poboy-v-uchilishte.html", "text": "15-годишен младеж е в болница след нанесен му побой от 17-годишно момче в училище. Това съобщиха от ОДМВР - Шумен. Малко след 15.30 часа вчера бил приет сигнал за побой в района на училищно заведение в Шумен. Към ул. “Дедеагач“ бил насочен патрулен автомобил. На място било изяснено, че 17-годишен нанесъл удари с юмруци и ритници на 15-годишен. Пострадалият е откаран с екип на ЦСМП в МБАЛ - Шумен. След преглед е установено комоцио и фрактура на носа. 17-годишният извършител е установен и задържан за срок до 24 часа в РУ - Шумен. За нанесената телесна повреда е образувано досъдебно производство. Случаят е докладван на прокурор от РП - Шумен. Действията по разследването продължават под негов надзор.", "date": "2017.10.11", "title": "Шумен: 15-годишен момче е в болница след побой в училище"}
{"url": "http://www.focus-news.net/news/2017/10/11/2445312/balgariya-tarsi-badeshti-diplomati.html", "text": "Министерството на външните работи обявява общ конкурс за назначаване на 15 държавни служители на длъжност „стажант-аташе”. Желаещите могат да внесат документите си за кандидатстване до 24 октомври. Това съобщиха от пресцентъра на МВнР.\r\nЦелта е да бъдат привлечени повече млади хора в българската дипломатическа служба, които ще имат възможност един ден да отстояват интересите на страната ни в чужбина или като градят външната ни политика от София.\r\n„Българската дипломатическа служба се нуждае от подмладяване. Освен конкурсите за стажант-аташета, обмисляме и по-бърз кариерен ръст на младите дипломати”, коментира по-рано по този повод вицепремиерът и министър на външните работи Екатерина Захариева.\r\nЗа да бъдат допуснати до конкурса, кандидатите трябва да отговарят минимум на следните условия:\r\n• Да са български граждани и да нямат друго гражданство, освен на държава-членка на ЕС;\r\n• Да имат завършено висше образование със степен „магистър” в хуманитарни науки, социални, стопански и правни науки, сигурност и отбрана;\r\n• Да владеят най-малко два чужди езика, поне единият от които да е официален за ООН или работен за Европейската комисия (английски, френски, немски, руски, арабски и китайски);\r\n• Да притежават компютърна грамотност;\r\n• Да не страдат от хронично психическо заболяване;\r\n• Да отговарят на другите изисквания за заемане на държавна служба по чл.7, ал.1 и ал.2 от Закона за държавния служител.\r\nОнези кандидати, които владеят езици като албански, арабски, гръцки, иврит, италиански, китайски, корейски, румънски, руски, скандинавски езици, турски, фарси, хинди, холандски и японски, имат предимство при равни резултати с техни конкуренти от писмената и устната част от изпита.\r\nПисмената част включва три етапа. Първият е решаване на тест от затворен тип за проверка на общата култура, както и тест от психолог. Следва разработване на аналитично есе по външнополитическа тема от въпросите в конспекта. Третата част е аналитично есе на един от езиците, с които се кандидатства. Текстът трябва да е с обем половин страница.\r\nУстната част включва развиване на въпрос от същия конспект, както и отговор на въпроси от членове на изпитната комисия.\r\nКонспектът от теми, по които кандидатите трябва да се подготвят за изпитите, може да бъде намерен \r\nНеобходимото заявление за кандидатстване, както и длъжностна характеристика, могат да бъдат намерени", "date": "2017.10.11", "title": "България търси бъдещи дипломати"}
{"url": "http://www.focus-news.net/news/2017/10/11/2445313/bchk-organizira-17-i-mezhdunaroden-festival-na-chervenokrastki-i-zdravni-filmi-varna.html", "text": "БЧК организира 17-и Международен фестивал на червенокръстки и здравни филми – Варна. Това съобщиха от пресцентъра на БЧК. На 12 октомври 2017 г. от 18.00 часа в хотел „Радуга“, СОК „Камчия“ – Варна, г-жа Илияна Йотова, вицепрезидент на Република България и патрон на Фестивала, ще открие официално тазгодишната международна филмова надпревара.\r\nОрганизатори на Фестивала са Българският Червен кръст и Медицинският университет – Варна. Тази година той се провежда от 12 до 15 октомври под мотото „Агресия – хуманизъм – кино“. Освен прожекциите на състезаващите се игрални и документални филми от цял свят в програмата на Фестивала са включени Академия за документално кино и дискусии по темата с участието на доц. д-р Харалан Александров, журналистите и анализатори Тома Томов, Валери Найденов, Емил Спахийски и на писателя Михаил Вешим. \r\nХудожествен директор на Фестивала е проф. Божидар Манов, а председател на международното жури е известният италиански режисьор, сценарист и продуцент Беппе Чино. Сред гостите на Фестивала са любими български артисти и филмови дейци като Васил Михайлов, Филип Трифонов, Стоян Алексиев, Антон Радичев, Любен Чаталов, Орлин Павлов, Александра Сърчаджиева, Иван Ласкин, сценаристът Георги Мишев и много други.\r\nЗа участие в 17-и Международен фестивал във Варна пристигнаха и много чуждестранни гости – представители на Международния комитет на Червения кръст, на Международната федерация на Червения кръст и Червения полумесец, на Хърватски, Румънски и Италиански Червен кръст, на Турския и Иракския Червен полумесец. Гости на Фестивала са и режисьори и журналисти от Швеция, Иран, Кипър, Бразилия.\r\nЗа контакти и допълнителна информация: Илия Раев, директор на Фестивала, тел. 0888573435.", "date": "2017.10.11", "title": "БЧК организира 17-и Международен фестивал на червенокръстки и здравни филми – Варна"}
{"url": "http://www.focus-news.net/news/2017/10/11/2445314/varna-nad-70-zheni-uchastvaha-vav-foruma-na-zhgerb-umerenostta-kato-printsip-za-postigane-na-po-dobri-rezultati.html", "text": "Повече от 70 жени се включиха в организирания от ЖГЕРБ – Варна форум на тема: „Умереността като принцип за постигане на по-добри резултати”. Специално за събитието във Варна пристигна и Ирена Соколова – председател на Жени ГЕРБ. Това съобщиха от пресцентъра на ПП ГЕРБ – Варна. Събитието се проведе по инициатива на Даниела Димова – представител на Варна в НИС на ЖГЕРБ, както и на Йорданка Проданова – областен координатор на ЖГЕРБ. Лектори бяха педагогът Жечка Георгиева, която е и директор на Варненската търговска гимназия “Г. С. Раковски”, актьорът Свилен Стоянов и доц. д-р Марияна Христова – специалист по ендокринология и вътрешни болести. Всеки от тримата коментира различни аспекти на умереността. Жечка Георгиева я обвърза с усещането за удовлетвореност и вътрешна хармония, а Свилен Стоянов пречупи темата през призмата на съвместната си работа с театралната формация „Феникс”, в която участват младежи с увреждания.\r\n„Умереност, баланс, мъдрост и хармония – това е четирилистната детелина на нашето живеене”, обобщи Свилен Стоянов, споделяйки от личен опит за труднопостижимия баланс между разума и емоциите в актьорската професия.\r\nЕндокринологът д-р Марияна Христова анализира умереността от гледна точка на медицината, като акцентира върху ролята на стреса и начините да се справим с него във всекидневието. Тя направи диференциация между стреса, който е полезен за човек, и стреса, водещ до патологии, като отправи към дамите и своите препоръки за здравословно хранене и физическа активност. Д-р Христова посъветва участниците във форума да не пренебрегват профилактичните прегледи, защото те са ключов фактор за ранната диагностика и лечение.", "date": "2017.10.11", "title": "Варна: Над 70 жени участваха във форума на ЖГЕРБ „Умереността като принцип за постигане на по-добри резултати”"}
{"url": "http://www.focus-news.net/news/2017/10/11/2445315/sofiyska-gradska-prokuratura-otkaza-da-obrazuva-dosadebno-proizvodstvo-po-signal-na-valeri-simeonov-sreshtu-elena-yoncheva-za-izdavane-na-darzhavna-tayna.html", "text": "Софийска градска прокуратура отказа да образува досъдебно производство по сигнал на Валери Симеонов срещу Елена Йончева за издаване на държавна тайна. Това съобщиха от пресцентъра на Прокуратура на Република България. СГП бе сезирана от заместник министър-председателя по икономическата и демографската политика Валери Симеонов, с твърдения, че на 2 юни 2017 г., по време на участие в предаване на БТВ, г-жа Елена Йончева, народен представител в 44-то НС на България, разпространява информация и снимки на инжинерно възпрепятстващо съоръжение (ИВС) по българо-турската граница, с което неправомерно се изнасят факти и обстоятелства, които поставят под риск националната сигурност на страната и дават насока на имигрантския поток. Според подателя на сигнала на 7 юни 2017 г., при свое участие в предаване по Нова телевизия, г-жа Елена Йончева поставя акцент върху обстоятелството, че по-голямата част от ИВС в Област Хасково е едноредова. Същото Валери Симеонов определя като неправомерно разпространено, некоректно и неотговарящо на действителното правно и фактическо положение, което поставя под риск националната сигурност на страната посредством засилване на имигрантския натиск върху границата в района на Област Хасково.  \r\nСГП е възложила извършване на проверка на ДАНС за това нарушени ли са разпоредбите на българското законодателство с разпространяването на информация, която е поверена или достъпна по служба и от която могат да последват значителни вреди за държавата, в т.ч. риск за националната сигурност на страната. \r\nСнети са писмени обяснения от множество лица, изискана е информация от ГД“Гранична полиция“, МС, ДКСИ и др. \r\nСлед анализ на събраните данни, СГП е установила, че Елена Йончева не е  извършила престъпление от общ характер. \r\nИнформацията,  разпространена от Елена Йончева е публично достъпна и почива на отговора на служебния министър на вътрешните работи Пламен Узунов при проведеното на 3 май 2017 г. - заседание на НС; \r\nИнформацията за ИВС и прилежаща инфраструктура по българо-турската граница не представлява  класифицирана информация. Не е класифицирана и информацията относно проектирането (извършено от публична фирма), заготовката на материалите (също от публични фирми) и последващото изграждане на аналогично ИВС от Българската армия през 2014 г. в района от Гранична пирамида (ГП) 206 до ГП 268 по същата граница. \r\nИнформацията, изнесена от Елена Йончева, по съдържанието си не би могло да се определи като информация, представляваща държавна тайна, поради което не е извършила престъпление по чл. 357 НК (разгласяване на държавна тайна) и чл.284 НК (съобщаване на поверена информация във вреда на държавата).", "date": "2017.10.11", "title": "Софийска градска прокуратура отказа да образува досъдебно производство по сигнал на Валери Симеонов срещу Елена Йончева за издаване на държавна тайна"}
{"url": "http://www.focus-news.net/news/2017/10/11/2445316/evrodeputatat-emil-radev-posreshtna-v-bryuksel-grupa-dobrovoltsi-ot-sotsialnata-chayna-vav-varna.html", "text": "Българският евродепутат от ГЕРБ/ЕНП Емил Радев покани в Брюксел младежи и ментори от доброволческа група Розови очила и Социалната чайна. Това съобщиха от пресцентъра на ПП ГЕРБ. В рамките на своето посещение в Европейския парламент младежите се запознаха с дейността на евродепутатите. Емил Радев представи своите приоритети и дейността си в Комисията по правни въпроси и в Комисията по граждански свободи, правосъдие и вътрешни работи. Той постави акцент на актуалните теми, които към момента се обсъждат в двете комисии и какво отношение имат те към България. \r\nОсвен в Европейския парламент варненци участваха и в дните на регионите. Темата на тазгодишната конференция е Sharing knowledge и тя обединява успешни политики и постижения от различни сектори като образование, култура, изкуство, граждански диалог, предприемачество в Дните на Регионите. Младежите от Варна  споделиха добри практики от социалните иновации и предприемачество в над 160 уъркшопа с участници от цяла Европа. Титлата на Варна за европейска младежка столица стигна до над 4000 делегати от неправителствения сектор, бизнеса, местна администрация и др.", "date": "2017.10.11", "title": "Евродепутатът Емил Радев посрещна в Брюксел група доброволци от социалната чайна във Варна"}
{"url": "http://www.focus-news.net/news/2017/10/11/2445317/odobrena-e-kandidaturata-na-balgariya-za-chlenstvo-v-shemata-za-gorski-semena-i-rasteniya.html", "text": "Организацията за икономическо сътрудничество и развитие (ОИСР) одобри кандидатурата на България за членство в Схемата за горски семена и растения. Това стана на проведената в началото на м. октомври годишна среща на Организацията в гр. Копенхаген, Дания. В заседанието взеха участие 13 страни-членки на Схемата, две страни – наблюдателки и представители на пет международни организации – FAO, EUFORGEN, EFNA, ISTA и ISF. Българската делегация беше представена от инж. Свилена Божинова – директор на Горска семеконтролна станция - София и инж. Мария Беловарска – гл. експерт в Дирекция „Гори и лесовъдски дейности“ в ИАГ. По време на заседанието се представи българската система за сертификация на горски репродуктивни материали (ГРМ) и доклада от оценителската мисия на страната. След проведена дискусия, страните членки на Схемата за горски семена и растения към ОИСР гласуваха единодушно за кандидатурата на България за членство от 2018 г. Съгласно правилата на Схемата последната стъпка преди официалното приемане на страната ни за членка е одобрение от страна на Комитета по земеделие на Съвета на ОИСР.\r\nЧрез присъединяване към Схемата на ОИСР ще се предостави възможност доставчици на горски репродуктивни материали - държавните горски предприятия, общини и частни лица да търгуват с останалите страни – членки на Схемата (с по-голям интерес за нас - Сърбия, Турция, САЩ, Канада и др.).", "date": "2017.10.11", "title": "Одобрена е кандидатурата на България за членство в Схемата за горски семена и растения"}
{"url": "http://www.focus-news.net/news/2017/10/11/2445318/parlamentat-reshi-komisiyata-za-regulirane-na-saobshteniyata-da-predostavya-kvalifitsiran-statut-na-dostavchitsite-na-udostoveritelni-uslugi.html", "text": "Парламентът реши Комисията за регулиране на съобщенията да предоставя квалифициран статут на доставчиците на удостоверителни услуги. Промяната е залегнала в законопроекта за електронния документ и електронния подпис, който депутатите гласуват на второ четене, предаде репортер на Агенция „Фокус“. Комисията за регулиране на съобщенията ще осъществява правомощията на национален надзорен орган. Промените в Закона за електронните документи и електронния подпис има за цел да приведе националното законодателство в съответствие с  европейски регламент. Новата уредба в областта на удостоверяванията при електронни трансакции на пазара на стоки, услуги и капитали в ЕС има за цел да създаде предпоставки за бъдещо развитие на цифровата инфраструктура, да подобри качеството на публичните услуги, което би облекчило трансграничния достъп на бизнеса и гражданите до вътрешния пазар. \r\nДеница КИТАНОВА", "date": "2017.10.11", "title": "Парламентът реши Комисията за регулиране на съобщенията да предоставя квалифициран статут на доставчиците на удостоверителни услуги"}
{"url": "http://www.focus-news.net/news/2017/10/11/2445319/agentsiya-fokus-izlachva-na-zhivo-preskonferentsiya-na-pravosadniya-ministar-tsetska-tsacheva-vav-feysbuk.html", "text": "Агенция „Фокус“ излъчва на живо пресконференция на правосъдния министър Цецка Цачева във „Фейсбук“ след правителственото заседание. \r\nПресконференцията може да гледате на живо в страницата на ИА „Фокус“ във „Фейсбук“", "date": "2017.10.11", "title": "Агенция „Фокус“ излъчва на живо пресконференция на правосъдния министър Цецка Цачева във „Фейсбук“"}
{"url": "http://www.focus-news.net/news/2017/10/11/2445320/kyustendil-do-24-noemvri-shte-bade-proveden-konkurs-za-upravitel-na-obshtinskiya-priyut-za-bezstopanstveni-kucheta-v-dupnitsa.html", "text": "До 24 ноември ще бъде проведен конкурс за управител на общинския приют за безстопанствени кучета в Дупница. Това съобщиха за Радио „Фокус” – Кюстендил от отдел „Екология” към Община Дупница. Срокът е поставен в изготвените нови вътрешни правила за дейността на приюта. Те са съгласувани и одобрени от Областна дирекция по безопасност на храните и започват да действат. Към приюта ще бъдат изградени допълнителни помещения за болни и наранени животни, както и за животни, излезли от анестезия. Към момента приютът разполага с 26 клетки за временен престой на 52 кучета.\r\nВенцеслав ИЛЧЕВ", "date": "2017.10.11", "title": "Кюстендил: До 24 ноември ще бъде проведен конкурс за управител на общинския приют за безстопанствени кучета в Дупница"}
{"url": "http://www.focus-news.net/news/2017/10/11/2445321/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Полицията в хърватския град Сплит евакуира един от плажовете заради мъж, който се е самоубил, пише македонското електронно издание „Курир“.\r\nСъгласно разпространените данни, правоохранителните органи са получили сигнал от мъж, който е заплашил да задейства взривно устройство, за да се самоубие. В резултат властите са отцепили района и са забранили достъпа до плажа.\r\nПреговорите с мъжа, продължили няколко часа, не са постигнали успех – полицията не е успяла да предотврати самоубийството му. \r\n„Засега може да бъде потвърдено, че имаше експлозия. Мястото на инцидента е блокирано и се води разследване“, уточни говорител на полицията.\r\nСамоличността на мъжа все още не е установена. Неизвестни остават и причините, довели до самоубийството му.\r\n*** Напрежението в Егейско море между Атина и Анкара не стихва – в предходната нощ е регистрирано поредно нарушение на гръцкото въздушно пространство от страна на ВВС на Турция, съобщава електронното издание Ekathimerini.\r\nСъгласно разпространената информация, 10 турски изтребители F-16, четири от които с пълно бойно въоръжение, и два транспортни самолета CN-235, са навлезли 30 пъти в гръцкото национално въздушно пространство на изток от остров Родос в югоизточната част на Егейско море. Инцидентите са регистрирани малко преди три часа сутринта на 10 октомври. \r\nМеждувременно турски навигационен телекс е запазил морската зона между островите Хиос в източната част на Егейско море и Икария, за да бъде проведена тренировка с живи амуниции в сряда, 11 октомври.\r\n*** Четирима души са загинали, а други двама са ранени при експлозия в рафинерия в западната турска провинция Измир, съобщава вестник Daily Sabah. По данни на местните власти жертвите и пострадалите са служители на компанията. \r\nЕксплозията е причинена от натрупване на газ в резервоар, който не е бил използван дълго време. Взривът не предизвикал пожар и към момента производството продължава в нормален режим. \r\nВ първоначално изявление на компанията бе казано, че експлозията е избухнала в 9:25 часа (местно време) при извършване на рутинна процедура за поддръжката на резервоара. \r\nРафинерията е втората по големина в страната по отношение на годишния капацитет за преработка. Съоръжението се намира в силно индустриализирана зона, в непосредствена близост до завод за производство на нефтохимически продукти, друга петролна рафинерия и няколко други съоръжения за нефтена и газовата промишленост.\r\n***", "date": "2017.10.11", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/10/11/2445322/sliven-31-godishen-mazh-e-zadarzhan-za-otvlichane.html", "text": "31-годишен мъж е задържан за отвличане. Това съобщиха от ОДМВР - Сливен. На 10 октомври полицейските служители получават сигнал за 26-годишна жена, която е отведена против волята ѝ. След проведени незабавни оперативно-издирвателни действия от криминалисти на РУ-Сливен жената е намерена, а извършителят задържан. В хода на разследването се установява, че на 9 октомври 31-годишният Г.Т. от град Сливен е отвел 26-годишната жена, с която е имал отношения преди време, като ѝ е причинил телесна повреда. За случая е уведомена Окръжна прокуратура-Сливен. Образувано  е досъдебно производство. С прокурорско нареждане Г.Т. е задържан за срок от 72 часа. Предстои да бъде внесено искане за постоянна мярка „задържане под стража”.", "date": "2017.10.11", "title": "Сливен: 31-годишен мъж е задържан за отвличане"}
{"url": "http://www.focus-news.net/news/2017/10/11/2445323/tass-ruskoto-voenno-ministerstvo-obvini-sasht-v-sabotazh-na-primirieto-v-siriya.html", "text": "Министерството на отбраната на Руската федерация очаква срив на примирието в четвъртата зона на деескалация в Сирия, а отговорността за саботажа ще бъде на САЩ. Това заяви в сряда говорителят на военното ведомство в Москва Игор Конашенков, предава РИА Новости.\r\nСъгласно информацията, представена от него, от контролираната от САЩ зона между 2 и 3 октомври са преминали около 600 терористи. Около 300 членове на „Ислямска държава“ са направили опит да блокират трасетата, по които преминават хуманитарните конвои. \r\n„Въпросът по какъв начин от контролираната от САЩ зона в Ат Танф около 300 членове на „Ислямска държава“ са преминали с пикапи и са опитали да блокират стратегически важното трасе Дамаск-Дейр ез-Зор, по което се извършва снадяването на сирийската войска и доставката на хуманитарна помощ за населението, остава без отговор“, подчерта Коношенков. .Тереза Герова", "date": "2017.10.11", "title": "ТАСС: Руското военно министерство обвини САЩ в саботаж на примирието в Сирия"}
{"url": "http://www.focus-news.net/news/2017/10/11/2445324/vidin-30-800-butilki-bira-bez-aktsizni-dokumenti-sa-zadarzhani-ot-mitnicheski-sluzhiteli-v-rayona-na-dunav-most-2.html", "text": "30 800 бутилки бира без акцизни документи са задържани от митнически служители в района на \"Дунав мост 2\". Това съобщиха от пресцентъра на Агенция \"Митници\". Пивото е превозвано в 28 палета от Чехия до България. Товарният автомобил е селектиран за проверка при влизането си в страната на 5 октомври 2017 г. от мобилен митнически екип на Митница \"Лом\". За товара не са представени изискваните от Закона за акцизите и данъчните складове документи, удостоверяващи плащането на акциза. Стоката е задържана в склад на Митница \"Лом\". По предварителни данни пивото е със съдържание на алкохол 4.7%. Взети са контролни проби за лабораторен анализ. Общото количество на задържаната бира е 30 800 бр. бутилки по 0.330 л или над 10 000 литра.", "date": "2017.10.11", "title": "Видин: 30 800 бутилки бира без акцизни документи са задържани от митнически служители в района на \"Дунав мост 2\""}
{"url": "http://www.focus-news.net/news/2017/10/11/2445325/plovdiv-47-godishen-mazh-e-pochinal-na-avtobusna-spirka-v-kv-kyuchuk-parizh.html", "text": "47-годишен мъж е починал на автобусна спирка в кв. „Кючук Париж“ в Пловдив. Това съобщи за Радио „Фокус“ – Пловдив говорителят на Областната дирекция на МВР. Сигналът за мъж в безпомощно състояние на ул. „Даме Груев“, в близост до кръстовището с ул. „Пере Тошев“, е постъпил към 10.40 часа днес. По първоначална информация няма данни за насилствена смърт, а се касае за влошено здравословно състояние. Според очевидци, на мъжът му е прилошало и е паднал на земята в безпомощно състояние. Пристигналият екип на Бърза помощ само констатира смъртта му. Служители на полицията извършват оглед на място, предстои тялото да бъде откарано в „Съдебна медицина“. Продължава работата по изясняване на причините за настъпване на смъртта 47-годишния мъж.\r\nТони МИХАЙЛОВ", "date": "2017.10.11", "title": "Пловдив: 47-годишен мъж е починал на автобусна спирка в кв. „Кючук Париж“"}
{"url": "http://www.focus-news.net/news/2017/10/11/2445326/prof-antoaneta-hristova-politicheski-psiholog-priblizhavashtite-mestni-izbori-na-praktika-postaviha-nachaloto-na-predizbornata-kampaniya.html", "text": "Приближаващите местни избори на практика поставиха началото на предизборната кампания. Това каза политическият психолог проф. Антоанета Христова в интервю за Агенция „Фокус“ за противопоставянето между БСП и ГЕРБ. „Теми като социалните политики, пенсиите на възрастните хора, здравеопазването, парите на майките са все проблеми, които ни се струваше, че ще бъдат във фокуса на политическото говорене и сблъсък. Да, обаче БСП реши да влезе остро и да влезе не на терена на социалните политики, където би трябвало да бъдат доста силни, а на терена на местната политика. БСП извади една тема табу или тема, за която всички говорят, но никога не достатъчно публично, защото е трудна за изговаряне. Това е темата за връзките и за това кой как бива назначен. Темата трудно се изговаря, защото около нея има много обяснения, много „да, „обаче“, „защото“ и зависи от ситуацията, конкретния човек и от това дали законът е приложен или е избегнато прилагането на правилата на конкурса или на Закона за конфликт на интереси“, коментира проф. Христова. По думите ѝ втората причина БСП да излезе като остра опозиция е, че тя все още не е решила вътрешните си проблеми с хората, които са били отстранени от депутатски или от управленски места. Проф. Христова поясни, че за да се разреши в позитив, част от оръжията на Корнелия Нинова е БСП да изглежда успешна и остра опозиция. По отношение на ГЕРБ проф. Христова посочи, че партията се справя доста добре предвид неочакваната тематика, в която от БСП са ги вкарали да отговарят. „Беше поставен в неудобна ситуацията от говореното и липсата вероятно на подготвеност и на характера на допълнителни скандали, които не успяха да фокусират проблема там, където беше, а на практика го разфокусираха към други скандали. На фона на всичко това се случиха страшно важни неща за България предвид международната активност на министър-председателя“, посочи психологът. Според нея те не са били достатъчно акцентирани, отбелязани и уважени, а би трябвало да предизвикат силен респект от страна на анализаторите и на гражданите, осъзнаване на това, което се прави на международно ниво. „Както винаги у нас публичното пространство и политиката приоритетите са обгърнати от дисбаланс много мъгла и целенасочена манипулация“, допълни проф. Христова. \r\nДеница КИТАНОВА", "date": "2017.10.11", "title": "Проф. Антоанета Христова, политически психолог: Приближаващите местни избори на практика поставиха началото на предизборната кампания"}
{"url": "http://www.focus-news.net/news/2017/10/11/2445327/sliven-v-grada-zapochna-vtorata-obrabotka-na-shahtite-sreshtu-plahove.html", "text": "Канална дератизация започна в Сливен. Това съобщиха от пресцентъра на Община Сливен. Това е втората обработка на шахтите срещу плъхове, съобщи Таня Куманова ст. експерт в Община Сливен. Това е втората канална дератизаци в града. Ще бъдат обработени 2 700 ВиК шахти в града, като в това число са включени и тези в ЦАО „Надежда”. В тях ще се поставя родентицидна паста за борба с гризачи.\r\nЦелта е опазване здравето на населението от инвазионни и инфекциозни заболявания. Дератизацията се извършва съгласно сключен договор между Община Сливен и фирма „Биофарм инженеринг” АД – Сливен.\r\nГражданите могат да подават сигнали в стая 124 или на телефон 044/ 611 124 – Дирекция „Социални дейности, здравеопазване и спорт”.", "date": "2017.10.11", "title": "Сливен: В града започна втората обработка на шахтите срещу плъхове"}
{"url": "http://www.focus-news.net/news/2017/10/11/2445328/el-pais-madrid-shte-prilozhi-izvanredni-merki-ako-barselona-ne-ottegli-deklaratsiyata-za-nezavisimost.html", "text": "Мадрид ще приложи извънредни мерки, ако регионалното правителство в Барселона не оттегли декларацията за независимост на Каталуния, съобщава испанският вестник El Pais. \r\nИспанският кабинет проведе заседание в сутрешните часове на сряда, за да обсъди евентуалното активиране на член 155 от Конституцията, след като каталунският премиер Карлес Пучдемон отложи обявяването на независимост на региона. \r\nСред възможностите, които се обсъждат в Мадрид, е прилагането на извънредни мерки – като например това централното правителство да поеме временно правомощията на регионалните власти в Барселона. Тереза Герова", "date": "2017.10.11", "title": "El Pais: Мадрид ще приложи извънредни мерки, ако Барселона не оттегли декларацията за независимост"}
{"url": "http://www.focus-news.net/news/2017/10/11/2445329/ministar-tsetska-tsacheva-tendentsiozno-i-nekorektno-byaha-izvadeni-frazi-ot-doklada-koyto-predstavih-na-ksns-za-zakonodatelnite-promeni-sreshtu-koruptsiyata.html", "text": "Тенденциозно и некоректно бяха извадени фрази от доклада, който представих на КСНС за законодателните промени срещу корупцията. Това каза на брифинг в Министерски съвет министърът на правосъдието Цецка Цачева, предаде репортер на Агенция „Фокус“. „Във връзка с тенденциозно и некоректно извадени фрази от доклада, който представих на КСНС при президента на републиката относно необходимостта от законодателни предложения за противодействие и борба с корупцията, свързани в изречения, правят неистинско съждение, искам да поясня следното. За мен е необяснимо юрист, бивш следовател, да поставя знак за равенство между понятието корупция и корупционни престъпления“, обясни Цачева. По думите ѝ корупционните престъпления са състави от НК, част от материалното наказателно право. „Със заповед на главния прокурор от 2014 г. е въведен каталог на корупционните престъпления. Вярно е, че действащото ни наказателно право има нужда от актуализиране на съставите на тези престъпления и в момента в Министерството на правосъдието се работи по предложение за изменение и допълнение на НК, където се предвижда различна формулировка на престъпните състави по отношението на активния и пасивния подкуп. За пример – длъжностното присвояване не само за длъжностни лица, но и за частния сектор, например банките“, допълни тя. \r\n„Но да се върнем на общото понятие корупция – казвам общо, защото документите, с които различните държавни служби боравим, като националната стратегия за противодействие на корупцията изисква общо понятие, корупционните престъпления са само част от него. За да стане ясно как отделни фрази са изведени от контекста на доклада, ще си позволя да цитирам пред вас от него абзаците, за които става дума – определението за понятието корупция, с каквото доктрината в момента не разполага. В доклада се казва следното: „за да е успешно противодействието на корупцията, е необходимо да се даде отговор на въпроса защо до този момент борбата с корупцията в държавата до голяма степен е неефективна. Този въпрос има повече от един отговор, но една от основните причини за несправяне с явлението, е това, че липсва ясна дефиниция на понятието корупция. Не може успешно да се противодейства на явление, което все още няма такава дефиниция. В това отношение проекта на закон за противодействие на корупцията и отнемане на незаконно придобито имущество прави крачка напред, като предлага легална дефиниция за нуждите на закона“, прочете Цачева и продължи, с това, че следващият абзац гласи: „Предимство на законовото определение е, че то дава ясен отговор на въпроса дали корупцията се изразява само във формата на престъпление или има и други проявни форми. Вярно е второто. Корупцията има различни форми на прояви и някои от тях излизат извън рамките на престъпна дейност, иначе казано невинаги корупцията е престъпление. Винаги обаче корупцията има за цел неследваща се материална или нематериална облага. Ето защо с отнемане на незаконно придобитото имущество се възстановява справедливостта в обществото, независимо от възмездието в наказателното производство срещу проверяваното лице и свързаните с него лица“. \r\nЛюба АЛЕКСИЕВА", "date": "2017.10.11", "title": "Министър Цецка Цачева: Тенденциозно и некоректно бяха извадени фрази от доклада, който представих на КСНС за законодателните промени срещу корупцията"}
{"url": "http://www.focus-news.net/news/2017/10/11/2445330/dobrich-obshtinata-shte-posveti-uchastieto-na-mladite-hora-ot-initsiativata-menidzhar-za-edin-den-na-denya-na-balgarskata-obshtina.html", "text": "Община Добрич ще посвети участието на младите хора от инициативата „Мениджър за един ден“ на Джуниър Ачийвмънт България на Деня на българската община – 12 октомври. Това съобщиха от пресцентъра на Община Добрич. Активните и обществено ангажирани младежи ще имат възможността да се запознаят с функциите на местната власт и как тя работи с гражданите. В ролята на кмет ще влезе Стефани Маринова, която първа заяви своето желание за участие в креативната инициатива и с радост прие новината, че е одобрена. Тя е ученичка в Профилираната гимназия по туризъм и предприемачество „Райко Цончев“. Редом с нея за зам.–кметове ще се представят Грациела Великова от СУ „Любен Каравелов“, Наско Николов, Тодор Николушев от същото училище и Ейнджъл Петрова от Профилираната гимназия по туризъм и предприемачество „Райко Цончев“. В продължение на един ден младите хора ще участват в реалния процес на вземане на решения, свързани с различни сфери като икономическо развитие и европейски фондове, устройство на територията, финанси и общинска собственост и хуманитарни дейности. Това ще допринесе за обогатяване на техните познания и ще ги подготви за реалния живот.  \r\nПо традиция в Деня на българската община в 12.00 часа ще бъдат поднесени цветя на барелефа на първия кмет на Добрич след Освобождението Стефан Баев.", "date": "2017.10.11", "title": "Добрич: Общината ще посвети участието на младите хора от инициативата „Мениджър за един ден“ на Деня на българската община"}
{"url": "http://www.focus-news.net/news/2017/10/11/2445331/do-1-noemvri-se-udalzhava-srokat-za-savmestno-izpalnenie-na-zadachi-po-ohrana-na-vazdushnoto-prostranstvo-ot-balgarskite-i-italianskite-vvs.html", "text": "Правителството измени решението си от м. юни т.г., с което беше разрешено съвместното изпълнение на задачи по усилване на охраната на въздушното пространство на страната ни от военновъздушните сили на България и на Италия. С промяната срокът на изпълняваната мисия се удължава с две седмици – до 1 ноември 2017 г. Останалите параметри на решението не са изменени. Това съобщиха от правителствената информационна служба.\r\nОхраната на въздушното пространство на НАТО е мирновременна колективна отбранителна мисия. Нейното предназначение е да гарантира целостта и сигурността на въздушното пространство на съюзниците от Алианса.", "date": "2017.10.11", "title": "До 1 ноември се удължава срокът за съвместно изпълнение на задачи по охрана на въздушното пространство от българските и италианските ВВС"}
{"url": "http://www.focus-news.net/news/2017/10/11/2445332/izlozhbata-pogromat-v-bosilegradsko-15-16-may-1917g-beshe-otkrita-v-narodnoto-sabranie.html", "text": "В Народното събрание беше открита фотодокументалната изложба „Погромът в Босилеградско 15-16 май 1917г.“, предаде репортер на Агенция „Фокус“. Представянето на изложбата е част от поредицата събития, с които Културно-информационният център „Босилеград“ отбелязва 100-годишнината от престъплението срещу цивилното българско население в Босилеградско. При нахлуването на сръбската паравоенна чета на Коста Милованович Печанац през 1917 година са убити 35 души, опожарени са 317 жилищни постройки, нанесените вреди са оценени на над 2,5 милиона лева. \r\n„Българският парламент обезщетява пострадалите с безвъзмездна помощ от 1 млн. лева и това е прецедент в българската история“, посочи историкът и автор на изложбата Ангел Джонев. „Посланието на изложбата е такива неща никога да не се повтарят, но и никога да не се забравят. Доста дълъг период от време това събитие беше позатулвано“, обясни той. „Надявам се да се намерят сили и от българска, и от сръбска страна паметник на загиналите да бъде изграден. Парламентът е мястото, където този въпрос да бъде поставен, да бъдат положени усилия да бъде реализиран“, заяви Ангел Джонев. \r\nПредседателят на КИЦ-Босилеград Иван Николов посочи: „Ужасът от това престъпление още живее в спомените на по-възрастните хора. Вълнувам се, когато виждам, че внучките на една от жертвите, са сред нас и все още пазят спомените за дядо си, който е убит на прага на къщата му“. „Пъкленото дело на Коста Печанац с други начини и средства продължава и днес. Целта е една и съща - Босилеградско завинаги да бъде обезлюдено и обезбългарено. Фактите говорят сами за себе си. Българските политици трябва да помнят и да знаят, да не премълчават фактите, когато говорят със сръбските си колеги и с представителите на европейските институции, особено по време на Българското председателство“, заяви той. \r\nИзложбата включва снимки на изгорелия Босилеград на известния български учен от Босилеград Йордан Захариев, съхранявани в Регионалния исторически музей в Кюстендил, и архивни документи. На 15 май изложбата бе открита за първи път от вицепрезидента Илияна Йотова. \r\nБиляна ИВАНОВА", "date": "2017.10.11", "title": "Изложбата „Погромът в Босилеградско 15-16 май 1917г.“ беше открита в Народното събрание"}
{"url": "http://www.focus-news.net/news/2017/10/11/2445333/pazardzhik-regionalniyat-istoricheski-muzey-podgotvya-izlozhba-koyato-shte-predstavi-chast-ot-prisadenite-v-polza-na-darzhavata-i-izzeti-ot-imanyari-kulturni-tsennosti.html", "text": "Регионалният исторически музей в Пазарджик подготвя изложба, която ще представи част от присъдените в полза на държавата и иззети от иманяри културни ценности. Това съобщи за Радио „Фокус“ – Пазарджик директорът на музея Борис Хаджийски. Той обясни, че през годините са иззети над 3 000 артефакта. „Подписал съм над 10 протокола за предаване на такива ценности, иззети от иманяри от Пазарджик, Панагюрище, Септември, дори от Пловдив. Доста са артефактите – монети, фибули, статуетки. Имаме икони от ХIХ и началото на ХХ век, има иззети оръжия от епохата на Възраждането, етнографски предмети“, обясни Хаджийски. Той допълни, че се подбират предмети, които са в добро състояние, запазени, почистени и обработени.\r\nВаня НИКОЛОВА", "date": "2017.10.11", "title": "Пазарджик: Регионалният исторически музей подготвя изложба, която ще представи част от присъдените в полза на държавата и иззети от иманяри културни ценности"}
{"url": "http://www.focus-news.net/news/2017/10/11/2445334/pravitelstvoto-otkriva-protseduri-za-predostavyane-na-kontsesii-na-chetiri-morski-plazha.html", "text": "Правителството открива процедури за предоставяне на концесия за услуга на четири морски плажа. Това съобщиха от правителствената информационна служба. Концесионерите ще бъдат определени след конкурс, организиран от министъра на туризма и проведен от комисия, назначена от министър-председателя. Целта е да се осигури водно спасяване, обезпечаване на прилежащата акватория, здравното и медицинското обслужване и санитарно-хигиенното поддържане на плажовете. Срокът на концесиите ще бъде 15 години.\r\nПроцедурите се отнасят за морските плажове „Несебър – юг“, за който минималното годишно концесионно заплащане е определено на 247 497 лв. без ДДС; „Слънчев бряг – север“ – с минимално годишно концесионно заплащане от 1 375 662 лв. без ДДС; „Росенец – север“ – минимално годишно концесионно заплащане от 8975 лв. без ДДС; „Св. Влас – болницата“ – минимално годишно концесионно заплащане от 54 006 лв. без ДДС.\r\nРазмерът на заплащането е определен съгласно приета от Министерския съвет методика за определяне минималния размер на концесионното плащане за морски плажове.\r\nКритериите за формиране на комплексната оценка са съобразени с решение на правителството от 2016 г. за утвърждаване на минимални критерии при провеждане на конкурс за определяне на концесионер на морски плаж.", "date": "2017.10.11", "title": "Правителството открива процедури за предоставяне на концесии на четири морски плажа"}
{"url": "http://www.focus-news.net/news/2017/10/11/2445335/cnn-broyat-na-zhertvite-na-gorskite-pozhari-v-kaliforniya-dostigna-do-17-dushi.html", "text": "Горските пожари, които бушуват в северната част на американския щат Калифорния, отнеха живота на 17 души, предава новинарският телевизионен канал CNN. \r\nПожарникарите продължават усилията за справяне със стихията, която бушува вече няколко дни. Повече от 20 хил. души бяха принудени да напуснат домовете си, а властите призоваха и други да се подготвят предварително за евакуация, в случай че огънят се разрасне. \r\nПовечето от пожарите избухнаха в неделя. Сравнително силните ветрове и липсата на валежи допълнително усложни работата на противопожарните служби. Тереза Герова", "date": "2017.10.11", "title": "CNN: Броят на жертвите на горските пожари в Калифорния достигна до 17 души"}
{"url": "http://www.focus-news.net/news/2017/10/11/2445336/dobrich-s-narusheno-vodopodavane-sa-abonatite-v-tsentralnata-gradska-chast-i-pet-obshtini-na-oblastta.html", "text": "С нарушено водоподаване са абонатите в централната градска част на Добрич, както и в района на птицекланицата и улиците „Панайот Хитов“ и „Купен“, съобщиха от ВиК - Добрич. Поради аварии с нарушено водоснабдяване са населени места в още пет общини на областта – в селата Паскалево, Тянево, Българево, Пчеларово, Горица, Граничар, Помпена станция – Горун, СК – Коларци, ул. „Райко Даскалов“ в Каварна и „27 юли“ в Шабла. \r\nЖулиета НИКОЛОВА", "date": "2017.10.11", "title": "Добрич: С нарушено водоподаване са абонатите в централната градска част и пет общини на областта"}
{"url": "http://www.focus-news.net/news/2017/10/11/2445337/v-parlamenta-zapochna-poimenna-proverka-za-nalichie-na-kvorum.html", "text": "В парламента започна поименна проверка за наличие на кворум, предаде репортер на Агенция \"Фокус\". Липсата на кворум бе установена при гласуване на текстове на второ четене от Закона за електронните документи и електронния подпис. \r\nДеница КИТАНОВА", "date": "2017.10.11", "title": "В парламента започна поименна проверка за наличие на кворум"}
{"url": "http://www.focus-news.net/news/2017/10/11/2445338/61-novi-sotsialni-uslugi-za-detsa-i-semeystva-sa-otkriti-prez-2016-g.html", "text": "Правителството прие Доклад за изпълнението на Националната програма за закрила на детето за 2016 г. Акцент в документа е продължаващият процес на закриване на специализираните институции за деца и създаването на нови социални услуги в общността. Това съобщиха от правителствената информационна служба. В изпълнение на програмата през 2016 г. са открити 61 нови социални услуги за деца и семейства – центрове за настаняване от семеен тип и за обществена подкрепа, дневни центрове за деца с увреждания, преходни жилища и др. Общият им капацитет е 1064 места. Към 1 януари 2017 г. общият брой на функциониращите услуги за деца на територията на страната е 605.\r\nДокументът описва мерките и действията за повишаване на квалификацията на работещите в системата за закрила на детето. През 2016 г. са организирани обучения за всички нива на персонала в домовете за медико-социални грижи за деца с оглед предоставяне на по-качествени грижи за децата настанени там. Предприети са и действия за насърчаване на работодателите да наемат самотни родители (осиновители) с деца до 5 години. През миналата година по тази мярка е осигурена заетост на 233 безработни.\r\nВ доклада се обобщават резултатите от изпълнението на мерки и дейности за насърчаване на спазването на правата на децата и провеждането на политики за намаляване на детската бедност, осигуряване на равен достъп до образование и здравеопазване и защитата от насилие. Докладът съдържа и препоръки за оптимизиране на провежданите политики за децата.", "date": "2017.10.11", "title": "61 нови социални услуги за деца и семейства са открити през 2016 г."}
{"url": "http://www.focus-news.net/news/2017/10/11/2445339/vratsa-vazstanoveno-e-dvizhenieto-po-pat-i-1-pri-okolovrastniyat-pat-na-grada-do-razklona-za-kv-nefela.html", "text": "Възстановено е движението по път I-1, при околовръстният път на град Враца, в близост до разклона за кв. \"Нефела\". Това съобщиха от пресцентъра на Агенция \"Пътна инфраструктура\".", "date": "2017.10.11", "title": "Враца: Възстановено е движението по път I-1, при околовръстният път на града, до разклона за кв. \"Нефела\""}
{"url": "http://www.focus-news.net/news/2017/10/11/2445340/shumen-kashtata-muzey-dobri-voynikov-organizira-atelie-dunavska-zora.html", "text": "Къщата музей „Добри Войников“ организира ателие „Дунавска зора“ за деца и ученици. Инициативата е посветена на 150-тата годишнина от излизането на първия брой на едноименния вестник, списван от Добри Войников, съобщи за Радио „Фокус“ - Шумен уредникът Красимира Чалъкова. Първото ателие, организирано в понеделник е преминало при голям интерес, отпечатани са послания, тематично обвързани с вестник „Дунавска зора“, делото на българските възрожденци и 1 ноември – Ден на будителите. Днес предстои второ ателие с участието на ученици от втори клас. Децата ще имат възможност да изработят свои материали и послания, като използват техника, наподобяваща печатарската. Те ще могат да разгледат и фототипни копия на вестник „Дунавска зора“, да се запознаят с шрифта, визията и съдържанието на печатното издание. „Дейностите са съобразени с възрастта на децата, а буквените матрици, които ще използват са изработени от картофи“, каза Чалъкова. \r\nИвелина ИВАНОВА", "date": "2017.10.11", "title": "Шумен: Къщата музей „Добри Войников“ организира ателие „Дунавска зора“"}
{"url": "http://www.focus-news.net/news/2017/10/11/2445341/veliko-tarnovo-izzeti-sa-55-straka-konop-sa-izzeti-pri-politseyska-operatsiya-v-pavlikeni.html", "text": "Насаждения от коноп в землището на село Патреш са открити от служители на полицейското управление в Павликени. Това съобщиха от Областна дирекция на МВР – Велико Търново. Вчера при извършен обход в района служители на полицейското управление забелязали два участъка, засадени с коноп. В близост до насажденията се намирали и братята 40-годишният с инициали Р.Х., известен на полицията и осъждан и 44-годишният с инициали М. Х. и двамата от Павликени. От двата участъка са извадени общо 55 стръка коноп. Братята са задържани за срок до 24 часа по ЗМВР. По случая е започнато досъдебно производство. Работата по случая продължава.", "date": "2017.10.11", "title": "Велико Търново: Иззети са 55 стръка коноп са иззети при полицейска операция в Павликени"}
{"url": "http://www.focus-news.net/news/2017/10/11/2445342/prof-antoaneta-hristova-politicheski-psiholog-ako-za-edna-sedmitsa-egoto-otstapi-myasto-na-razuma-na-17-oktomvri-shte-se-osashtestvi-normalna-konsultativna-sreshta.html", "text": "Ако за една седмица егото отстъпи място на разума, на 17 октомври ще се осъществи  нормална консултативна среща. Това каза проф. Антоанета Христова, политически психолог, в интервю за Агенция „Фокус“ за напрежението между институциите, извънземните и стихотворенията в парламента, както и за зачестилите гейтове. „Напрежението между институциите е видимо, особено предвид репликите от страна на президента и реакцията на част от депутатите и на представителите на различните партии, които участваха в Консултативния съвет. Изглеждаха случайни отсъствията и ставането по време на заседание и напускането, но като че ли не е съвсем  така. Липсата на достатъчно внимание и отговорност в организацията и гарантирането на присъствие от страна на всички партии показва, че колкото и да се осъзнава политическата необходимост  от протегнати ръце и от страна на управляващите и министър-председателя, и от страна на президента, този процес ще се случи много трудно“, коментира проф. Христова. По думите ѝ много неподходящи думи вече са излезли  пред публика и са заявили  напрежение. „Президентът си разреши доста пъти да навлиза в конкретен вътрешнополитически дебат, който влизаше в терена на управлението на мнозинството в момента. От друга страна това се случи с остър, а не консенсусен тон“, посочи политическият психолог. По думите ѝ президентът се чувства застрашен от това, че успешната външнополитическа активност и политика на министър-председателя го измества от по-прилягащия му ресор. Проф. Христова посочи, че това поставя на терена едно междуличностно състезание, което рефлектира в конкуренция, а не в колаборация. „Това не трябва да се случва и не трябва то да излиза пред избирателите. Не трябва хората да го забелязват даже и да го има. За съжаление президентът доста бързо реагира с наказателни реплики. Доста трудно подава ръка по принцип. Той предпочита да изглежда малко по-наказващ за грешките на другите. Така няма да стане диалог. Затова ситуацията с Консултативния съвет не ми изглежда много оптимистична“, коментира проф. Христова. Тя изрази надежда  другата седмица президентът  и хората от управляващото мнозинство да преглътнат малко егото си. „Поне като демонстрации и декларации, министър-председателят заяви, че ще го направи. Разчитам, че ще удържи думата си“, допълни политическият психолог. \r\nДеница КИТАНОВА", "date": "2017.10.11", "title": "Проф. Антоанета Христова, политически психолог: Ако за една седмица егото отстъпи място на разума, на 17 октомври ще се осъществи нормална консултативна среща"}
{"url": "http://www.focus-news.net/news/2017/10/11/2445343/sofiya-zadarzhan-e-vaorazhen-mazh-v-uchebno-zavedenie-v-botevgrad.html", "text": "Задържан е въоръжен мъж в учебно заведение в Ботевград, съобщиха от Областната дирекция на МВР – София. Около 08.55 часа вчера в Районно управление „Полиция” – Ботевград бил подаден сигнал за мъж, носещ демонстративно пистолет в сградата на професионална гимназия в града. Незабавно към учебното заведение били изпратени полицейски служители, които бързо задържали извършителя. От 37-годишния мъж от село Литаково е иззет нерегистриран газов пистолет. По случая е образувано досъдебно производство за извършено престъпление по чл. 325 от НК.", "date": "2017.10.11", "title": "София: Задържан е въоръжен мъж в учебно заведение в Ботевград"}
{"url": "http://www.focus-news.net/news/2017/10/11/2445344/poimennata-proverka-v-narodnoto-sabanie-ustanovi-nalichie-na-kvorum.html", "text": "Поименната проверка в Народното събрание установи наличие на кворум, предаде репортер на Агенция \"Фокус\". До поименна проверка се стигна след като бе установена липса на кворум при гласуване на текстове на второ четене от Закона за електронните документи и електронния подпис. \r\nДеница КИТАНОВА", "date": "2017.10.11", "title": "Поименната проверка в Народното събание установи наличие на кворум"}
{"url": "http://www.focus-news.net/news/2017/10/11/2445345/burgas-ruskiyat-balet-flex-ballet-shte-iznese-spektakal-v-grada.html", "text": "Руският балет Flex ballet ще изнесе спектакъла си „Fanatica“ в Бургас на 17 декември. Това съобщиха от пресцентъра на Община Бургас. Единствен по рода си Flex ballet достойно представя руското танцово изкуство на световно турне през 2017 и 2018 година. За първи път балетът триумфира със своя нов спектакъл от танц, звук и най-иновативни 3D визуализации на многохилядния стадион в Бейджинг, Китай. В Шанхай от три години насам се намира едно от елитните танцови училища с името на Flex ballet, където се обучават кадри от цял свят.\r\nFlex ballet не е позната класическа пиеса, не е съвременно изкуство от типа на черния квадрат, който никой не разбира, Flex ballet е ново поколение изкуство. Балетът е съставен от 25 танцьори  балетисти, някои от, които и латино танцьори, майстори на брейк денс и спортни танци, както и акробати. Компилацията от различни образи и умения дава една безкрайна висота и нестандартност на балета. Flex ballet целогодишно прави кастинги и набира кадри от всички краища на света, които да се обучават в професионалните училища в Русия и Китай, а скоро и в други държави. Всички тези усилия, колекцията от изключителни таланти, феноменалните хореографии, изкусно ушитите костюми, музиката, най-новото от света на визуалните технологии, правят спектаклите на Flex ballet неповторими и истинска наслада за окото и душата. Една палитра от силни емоции, естетика и удоволствиe.\r\nТази Коледа Добрият Старец и EventsJar подаряват на цяла България пет незабравими спектакъла на Flex ballet – във Варна на 16 декември, Бургас на 17 декември, Велико Търново на 19 декември, Стара Загора на 20 декември и Габрово на 21 декември. Все още има места.", "date": "2017.10.11", "title": "Бургас: Руският балет Flex ballet ще изнесе спектакъл в града"}
{"url": "http://www.focus-news.net/news/2017/10/11/2445346/pravitelstvoto-shte-izplati-obezshteteniya-po-delo-pred-espch-za-narusheni-roditelski-prava-v-razmer-na-blizo-55-hil-lv.html", "text": "Правителството прие за изпълнение решение на Европейския съд по правата на човека по делото „Анева и други срещу България“ и ще изплати на жалбоподателите общо 54 790 лв. обезщетения за претърпени неимуществени вреди, разходи и разноски. Това съобщиха от правителствената информационна служба. Решението на ЕСПЧ е по повод три обединени жалби на родители във връзка с нарушения на правото на зачитане на личния и семейния живот. Оплакванията са свързани с невъзможност за осъществяване на контакт с децата от страна на родителите, на които са предоставени родителски права или е определен режим на лични отношения.\r\nПо две от жалбите ЕСПЧ е установил нарушение на Конвенцията, като отбелязва, че въпреки участието на редица държавни органи и длъжностни лица в усилията да бъдат изпълнени съдебните решения в полза на жалбоподателките, предприетите действия не са били адекватни и навременни.\r\nТретата жалба е отхвърлена. ЕСПЧ намира, че няма нарушение на Конвенцията, тъй като жалбоподателят със собственото си поведение е допринесъл за невъзможността да упражнява правата си на лични отношения с детето.", "date": "2017.10.11", "title": "Правителството ще изплати обезщетения по дело пред ЕСПЧ за нарушени родителски права в размер на близо 55 хил. лв."}
{"url": "http://www.focus-news.net/news/2017/10/11/2445347/varna-muzeyat-na-starata-fotografiya-sahranyava-nad-5-000-beztsenni-originala.html", "text": "Музеят на старата фотография съхранява повече от 5 000 безценни оригинала – фотографии, карти, документи на Варна от Освобождението до наши дни. Това каза за Радио „Фокус“ – Варна председателят на Народно читалище „Стара Варна“ и основател на музея на старата фотография Ламбрин Сотиров. „Музеят е вече на 17 години, намира се на ул. „Цар Калоян“№5. Поддържа две постоянни експозиции. Едната показва царската колекция на придворния фотограф Карло Албрехт, който е заснел стара Варна по поръчка на Фердинанд. Втората експозиция показва раждането на европейския град. Точно до тази експозиция от октомври до май всяка учебна година посрещаме варненските деца от 10 до 18 години, водени от учители по история и литература. След една беседа те се запознават със символите на Варна и излизат от музея истински варненци. Това е родолюбиво дело, което заслужава много подкрепа“, посочи Ламбрин Сотиров. Той допълни, че инициативата ще продължи и през тази учебна година.\r\nМарияна ВАЛЕНТИНОВА", "date": "2017.10.11", "title": "Варна: Музеят на старата фотография съхранява над 5 000 безценни оригинала"}
{"url": "http://www.focus-news.net/news/2017/10/11/2445348/sofiya-kriminalno-proyaven-mazh-ot-kostinbrod-e-zadarzhan-za-napadenie-nad-meditsinski-ekip.html", "text": "Криминално проявен мъж от Костинброд е задържан за нападение над медицински екип. Това съобщиха от Областната дирекция на МВР – София. Около 11.50 часа вчера в Районно управление „Полиция” – Костинброд бил подаден сигнал за нападнат лекар от Филиала за спешна помощ в града. Незабавно на място са изпратени полицейски служители, които задържали извършителя на деянието. Изяснено е, че медицинският екип се е отзовал на сигнал за починал в дома си възрастен мъж, при което е бил нападнат от 29-годишния му внук, който нанесъл няколко удара на лекаря и счупил предното дясно огледало на линейката. Криминално проявеният и осъждан извършител остава в ареста за срок до 24 часа. Срещу него е започнато бързо производство под наблюдението на районната прокуратура.", "date": "2017.10.11", "title": "София: Криминално проявен мъж от Костинброд е задържан за нападение над медицински екип"}
{"url": "http://www.focus-news.net/news/2017/10/11/2445349/ekathimerini-neizvestni-litsa-sa-napadnali-sgradata-na-ispanskoto-posolstvo-v-atina.html", "text": "Неизвестни нападатели, за които се твърди, че са членове на групировката „Рубикон\", са проникнали в сградата на дипломатическата мисия на Испания в гръцката столица Атина, съобщава електронното издание Ekathimerini. \r\nСпоред предварителните доклади, в резултат на действията на надателите има причинени щети по сградата, но няма съобщения за пострадали.  \r\nВ съобщение, публикувано в интернет пространството, се казва, че нападението е извършено в знак на солидарност с „потиснатите каталунци“.\r\nВъв вторник каталунският лидер Карлес Пучдемон и други представители на регионалните власти в Барселона подписаха символична декларация за независимост от Испания, но обявяването на независимостта на региона бе отложено.  Съобщено бе, че този ход няма да бъде осъществен в продължение на няколко седмици, за да бъдат проведени преговори с правителството в Мадрид за разрешаване на кризата.Тереза Герова", "date": "2017.10.11", "title": "Ekathimerini: Неизвестни лица са нападнали  сградата на испанското посолство в Атина"}
{"url": "http://www.focus-news.net/news/2017/10/11/2445350/ministar-tsetska-tsacheva-antikoruptsionniyat-organ-tryabva-da-se-izbira-i-strukturira-samo-v-narodnoto-sabranie-i-da-e-otdalechen-nay-veche-ot-izpalnitelnata-vlast.html", "text": "Антикорупционният орган трябва да се избира и структурира само в Народното събрание, както и да е отдалечен най-вече от изпълнителната власт. Това каза на брифинг в Министерски съвет министърът на правосъдието Цецка Цачева, предаде репортер на Агенция „Фокус“. „В нито един от двата законопроекта – този на Министерски съвет и предлагания от левицата, не се предвиждат промени в Наказателния кодекс. Обясних в началото, че имаме в програмата за управление на правителството поет ангажимент за изготвяне на цялостна наказателна стратегия, както и на нов НК. Ясно е, че това не става в по-кратки срокове. Затова времевият хоризонт е определен до 2018 г. Относно спора, дискусията, която се води кой следва да назначава ръководството на единния независим антикорупционен орган, първо, ние считаме, че трябва да бъде колективен орган. На второ място, той може да бъде избран и структуриран само от Народното събрание, защото само там може да се проведе открита публична процедура, както и да се извършва контрол върху функционирането на такъв независим орган, който в проекта на Министерски съвет се нарича комисия“, коментира Цачева. По думите ѝ този орган трябва да бъде равно отдалечен от властите и на първо място от изпълнителната власт, тъй като това е и мястото, където се отчита и в останалите доклади, че се генерира корупция. „Имаме спомена, че по време на политически парламентарни кризи държавният глава е този, който назначава служебно правителство. За времето, за което не функционира парламентът, служебното правителство е в тясна връзка с държавния глава. Ако такъв независим орган се назначава от държавния глава, то следва, че за тези отрязъци от време, в мандата на Плевнелиев имаше 3 служебни правителства, в такъв случай органът ще бъде пряко зависим от изпълнителната власт. Нещо, което правителственият законопроект не допуска“, допълни правосъдният министър. Тя уточни, че що се отнася до подхвърлената фраза, че главният прокурор на републиката не бил съгласен с основните положения от доклада, медиите могат да поискат стенограмата от заседанието, както и да се обърнат към Сотир Цацаров. Според Цачева той е висш магистрат, опитен юрист, който в никакъв случай не би поставил знак за равенство между корупция и корупционни престъпления. „Тъй като за мен е тъжно, че се прави подобно изказване и се прави внушение в обществото по този умишлен начин, призовавам и НПО, които участваха в изготвянето на проекта, да обяснят публично пред медиите каква е разликата между корупция и корупционни престъпления“, каза още Цецка Цачева.\r\nЛюба АЛЕКСИЕВА", "date": "2017.10.11", "title": "Министър Цецка Цачева: Антикорупционният орган трябва да се избира и структурира само в Народното събрание и да е отдалечен най-вече от изпълнителната власт"}
{"url": "http://www.focus-news.net/news/2017/10/11/2445351/otpuskat-26-mln-lv-za-vaksini-protiv-sin-ezik.html", "text": "Правителството отпуска 2 638 024 лв. за доставка на ваксини против болестта „син език“ по преживните животни. Това съобщиха от правителствената информационна служба. Парите се осигуряват по бюджета на Министерството на земеделието, храните и горите и са за сметка на неизразходваните средства за налагане на мерки за ограничаване и ликвидиране на болестта „инфлуенца по птиците“.\r\nЦелта на ваксинацията на преживните животни е недопускане разпространението на болестта на територията на страната и предотвратяване на икономически загуби, които биха възникнали при появата на болестта. Вследствие на предприетите мерки се очаква да се избегнат неблагоприятни последици за българското животновъдство.", "date": "2017.10.11", "title": "Отпускат 2,6 млн. лв. за ваксини против „син език“"}
{"url": "http://www.focus-news.net/news/2017/10/11/2445352/blagoevgrad-narusheno-e-vodopodavaneto-v-nyakolko-naseleni-mesta-ot-oblastta-poradi-remonti-na-ulichnata-vodoprovodna-mrezha.html", "text": "Нарушено е водоподаването в някои райони на село Рилци и градовете Симитли, Разлог и Добринище поради ремонти на уличната водопроводна мрежа. Това съобщи за Радио „Фокус“ – Пирин дежурният диспечер във водоснабдителното дружество, обслужващо областта. В село Рилци ремонт на уличен водопровод и канал се извършва в село на улица „Илинден“. До 1 декември от 8.00 до 18.00 часа по време на строително-монтажните работи, водоподаването ще бъде нарушено. Препоръчително е живущите в района да се запасят с необходимите количества вода за битови нужди. \r\nВ Симитли дейностите се извършват по улица „Партизанска“ на кв. Дъгова махала. В тази връзка до  31 октомври във времето до 18.00 часа водоподаването в посоченият участък ще бъде преустановено. Заради ремонта на уличен водопровод по улица „Опълченска“ в Разлог също до 31 октомври в часовете от 8.30 до 19.30 часа ще бъде нарушено водоподаването по улиците „Опълченска”, „Иларион Макариополски”, „Бела река” и „Цар Самуил“. Препоръчва се на потребителите, които ще бъдат засегнати от нарушаването на водоподаването в горепосочените населени места, да се запасят с необходимото им количество вода за питейно-битови нужди. \r\nРемонт на уличен водопровод се извършва и по ул. „Иван Вазов” в Добринище. От днес до 31 октомври, от 08.30 до 16.30 часа ще бъде нарушено водоподаването по ул. „Иван Вазов”, Добринище. Препоръчително е живущите в районите, където ще се извършват ремонтни дейности да се запасят с необходимите количества вода за битови нужди.\r\nЛивия НИНОВА", "date": "2017.10.11", "title": "Благоевград: Нарушено е водоподаването в няколко населени места от областта поради ремонти на уличната водопроводна мрежа"}
{"url": "http://www.focus-news.net/news/2017/10/11/2445353/irena-sokolova-predsedatel-na-zhgerb-ikonomicheskiyat-rast-v-balgariya-e-rezultat-ot-uspeshnata-rabota-na-pravitelstvoto.html", "text": "Свикнахме да се съизмерваме и да живеем със стандарта на големите европейски държави и това е факт благодарение на усилията на ръководеното от министър-председателя Бойко Борисов правителството. Това личи и от икономическия растеж, който към момента е 3.6%, а до края на 2017 г. се очаква да достигне 3.9%, заяви председателят на Жени ГЕРБ Ирена Соколова в рамките на годишното отчетно събрание на женската партийна организация във Варна. Това съобщиха от пресцентъра на ПП ГЕРБ – Варна. Като резултат от успешната работа на кабинета тя посочи и последните данни на Евростат, според които по икономически ръст България е в топ 5 на ЕС. „За растежа безспорно допринасят финансовата политика, административната реформа и ефективната работа по европейските програми, чрез която се инвестира в изграждането и обновяването на инфраструктурата. За 2016 г. сме на четвърто място в ЕС по икономически растеж, а когато фактите говорят, компроматите на опонентите ни губят всякакъв смисъл. Затова не бива да допускаме да ни вкарат в техния сериал. Изцапани са с калта, с която ни замерват”, категорична бе Ирена Соколова. Тя припомни, че правителството залага 700 млн. лв. повече за увеличение на заплатите в бюджета за 2018 г. „Всички заплати в бюджетната сфера ще бъдат повишени средно с 10%. Това касае и полицаи, учители, работещи в социалната сфера”, уточни председателят на ЖГЕРБ. „С ум, сърце и раждащата енергия на жените всичко се постига. Смисълът на ЖГЕРБ е да се подкрепяме взаимно и да подкрепяме правителството, което променя средата за живот и дава шанс за развитие. Радвам се, че резултатите, постигнати при управлението на ГЕРБ, се ценят и вече 10 години вървим напред”, заяви Соколова в обръщението си към присъстващите. Тя поздрави областната организация на ПП ГЕРБ - Варна за убедителната победа на частичните кметски избори в община Вълчи дол.\r\n„Работата на ЖГЕРБ и успехите ни трябва да са облечени в такава форма, че да гледаме към следващите избори”, коментира варненският представител в НИС на ЖГЕРБ Даниела Димова. Тя постави акцент върху специфичния образ и енергията на женската организация, които ѝ придават важна роля в сфери като социалните дейности, образованието, културата.\r\nЙорданка Проданова, която оглавява женската партийна структура в областта, отчете на свой ред проведените през последната година инициативи и участието на ЖГЕРБ в редица мероприятия на ГЕРБ - Варна. „Благодаря на всички за страхотния екип в организацията на ЖГЕРБ и за добрата съвместна работа”, заключи Проданова.", "date": "2017.10.11", "title": "Ирена Соколова, председател на ЖГЕРБ: Икономическият ръст в България е резултат от успешната работа на правителството"}
{"url": "http://www.focus-news.net/news/2017/10/11/2445354/afp-podpisvaneto-na-deklaratsiyata-za-nezavisimost-na-kataluniya-e-simvolichen-akt.html", "text": "Декларацията за независимост на Каталуния, подписана от регионалния лидер Карлес Пучдемон и други депутати от парламента в Барселона, е „символичен акт“. Това поясниха от регионалния каталунски парламент в сряда, предава AFP.\r\nГоворителят на каталунското правителство Жорди Турул заяви, че подписването във вторник вечерта на документа е „символичен акт, в който всички ние сме потвърдили ангажимента си да обявим независимост\", но добави, че официалната декларация „трябва да бъде изготвена от каталунския парламент\".Тереза Герова", "date": "2017.10.11", "title": "AFP: Подписването на декларацията за независимост на Каталуния е „символичен акт“"}
{"url": "http://www.focus-news.net/news/2017/10/11/2445355/sofiya-rezultatite-ot-distantsionnoto-izmervane-na-emisiite-na-avtomobilite-v-stolitsata-shte-badat-predstaveni-na-preskonferentsiya-na-12-oktomvri.html", "text": "Резултатите от дистанционното измерване на емисиите на автомобилите в столицата ще бъдат представени в рамките на конференцията за качеството на въздуха – SOFAIR на 12 октомври. Това съобщиха от пресцентъра на Столична община. На пресконференцията, която ще започне в 9.30 часа, г-жа Жозефина де ла Фуенте от RSLab ще представи резултатите от дистанционното измерване на емисиите на автомобилите, което се проведе в София между 5 и 15 септември. През тези две седмици камерите за дистанционно отчитане смениха четири различни локации, които първоначално се пазеха в тайна, но поради големия интерес, по-късно бяха обявени на страницата на Зелена София във Facebook. Още в момента на преминаване, шофьорите имаха възможност да получат информация за нивото на техните емисии под формата на усмихнат или намръшен емотикон, който се изобразяваше на специално монтиран екран, встрани от пътното платно.\r\nЗа 14 дни екипът на испанската компания успя да засече емисиите на над 20 000 превозни средства и в рамките на конференцията, обработените резултати от измерването в София ще бъдат сравнени с тези от Мадрид и Барселона, а г-жа Фуенте ще разкаже за техните бъдещи проекти и за различните възможности за приложение на технологията.\r\nНа събитието ще присъстват кметът на София Йорданка Фандъкова, Министърът на околната среда и водите Нено Димов и Джордж Кремлис от Генерална дирекция \"Околна среда\" на ЕК.", "date": "2017.10.11", "title": "София: Резултатите от дистанционното измерване на емисиите на автомобилите в столицата ще бъдат представени на пресконференция на 12 октомври"}
{"url": "http://www.focus-news.net/news/2017/10/11/2445356/nad-158-mln-lv-shte-badat-osigureni-za-modernizatsiya-na-patya-kalotina-sofiya.html", "text": "Правителството взе решение да бъде поет ангажимент за осигуряване на допълнителни финансови средства от държавния бюджет в размер до 158 292 784 лв. за модернизация на пътя Калотина – Софийски околовръстен път. Това съобщиха от правителствената информационна служба. Предвижда се проектът да бъде изпълнен със средства по Механизма за свързване на Европа и от държавния бюджет. Планираната обща стойност е 177 милиона лева. Финансовият ресурс по механизма е 47 374 227 лв.\r\nРепубликанският път ГКПП „Калотина“-СОП е част от основната трансевропейска транспортна мрежа и осигурява връзка към трансевропейски коридор „Ориент/Източно Средиземноморски“. Трасето е част от направлението Лондон – Будапеща – Белград – Ниш – София – Пловдив – Истанбул – Калкута, което е най-краткият път, свързващ Западна Европа с Близкия и Средния Изток.\r\nМодернизацията на пътния участък ще подобри трансграничната връзка между България и Сърбия, ще помогне за постигане в голяма степен на завършеност на магистралната мрежа по направлението запад – изток на българска територия, ще се намали времето за пътуване и ще се осигурят комфортни и безопасни условия за движение.\r\nУчастъкът, който предстои да бъде модернизиран, включва строителство на автомагистрала с дължина 14,5 км и габарит 25,5 м, както и множество съоръжения като мостове, надлези, подлези, пътни възли и тунели за преминаване на едри бозайници.", "date": "2017.10.11", "title": "Над 158 млн. лв. ще бъдат осигурени за модернизация на пътя Калотина-София"}
{"url": "http://www.focus-news.net/news/2017/10/11/2445357/the-wall-street-journal-nash-reporter-e-osaden-zadochno-na-nad-dve-godini-zatvor-v-turtsiya.html", "text": "Американското издание The Wall Steet Journal съобщи, че репортерът им Айла Албайрак е осъдена в Турция на две години и един месец лишаване от свобода, след като е била призната за виновна по обвинения в разпространяване на терористична пропаганда. \r\nЗадочната присъда срещу Албайрак, която понастоящем е в Ню Йорк, подчертава нарастващото преследване на журналистите в Турция, където правителството на президента Реджеп Тайип Ердоган е привлече вниманието на международната общност заради влошаване на медийната свобода. Тереза Герова", "date": "2017.10.11", "title": "The Wall Street Journal: Наш репортер е осъден задочно на над две години затвор в Турция"}
{"url": "http://www.focus-news.net/news/2017/10/11/2445358/zam-ministar-atanas-zapryanov-nyama-planove-za-sazdavane-na-postoyanno-prisastvie-na-voennomorski-sili-na-nato-v-cherno-more.html", "text": "Няма планове за създаване на постоянно присъствие на военноморски сили на НАТО в Черно море. Това каза на брифинг в Министерския съвет зам.-министърът на отбраната Атанас Запрянов, предаде репортер на Агенция „Фокус“. „Във връзка с поставения въпрос за създаване на постоянна флотилия на НАТО ще отговоря аз, тъй като министър Красимир Каракачанов е в чужбина. Не се предвижда, няма планове за създаване на постоянно присъствие на военноморски сили на НАТО в Черно море. Изпълняват се плановете от срещите на високо равнище на НАТО във Варшава и се формира в Румъния многонационална бригада“, коментира Запрянов и уточни, че това е старо решение от миналата година.\r\n„Цялата информация за това какви учения се осъществяват на територията на страната, как участваме заедно като страна членка, я има в президентството“, добави министърът на вътрешните работи Валентин Радев. „Ако нещо е останало, което не е ясно на опозицията, на г-жа Нинова или на други представители от парламента, нека ни попитат“, коментира той. По думите му има начини за това - закрити заседания на комисиите в парламента. Да бъдат добри, ако имат въпроси и неща, които не са ясни, да запитат там и ще бъде отговорено подробно, каза още Валентин Радев.\r\nЛюба АЛЕКСИЕВА", "date": "2017.10.11", "title": "Зам.-министър Атанас Запрянов: Няма планове за създаване на постоянно присъствие на военноморски сили на НАТО в Черно море"}
{"url": "http://www.focus-news.net/news/2017/10/11/2445359/varna-narodno-chitalishte-stara-varna-pritezhava-kolektsiya-ot-60-portreta-na-balgarskite-vazrozhdentsi-apostoli-prosvetiteli-i-revolyutsioneri.html", "text": "Народно читалище „Стара Варна“ притежава колекция от 60 портрета на българските възрожденци, апостоли, просветители и революционери. Това каза за Радио „Фокус“ – Варна председателят на Народно читалище „Стара Варна“ и основател на музея на старата фотография  Ламбрин Сотиров. „Успяхме да съберем портретите на българските възрожденци, апостоли, просветители, революционери. Продължавам да търся начини тези портрети да привлекат дарители и да ги върнем заедно в училищата, където отдавна ги няма. Във Варна 19 училища имат вече тези портрети, благодарение на дарители. Колекцията от 60 портрета започва с братята св. св. Кирил и Методий и завършва с Емилиян Станев“, отбеляза Ламбрин Сотиров. По думите му вече четвърта година в Народно читалище „Стара Варна“ работи и театър на виното – най-малкият театър във Варна. „В момента имаме два спектакъла, които се играят с много добър успех – „Ключът към рая“ по романа на Никос Казандзакис „Зорба гъркът“ и „Саюри“ по световноизвестния роман „Мемоарите на една гейша“, каза още Ламбрин Сотиров. Той добави, че с втория спектакъл театърът участва на международния фестивал в Харков.\r\nМарияна ВАЛЕНТИНОВА", "date": "2017.10.11", "title": "Варна: Народно читалище „Стара Варна“ притежава колекция от 60 портрета на българските възрожденци, апостоли, просветители и революционери"}
{"url": "http://www.focus-news.net/news/2017/10/11/2445360/dobrich-zapochna-kampaniya-za-sabirane-na-sredstva-za-izgrazhdane-na-pametnik-na-vasil-levski-v-general-toshevo.html", "text": "Започна кампания за събиране на средства за изграждане на паметник на Васил Левски в Генерал Тошево, предаде кореспондент на Радио „Фокус” – Варна. По повод 180 години от рождението на Апостола Инициативен комитет в добруджанското градче издига идеята за създаване на мемориала. Тя е подкрепена от Община Генерал Тошево, на чийто сайт е посочена банковата сметка, на която граждани на добра воля могат да привеждат средства за родолюбивата идея. „В България все още има родолюбиви българи, които милеят за България и тачат делото на Апостола. Нека се обединим и заедно да направим възможно изграждането на бюст – паметник на великия българин – Васил Левски!“, призовават от Инициативния комитет, издигнал идеята за изграждане на паметника.\r\nЖулиета НИКОЛОВА", "date": "2017.10.11", "title": "Добрич: Започна кампания за събиране на средства за изграждане на паметник на Васил Левски в Генерал Тошево"}
{"url": "http://www.focus-news.net/news/2017/10/11/2445361/pregled-na-mezhdunarodnite-novini-do-13-chasa-agentsiya-fokus.html", "text": "Декларацията за независимост на Каталуния, подписана от регионалния лидер Карлес Пучдемон и други депутати от парламента в Барселона, е „символичен акт“. Това поясниха от регионалния каталунски парламент в сряда.\r\nГоворителят на каталунското правителство Жорди Турул заяви, че подписването във вторник вечерта на документа е „символичен акт, в който всички ние сме потвърдили ангажимента си да обявим независимост\", но добави, че официалната декларация „трябва да бъде изготвена от каталунския парламент\".\r\n*** Неизвестни нападатели, за които се твърди, че са членове на групировката „Рубикон\", са проникнали в сградата на дипломатическата мисия на Испания в гръцката столица Атина.\r\nСпоред предварителните доклади, в резултат на действията на надателите има причинени щети по сградата, но няма съобщения за пострадали.  \r\nВ съобщение, публикувано в интернет пространството, се казва, че нападението е извършено в знак на солидарност с „потиснатите каталунци“.\r\nВъв вторник каталунският лидер Карлес Пучдемон и други представители на регионалните власти в Барселона подписаха символична декларация за независимост от Испания, но обявяването на независимостта на региона бе отложено.  Съобщено бе, че този ход няма да бъде осъществен в продължение на няколко седмици, за да бъдат проведени преговори с правителството в Мадрид за разрешаване на кризата.\r\n*** Мадрид ще приложи извънредни мерки, ако регионалното правителство в Барселона не оттегли декларацията за независимост на Каталуния. \r\nИспанският кабинет проведе заседание в сутрешните часове на сряда, за да обсъди евентуалното активиране на член 155 от Конституцията, след като каталунският премиер Карлес Пучдемон отложи обявяването на независимост на региона. \r\nСред възможностите, които се обсъждат в Мадрид, е прилагането на извънредни мерки – като например това централното правителство да поеме временно правомощията на регионалните власти в Барселона.\r\n*** Горските пожари, които бушуват в северната част на американския щат Калифорния, отнеха живота на 17 души. \r\nПожарникарите продължават усилията за справяне със стихията, която бушува вече няколко дни. Повече от 20 хил. души бяха принудени да напуснат домовете си, а властите призоваха и други да се подготвят предварително за евакуация, в случай че огънят се разрасне. \r\nПовечето от пожарите избухнаха в неделя. Сравнително силните ветрове и липсата на валежи допълнително усложни работата на противопожарните служби.\r\n*** Министерството на отбраната на Руската федерация очаква срив на примирието в четвъртата зона на деескалация в Сирия, а отговорността за саботажа ще бъде на САЩ. Това заяви в сряда говорителят на военното ведомство в Москва Игор Конашенков.\r\nСъгласно информацията, представена от него, от контролираната от САЩ зона между 2 и 3 октомври са преминали около 600 терористи. Около 300 членове на „Ислямска държава“ са направили опит да блокират трасетата, по които преминават хуманитарните конвои. \r\n„Въпросът по какъв начин от контролираната от САЩ зона в Ат Танф около 300 членове на „Ислямска държава“ са преминали с пикапи и са опитали да блокират стратегически важното трасе Дамаск-Дейр ез-Зор, по което се извършва снабдяването на сирийската войска и доставката на хуманитарна помощ за населението, остава без отговор“, подчерта Коношенков.\r\n*** Четирима души са загинали, а други двама са ранени при експлозия в рафинерия в западната турска провинция Измир. По данни на местните власти жертвите и пострадалите са служители на компанията. \r\nЕксплозията е причинена от натрупване на газ в резервоар, който не е бил използван дълго време. Взривът не предизвикал пожар и към момента производството продължава в нормален режим. \r\nВ първоначално изявление на компанията бе казано, че експлозията е избухнала в 9:25 часа (местно време) при извършване на рутинна процедура за поддръжката на резервоара. \r\nРафинерията е втората по големина в страната по отношение на годишния капацитет за преработка. Съоръжението се намира в силно индустриализирана зона, в непосредствена близост до завод за производство на нефтохимически продукти, друга петролна рафинерия и няколко други съоръжения за нефтена и газовата промишленост.\r\n*** Депутатите от Европейския парламент препоръчаха създаването на доверителен фонд за три от страните от Източното партньорство – Украйна, Молдова и Грузия.\r\nЧленовете на ЕП приветстваха значителния напредък, постигнат от тези три държави след последната среща на върха на Източното партньорство, проведена в Рига през 2015 г. Поради тази причина на следващия форум на високо равнище, който трябва да се проведе през ноември, следва да бъде обявено създаването на доверителен фонд, който би могъл да се съсредоточи върху частни и публични инвестиции в социалната и икономическа инфраструктура на страните. \r\n„Срещата на върха на Източното партньорство трябва да внесе нова динамика, да очертае ясна политическа визия и да остане релевантна за всичките шест източни партньори, които имат различни стремежи“, подчерта специалният съдокладчик на ЕП Лайма Андрикене. \r\nВ допълнение депутатите настояват за оказване на подкрепа за разполагането на въоръжената полицейска мисия на Организацията за сигурност и сътрудничество в Европа (ОССЕ) в Източна Украйна. Следва да бъде продължен колективният натиск върху Русия за разрешаване на конфликтите в Източна Украйна, Абхазия и Южна Осетия и Приднестровието.\r\n*** Министерството на външните работи на ФРГ потвърди, че около 70 хил. бежанци от Сирия и Ирак са кандидатствали за разрешително да доведат семействата си в Германия.\r\nОт началото на 2015 г. до средата на 2017 г. външното министерство в Берлин е издало 102 хил. визи за събиране на семейства на сирийци и иракчани. Въз основа на дати и данни от предходни години германските власти допускат, че до 2018 г. може да бъдат издадени между 100 хил. до 200 хил. нови разрешителни. \r\nТърсещите убежище, които получават закрила в Германия, имат право да доведат при себе си своите брачни партньори и непълнолетните си деца. Лицата в неравностойно положение, които са признати за бежанци, също получават право да доведат своите родители. За групите със статут на ограничена закрила (т.нар. субсидиарна закрила), голямата коалиция ограничи семейната имиграция през март 2016 г. за срок от две години, които изтичат през март 2018 г.\r\n***", "date": "2017.10.11", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/10/11/2445362/el-pais-mariano-rahoy-shte-napravi-obrashtenie-za-merkite-koito-pravitelstvoto-shte-predprieme-za-katalunskata-kriza.html", "text": "Испанският премиер Мариано Рахой ще направи обръщение в 12 часа местно време (13 часа българско), за да обясни мерките, които правителството възнамерява да приеме с оглед кризата в Каталуния, съобщава вестник El Pais.\r\nПовече подробности министър-председателят на Испания ще представи в речта си пред парламента, насрочена за 16 часа (местно време). Тереза Герова", "date": "2017.10.11", "title": "El Pais: Мариано Рахой ще направи обръщение за мерките, които правителството ще предприеме за каталунската криза"}
{"url": "http://www.focus-news.net/news/2017/10/11/2445363/burgas-turisticheski-kompleks-akve-kalide-organizira-tvorchesko-atelie-posveteno-na-esenta.html", "text": "Туристически комплекс \"Акве калиде\" организира творческо ателие, посветено на есента. Това съобщиха от пресцентъра на Община Бургас. Арт ателието ще бъде открито на 15 октомври. Събитието е с начален час 11.30 и ще разкрие на всички, желаещи да се включат, красотата на есента. Деца и родители ще имат възможност да изработят цветни картини или различни фигурки от всички природни продукти, които предоставя есента. Кестени, жълъди, шишарки, разноцветни листа ще се превърнат в човечета, автомобили, влакчета и всичко, които въображението ви роди.\r\nТова е осмото творческо ателие, което реализира Туристически комплекс \"Акве калиде\" през тази година. Стъклопис, изработка на хвърчила, работа с глина, това са само малка част от забавленията, които радват малки и големи през уикендите и по различни поводи на това място с хилядолетна история.", "date": "2017.10.11", "title": "Бургас: Туристически комплекс \"Акве калиде\" организира творческо ателие, посветено на есента"}
{"url": "http://www.focus-news.net/news/2017/10/11/2445364/pravitelstvoto-se-razporedi-s-darzhavni-imoti.html", "text": "Правителството прие решения, с които на общините Плевен и Червен бряг беше прехвърлена собствеността на четири професионални гимназии – „Захарий Зограф“ и „Луи Пастьор“ в Плевен, „Александър Стамболийски“ в с. Чомаковци и „Юрий Гагарин“ в Червен бряг. Това съобщиха от правителствената информационна служба. Досега сградите са били публична държавна собственост, управлявани от Министерството на земеделието, храните и горите. Промяната се прави поради преобразуването на училищата в общински.\r\nС друго решение правителството обяви за частна държавна собственост имот, предоставен за управление на Медицинския университет в София, и даде съгласието си висшето училище да премахне сградата. Тя е в недовършен „груб строеж“ от 20 години, с множество дефекти по конструктивните елементи, което я прави опасна.\r\nБезвъзмездно на община Камено за срок от 10 години беше предоставено управлението върху крепостта „Русокастро“. По този начин местната власт ще има възможност да реставрира, експонира и поддържа археологическия обект за развитие на културния туризъм в региона.\r\nМинистерският съвет реши още община Карнобат да получи държавен имот с площ 236 кв. м и двуетажна сграда за обособяване на детска млечна кухня и осигуряване на офиси за общинската администрация.\r\nНационалната агенция за приходите получава правото на управление върху четири помещения в административната сграда на пл. „Св. Иван Рилски“ №1 в Перник. Те се ползват от служителите в местния офис на НАП.\r\nМинистерският съвет даде съгласието си „Български пощи“ ЕАД да продаде два апартамента в Стара Загора. Заявления за покупка на жилищата са подали наемателите им – дългогодишни служители на дружеството. Те им бъдат продадени на цени, не по-ниски от определените от независим оценител, съгласно разпоредбите на Закона за държавната собственост и Правилника за прилагането му.\r\nПрието беше и решение за отчуждаване на части от имоти – частна собственост, които ще бъдат засегнати при изграждането на защитен лесопояс в междугарието Черноград - Айтос на територията на землищата на с. Тополица и с. Черноград, община Айтос. Обектът е част от проекта за строителство на участъци по жп линията Пловдив – Бургас. Средствата за обезщетяване на собствениците или правоимащите лица на засегнатите имоти са за сметка на Национална компания „Железопътна инфраструктура“.\r\nНаправени бяха промени в три решения на Министерския съвет.\r\nС първото се изменя предназначението на имоти, прехвърлени в собственост на община Стара Загора през 2015 г. Вместо за дом за стари хора, те ще бъдат използвани за изграждане на социални жилища за лица в неравностойно положение по проект, реализиран от местната власт.\r\nВ решение от 2013 г., с което имоти – частна държавна собственост, се прехвърлят безвъзмездно в собственост на община Ивайловград, отпадат имотите със срутени сгради, които не съществуват на терен.\r\nТретата промяна е в решение от 2015 г. за едновременно намаляване и увеличаване на капитала на „ВиК” ЕАД – Бургас. С нея се отстранява допусната фактическа грешка по отношение на притежаваната от дружеството собственост.", "date": "2017.10.11", "title": "Правителството се разпореди с държавни имоти"}
{"url": "http://www.focus-news.net/news/2017/10/11/2445365/kyustendil-obshtina-dupnitsa-raboti-po-realizirane-na-ideyata-za-opolzotvoryavane-na-otpadatsite.html", "text": "Община Дупница работи по реализиране на идеята за оползотворяване на отпадъците. Това каза пред Радио „Фокус” – Кюстендил зам.-кметът на Община Дупница Красимир Георгиев. По думите му това ще стане възможно с изграждането на инсталация за предварително третиране на отпадъците и за компостираща инсталация. „Ще събираме всичко, което може да бъде оползотворено – метали, хартия, пластмаса, зелени отпадъци и др. Всичко това ще бъде преработвано, рециклирано и отново оползотворявано. Тази практика в останалите европейски страни не буди изненада, но е крайно време тази практика да бъде въведена и при нас”, каза Красимир Георгиев. По думите му събраните отпадъци ще може да се оползотворяват и от тях да се изработват нови суровини. Самата процедура ще доведе и до намаление на количествата от отпадъците, които ще се депонират.\r\nВенцеслав ИЛЧЕВ", "date": "2017.10.11", "title": "Кюстендил: Община Дупница работи по реализиране на идеята за оползотворяване на отпадъците"}
{"url": "http://www.focus-news.net/news/2017/10/11/2445366/silistra-sas-150-uchenitsi-zapochna-novata-uchebna-godina-v-astronomicheskata-observatoriya-galileo-galiley.html", "text": "Със 150 ученици започна новата учебна година в Астрономическата обсерватория „Галилео Галилей“ в Силистра. Това съобщи за Радио „Фокус“ - Шумен Антонина Димитрова, учител в Астрономическата обсерватория. Децата в отделните форми, които предлага обсерваторията са от предучилищна възраст до ученици в 12 клас, като са обхванати почти всички учебни заведения в града. Предлагат се занимания и обучения в няколко постоянни групи - „Космически пътешествия“, „Вселената в кутия“ и „Неразгаданата вселена“, сборни групи за учебни наблюдения, както и временни – „Практическа астрономия“, „Ловци на небесни съкровища“ и „Докосни света“. С по-малките се работи в групи „Приказки за астрономията“ и „Астрономия за деца“. Организират се и индивидуални групи за подготовка за участие в олимпиади по астрономия и конференции по астрономия и физика. Антонина Димитрова посочи, че и през летния сезон, астрономическата обсерватория работи активно с подрастващите. „През лятото с по–малките часовете са под формата на игра - моделиране и изстрелване на ракети, изработка на макети, марсиански бази и др., а с по-големите се правят нощни наблюдения на метеорни потоци, като обработените данни се използват за разработки за участие в конференции, или пък се предоставят в Международната метеорна организация IMO“, каза Димитрова.\r\nИвелина ИВАНОВА", "date": "2017.10.11", "title": "Силистра: Със 150 ученици започна новата учебна година в Астрономическата обсерватория „Галилео Галилей“"}
{"url": "http://www.focus-news.net/news/2017/10/11/2445367/faz-podkrepata-za-angela-merkel-sred-privarzhenitsite-na-sayuza-hdshss-e-poveche-ot-ubeditelna-pokazva-prouchvane.html", "text": "Последните социологически проучвания показват, че канцлерът на ФРГ Ангела Меркел се радва на завидна подкрепа от страна на привържениците на Съюза – независимо дали от редиците на Християндемократическия или Християнсоциалния съюз, съобщава националният ежедневник Die Frankfurter Allgemeine Zeitung.\r\nПредставително проучване на института Insa показва, че 92 % от поддръжниците на Съюза (ХДС/ХСС) биха избрали Меркел за канцлер, ако гласуването беше пряко. Мартин Шулц, лидерът на германските социалдемократи (ГСДП), би получил подкрепата на 66 % от поддръжниците на ГСДП.Тереза Герова", "date": "2017.10.11", "title": "FAZ: Подкрепата за Ангела Меркел сред привържениците на Съюза (ХДС/ХСС) е повече от убедителна, показва проучване"}
{"url": "http://www.focus-news.net/news/2017/10/11/2445368/ministar-tsetska-tsacheva-shte-bade-na-rabotno-poseshtenie-v-lyuksemburg.html", "text": "Министърът на правосъдието Цецка Цачева отще бъде на работно посещение в Люксембург. Това съобщиха от пресцентъра на Министерство на правосъдието. Цачева ще вземе участие в заседанието на Съвета на Европейския съюз „Правосъдие и вътрешни работи“ (част „Правосъдие“) на 12 октомври. Министър Цачева ще представи пред Съвета позициите на България, сред които приоритетен е регламентът  за създаване на Служба на Европейския прокурор. В тази връзка министър Цачева ще проведе работна среща с министъра на  правосъдието на Люксембург Феликс Браз.\r\nПо време на визитата е предвидено и провеждането на работен обяд, в рамките на който министрите на правосъдието ще обсъдят темата относно „Предизвикателства във връзка с приложението на Общия регламент за защита на личните данни “.", "date": "2017.10.11", "title": "Министър Цецка Цачева ще бъде на работно посещение в Люксембург"}
{"url": "http://www.focus-news.net/news/2017/10/11/2445369/dobrich-5-000-evro-i-3-200-leva-sa-otkradnati-ot-chasten-imot-na-teritoriyata-na-grada.html", "text": "5 000 евро и 3 200 лева са откраднати от частен имот на територията на града. Това съобщиха от ОДМВР - Добрич. На 10 октомври, около 15.15 часа, е получено съобщение за извършена кражба от частен имот на територията на град Добрич. Установено е, че чрез взлом на прозорец, неизвестен извършител е проникнал в приземен етаж на жилището. По данни на тъжителя е извършена кражба на около 5 000 евро и 3 200 лева. По случая е образувано досъдебно производство по описа на Първо РУ МВР Добрич.", "date": "2017.10.11", "title": "Добрич: 5 000 евро и 3 200 лева са откраднати от частен имот на територията на града"}
{"url": "http://www.focus-news.net/news/2017/10/11/2445370/afp-belgiyskite-vlasti-povdignaha-obvineniya-sreshtu-nov-zapodozryan-za-samoubiystvenite-atentati-v-bryuksel-ot-2016-g.html", "text": "Белгийските власти арестуваха и повдигнаха обвинения срещу мъж, заподозрян за самоубийствените атентати в столицата Брюксел от март 2016 г., предава AFP.\r\nБрахим Т., 39-годишен, е „обвинен в участие в действия на терористична групировка, терористични убийства и опит за терористични убийства“, се казва в изявление на федералния прокурор на Белгия. Тереза Герова", "date": "2017.10.11", "title": "AFP: Белгийските власти повдигнаха обвинения срещу нов заподозрян за самоубийствените атентати в Брюксел от 2016 г."}
{"url": "http://www.focus-news.net/news/2017/10/11/2445371/afp-ispanskiyat-premier-poiska-ot-lidera-na-kataluniya-da-izyasni-dali-obyavyava-nezavisimost.html", "text": "Министър-председателят на Испания Мариано Рахой поиска от лидера на Каталуния Карлес Пучдемон да изясни дали обявява независимост на региона, предава AFP.\r\nТочно в 13 часа българско време Рахой започна обръщение, в което се очаква да бъдат обявени мерките на Мадрид за справяне с каталунската криза. \r\nПовече подробности министър-председателят на Испания ще представи в речта си пред парламента, насрочена за 16 часа (местно време). Тереза Герова", "date": "2017.10.11", "title": "AFP: Испанският премиер поиска от лидера на Каталуния да изясни дали обявява независимост"}
{"url": "http://www.focus-news.net/news/2017/10/11/2445372/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-se-sreshtna-sas-zamestnik-glavniya-prokuror-na-bavariya-andreas-vimer.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов проведе работна среща със заместник-главния прокурор на Бавария Андреас Вимер и говорителя на Генералната прокуратура на Бавария Йоахим Етенхофер. Това съобщиха от пресцентъра на ПП ГЕРБ. Срещата се проведе в сградата на Генералната прокуратура в Мюнхен. По време на разговора Цветанов запозна Вимер и Етенхофер с приетите законодателни решения в българския парламент през последните години като постави основен акцент върху антитерористичния закон. Председателят на ПГ на ГЕРБ подчерта, че сред основните приоритети в работата на мнозинството в българския парламент попадат и основните задачи от Програмния документ на Европол за периода 2018-2020 г. – борбата с корупцията, организираната престъпност и киберпрестъпността. Цветан Цветанов запозна заместник-главния прокурор на Бавария и с приоритетите на българското председателство на Европейския съюз. Централно място сред тях имат европерспективата и сигурността на Западните Балкани.  \r\nПо време на срещата Цветан Цветанов припомни традиционно доброто сътрудничество между България и Бавария и заяви, че се предприемат стъпки за разширяването му. Той подчерта огромната полза от проведените обучения през 2010 и 2011 година в Бавария, които бяха свързани със специализацията на разследващите полицаи и прокурорите, които работят срещу тежката организирана престъпност и корупцията. Тъй като в Бавария централен орган в борбата с тероризма е Генералната прокуратура, българското правосъдно министерство и разследващите органи у нас ще могат да работят в партньорство с баварските си колеги. Основен акцент в тази насока ще бъде работата по съвместни разследвания по Евроджъст.", "date": "2017.10.11", "title": "Председателят на Комисията по вътрешна сигурност и обществен ред Цветан Цветанов се срещна със заместник-главния прокурор на Бавария Андреас Вимер"}
{"url": "http://www.focus-news.net/news/2017/10/11/2445373/odobren-e-shestiyat-natsionalen-doklad-za-izpalnenie-na-zadalzheniyata-po-edinnata-konventsiya-za-bezopasnost-pri-upravlenie-na-otraboteno-gorivo.html", "text": "Правителството одобри Шестия национален доклад за изпълнение на задълженията по Единната конвенция за безопасност при управление на отработено гориво и за безопасност при управление на радиоактивни отпадъци и възложи на председателя на Агенцията за ядрено регулиране да го внесе в Международната агенция за атомна енергия. Това съобщиха от правителствената информационна служба. Документът представя постигнатия от страната напредък в прилагане на изискванията на Конвенцията през изминалия период от петата среща за преглед на националните доклади. Той акцентира върху настъпилите изменения в националната инфраструктура за управление на отработеното ядрено гориво и радиоактивните отпадъци и състоянието на съоръженията. Детайлно е представено развитието в областта на управлението на отработеното ядрено гориво и радиоактивните отпадъци за периода от 2014 г. до 2016 г. По всеки член от Конвенцията е докладвано изпълнението на произтичащите от него задължения.", "date": "2017.10.11", "title": "Одобрен е Шестият национален доклад за изпълнение на задълженията по Единната конвенция за безопасност при управление на отработено гориво"}
{"url": "http://www.focus-news.net/news/2017/10/11/2445374/plovdiv-oblastnata-direktsiya-na-mvr-zapochva-masirana-informatsionna-kampaniya-sreshtu-telefonnite-izmami.html", "text": "Областната дирекция на МВР в Пловдив започва масирана информационна кампания срещу телефонните измами. Това съобщи за Радио „Фокус” - Пловдив говорителят на Дирекцията. Целта е да бъдат пресичани и разкривани опитите за телефонни измами в Пловдив и населените места в областта. Информационната кампания е с подчертана насоченост към възрастните и самотно-живеещи хора, като едни от най-честите потърпевши. Над 10 000 брошури с предупреждения и препоръки за действие в ситуация на телефонна измама ще бъдат оставени на местата, посещавани предимно от пенсионери в Пловдив и общинските центрове – пощенски клонове, лечебни заведения, социални служби. „Внимание, пазете се от телефонни измами”, пише в брошурите. „Няма държавна институция, която да иска предоставяне на пари по телефона”, се казва още в тях. След това експертите от ОДМВР – Пловдив припомнят някои от най-разпространените сценарии за искане на пари от потърпевшите.\r\nЕдновременно с това е създадена организация, целяща повишаване на вниманието на банковите служители към случаи, при които възрастни хора искат да изтеглят инцидентно значителни суми от паричните си спестявания, както и от необходимостта своевременно да се уведомява най-близкото полицейско управление.\r\nСъдействие в разяснителната кампания за най-разпространените сценарии и механизми за извършване на телефонни измами е потърсено от представители на местната власт, службите на Регионалната дирекция “Социално подпомагане”, общопрактикуващи лекари, управители на банкови и пощенски клонове.\r\nЦветана ТОНЧЕВА", "date": "2017.10.11", "title": "Пловдив: Областната дирекция на МВР започва масирана информационна кампания срещу телефонните измами"}
{"url": "http://www.focus-news.net/news/2017/10/11/2445375/prof-donka-baykova-dietolog-ako-na-etiketa-na-hranata-ima-poveche-ot-tri-e-ta-tya-ne-e-podhodyashta-za-detsa.html", "text": "Ако на етикета на храната има повече от три Е-та, това означава, че тя не е подходяща за деца. Това каза диетологът проф. Донка Байкова в интервю за Агенция „Фокус“ по темата за увеличаващия се ръст на затлъстяване при децата до 5-годишна възраст в България. По думите ѝ, когато родителите избират храна за децата си, най-лесно е да се съобразяват с указанието: колкото е възможно по-натурални, а не технологично обработени храни. „Това означава едно дете да се храни здравословно - то трябва да приема зеленчуци, плодове, натурално месо, натурална риба и т.н. Когато четат етикета, родителите могат да се ориентират по това, че ако видят повече от три Е-та или повече от три непознати за тях химически субстанции, това означава, че тази храна не е подходяща за тяхното дете“, каза още проф. Байкова и уточни, че още в ранна възраст трябва да се направи така, че децата да свикнат с приема на натурални храни и напитки, защото именно тогава се формират техните хранителни навици, които в повечето случаи остават до края на живота.\r\nЦветилена СИМЕОНОВА", "date": "2017.10.11", "title": "Проф. Донка Байкова, диетолог: Ако на етикета на храната има повече от три Е-та, тя не е подходяща за деца"}
{"url": "http://www.focus-news.net/news/2017/10/11/2445376/sofiya-35-godishen-kriminalno-proyaven-mazh-e-zadarzhan-za-izvarshvane-na-telefonna-izmama.html", "text": "Служители на Осмо РУ разкриха извършител на телефонна измама. Това съобщиха от пресцентъра на МВР. Работа по разследването започнала през месец май, когато възрастна жителка на столичния ж.к. „Дружба“ се оплакала в полицията, че е станала жертва на телефонни измамници. Жената разказала пред разследващите, че на 2 май, около 15.30 часа, на домашния ѝ телефон позвънил непознат, който успял да я убеди, че нейни близки ще купуват жилище и са им необходими пари за капаро. Скоро след това, близо до блока, в който живее, потърпевшата предала на непознат мъж плик с 2 000 лв. В резултат на предприетите оперативно-издирвателни и процесуално-следствени действия в рамките на образуваното досъдебно производство, бил установен извършителят - 35-годишен мъж с инициали Д. Н., от София, криминално проявен и осъждан за подобни прояви. След доклад на събраните материали в Софийска районна прокуратура, Д.Н. е привлечен като обвиняем по чл. 209 от НК и му е наложена мярка за неотклонение „подписка”.", "date": "2017.10.11", "title": "София: 35-годишен криминално проявен мъж е задържан за извършване на телефонна измама"}
{"url": "http://www.focus-news.net/news/2017/10/11/2445377/plovdiv-45-miliona-leva-sa-prihodite-ot-noshtuvki-na-turisti-v-oblastta-prez-mesets-avgust.html", "text": "4.5 милиона лева са приходите от нощувки на туристи в Пловдивска област през месец август. Това каза за Радио „Фокус“ – Пловдив Валентин Точев, главен експерт в Териториално статистическо бюро – Юг. По думите му реализираните приходи от нощувки на чужди граждани през август са 2 млн. лева, а от български – 2.5 млн. лева. В сравнение със същия отчетен период на миналата 2016 година е регистрирано увеличение на приходите от нощувки като цяло с 12%, като от чужди граждани то е с 24.5%, а от български граждани – с 3.5%.\r\n„Общата заетост на леглата в местата за настаняване през август е 38.5%, като тя е най-висока в местата за настаняване с 4 и 5 звезди – 45.8%, следвана от тези с 3 звезди – 42.6% и с 1 и 2 звезди – 28%. Като цяло заетостта на леглата се увеличава спрямо август 2016 година с 1.3 процентни пункта. При местата за настаняване с 1, 2 и 3 звезди има намаление с един процентен пункта, докато при тези с 4 и 5 звезди имаме увеличение с 6 процентни пункта“, обясни Валентин Точев.\r\nТони МИХАЙЛОВ", "date": "2017.10.11", "title": "Пловдив: 4.5 милиона лева са приходите от нощувки на туристи в областта през месец август"}
{"url": "http://www.focus-news.net/news/2017/10/11/2445378/dots-georgi-yordanov-bsp-s-balgarskiya-lekarski-sayuz-stignahme-do-konsensus-che-se-nuzhdaem-ot-nov-model-na-obshtestvenoto-zdraveopazvane.html", "text": "С Българския лекарски съюз стигнахме до консенсус, че се нуждаем от нов модел на общественото здравеопазване. Това каза народният представител от ПГ на „БСП за България“ доц. д-р Георги Йорданов след срещата с Българския лекарски съюз (БЛС), предаде репортер на Агенция „Фокус“. По думите на Йорданов в този модел трябва да бъдат определени много неща - стойността на труда на медицинските специалисти, правата на пациентите и системата на здравеопазване в нашата страна. „Преди малко завърши срещата между ПГ на „БСП за България“ и експертите на БСП и Българския лекарски съюз. Темата беше частта „здравеопазване“ в предстоящия за внасяне законопроект за държавния бюджет. Общо е впечатлението, че той се внася в полунощ. Общо е впечатлението, че ние не можем да направим съществени промени, защото те просто няма да бъдат приети“, каза доц. Йорданов. По думите му това предопределя много затруднения в съдбата на българските медици през следващата година.  Председателят на БЛС д-р Венцислав Грозев поясни, че са срещнали разбиране от страна на БСП за финансовата рамка и мотивите, приложени към нея. „Тези мотиви са ясни, защото предложението и становището за бюджет на НЗОК е публикувано още на 26 юли, така че аз новина не ви казвам. Новината е, че от всички проведени досега парламентарни срещи, включая и представителите на БСП, ние срещаме подкрепа в това отношение. Да, има какво да се мисли за модела на финансиране. Нормално е да поръчваме качество“, коментира д-р Грозев. Той подчерта, че няма некачествен български лекар. „Ако мислим, че ще стоим в недоимък, но ще искаме качество, ето вижте какво се получава. Нима не е качествена историята няколко месеца хората да не си получават заплатата и да стоят на работните си места 24 часа в денонощието и 7 дни в седмиците“, посочи д-р Грозев и даде за пример болниците във Враца, Ловеч и какво се получава с Девин, Видин и Стара Загора. „Доминото тръгва“ каза още председателят на БЛС. \r\nДеница КИТАНОВА", "date": "2017.10.11", "title": "Доц. Георги Йорданов, БСП: С Българския лекарски съюз стигнахме до консенсус, че се нуждаем от нов модел на общественото здравеопазване"}
{"url": "http://www.focus-news.net/news/2017/10/11/2445379/prokuror-rumyana-arnaudova-sadiya-ivan-ivanov-ot-okrazhen-sad-lovech-e-zadarzhan-za-nepodchinenie-na-politseysko-razporezhdane-i-samnenie-za-noshten-lov.html", "text": "Съдия Иван Иванов от Окръжен съд – Ловеч е задържан за неподчинение на полицейско разпореждане и за съмнение за нощен лов. Това каза на пресконференция говорителят на главния прокурор Румяна Арнаудова, предаде репортер на Агенция „Фокус”. „На 5 срещу 6 октомври 2017 г. в района на с. Бохот, Плевенско, полицията се е опитала да направи проверка след съмнение за джип, предвижващ се в района на селото, с който вероятно се извършва незаконен нощен лов”, посочи Арнаудова. По думите ѝ в доклада на полицията се касае за съмнение за нощен лов, който е забранен. Джипът се е движил в кръг, със загасени фарове, но включен боен фар. Водачът на джипа е отказал да спре, след което е започнало преследване. След като въпросният автомобил не се е подчинил на сигнала за спиране, полицейските служители са извършили изстрели с 8 стоп патрона и след това са стреляли с бойни патрони по гумите, обясни Арнаудова. По думите ѝ полицейският екип многократно се е легитимирали и подавал светлинни сигнали, но въпреки това джипът не е спирал. \r\nСлед като джипът е бил спрян, пътникът (съдия Иван Иванов) и водачът са свалени и задържани за 24 часа за неподчинение на полицейско нареждане. В рамките на задържането е установено, че сред пасажерите е съдията от Окръжен съд – Ловеч Иван Иванов, който първоначално не се е представил като магистрат и не е носил със себе си документ за самоличност.  \r\nИнна ПЕЙЧЕВА", "date": "2017.10.11", "title": "Прокурор Румяна Арнаудова: Съдия Иван Иванов от Окръжен съд – Ловеч е задържан за неподчинение на полицейско разпореждане и съмнение за нощен лов"}
{"url": "http://www.focus-news.net/news/2017/10/11/2445380/stara-zagora-41-godishen-mazh-e-zadarzhan-v-kazanlak-za-iznudvane.html", "text": "41-годишен мъж е задържан в Казанлък за изнудване. Това съобщиха от пресцентъра на МВР. Вчера потърпевшият съобщил в районното управление в града, че е изнудван от 41-годишен мъж с инициали Т. Д. от град Крън, който му поискал 5 000 лева, за да не участва в предстоящ търг за наемане на търговски обект. Вчера служители на РУ - Казанлък задържали Т. Д. в момент на получаване на сумата от 1 000 лв. Образувано е досъдебно производство за престъпление по чл.214 от НК. Работата по случая продължава.", "date": "2017.10.11", "title": "Стара Загора: 41-годишен мъж е задържан в Казанлък за изнудване"}
{"url": "http://www.focus-news.net/news/2017/10/11/2445381/afp-germaniya-povishi-prognozata-za-rastezh-prez-2017-g.html", "text": "В сряда германското правителство коригира рязко прогнозата си за икономическия растеж за 2017 г., заявявайки, че очаква 2.0% ръст, вместо прогнозираните през април 1,5%, предава AFP.\r\nИзгледите на Берлин за позитивната прогноза  се базират на „широкото възстановяване и стабилната основа в националната икономика\", както и по-бързия растеж в световната икономика и международната търговия, се казва в изявление на Министерството на икономиката в Берлин.Тереза Герова", "date": "2017.10.11", "title": "AFP: Германия повиши прогнозата за растеж през 2017 г."}
{"url": "http://www.focus-news.net/news/2017/10/11/2445382/zam-ministar-atanas-zapryanov-savmestnata-misiya-po-ear-polising-shte-bade-udalzhena-po-predlozhenie-na-italianskiya-nachalnik-na-otbranata.html", "text": "В момента имаме съвместна мисия по Еър полисинг заедно с италианските въоръжени сили. По предложение на италианския началник на отбраната, одобрено от ген. Боцев, тази мисия ще бъде удължена и ще продължи активно до 1 ноември.  Това каза на брифинг в Министерския съвет зам.-министърът на отбраната Атанас Запрянов, предаде репортер на Агенция „Фокус“. „Това е тренировъчна мисия, която подпомага за постигане на оперативна съвместимост, тъй като съгласно решението на Министерски съвет за разрешаването на този Еър полисинг основната роля по използване на оръжия и прехват по реални цели е разрешен на българските дежурни военновъздушни сили. Разрешаването и използването на оръжие е национален суверенитет в правата да се извърши само по предложение на началника на отбраната, одобрена от министъра на отбраната, от български дежурни сили“, коментира Запрянов и уточни, че няма нищо ново и в това. По думите му причината за удължаването е интерес на италианските въоръжени сили. „В българското въздушно пространство въздушният трафик е много по-слаб, не е толкова натоварено и отработването на учебните задачи е много по-лесно и в пълен обем. Тъй като в България условията за учебно тренировъчни полети по Еър полисинг са много по-добри, Италия сама заплаща своето участие и присъствие в България, сама извършва подготовката на своите пилоти“, добави той. \r\nПо отношение на мерките за засиленото предно присъствие в Черно море, е договореното провеждане на учения с военноморски сили от страните. „Мероприятията са прозрачни, всяко учение го обявяваме в пресата, срока за неговото участие. Няма нищо ново и молим българската общественост да бъде информирана за това. По отношение на провеждането на учения с фиктивни сценарии, каквото се проведе в НАТО, информираме ръководството на страната. В тези учения сценариите са фиктивни и няма никакво движение на войски никъде на територията на НАТО“, обясни зам.-министърът. По думите му имат за цел единствено да се отработят въпросите за вземане на военнополитически решения в Брюксел, главната квартира, военните командвания на НАТО и в оторизираните държавни органи при управление на военнополитически кризи. „На 27 октомври една наша фрегата ще замине за участие в учението „Sea guardian“ за борба с тероризма“, каза още Атанас Запрянов. \r\nЛюба АЛЕКСИЕВА", "date": "2017.10.11", "title": "Зам.-министър Атанас Запрянов: Съвместната мисия по Еър полисинг ще бъде удължена по предложение на италианския началник на отбраната"}
{"url": "http://www.focus-news.net/news/2017/10/11/2445383/kamarata-na-stroitelite-v-balgariya-i-chez-provedoha-redovna-rabotna-sreshta.html", "text": "Камарата на строителите в България и ЧЕЗ проведоха редовна работна среща. Това съобщиха от пресцентъра на ЧЕЗ. На срещата ръководствата на Камарата на строителите в България и ЧЕЗ Груп България обсъдиха актуални въпроси и предизвикателства. В срещата взеха участие Карел Крал, регионален мениджър на ЧЕЗ за България, Петър Холаковски,  изпълнителен директор на ЧЕЗ Разпределение България, Виктор Станчев, главен оперативен директор ЧЕЗ Разпределение България, Мария Дойчинова, ръководител направление „ПР и комуникации“. Камарата на строителите  бе представена от инж. Николай Станков, председател на Управителния съвет на Камарата, инж. Любомир Качамаков, член на Управителния съвет и Ренета Николова, прокурист и главен редактор на в. „Строител“.\r\nПредмет на дискусията станаха очакваните промени в Закона за устройство на територията и необходимостта от осигуряване на благоприятна среда за изпълнение на инвестиционни проекти от обществен интерес.  Особено внимание беше отделено на въпроса за облекчаване на административните процедури, свързани със съгласуването и изпълнението на проектите, като в немалко случаи самото изпълнение на проекта трае значително по-кратко от съгласувателния процес.\r\nДвете страни изразиха своето безпокойство от зачестилите случаи на скъсани кабели при несъобразени изкопни и строителни дейности. Те се обединиха около необходимостта от стриктно спазване на изискванията и своевременна координация на  изкопните дейности с ЧЕЗ Разпределение и останалите доставчици на ютилити услуги.\r\nРъководствата на КСБ и на ЧЕЗ Груп България се договориха да продължат сътрудничеството си за улесняване на инвестиционния процес и подобряване на градската среда.", "date": "2017.10.11", "title": "Камарата на строителите в България и ЧЕЗ проведоха редовна работна среща"}
{"url": "http://www.focus-news.net/news/2017/10/11/2445384/kaso-saedinenie-predizvika-pozhar-v-kashta-v-pavlikeni-nyama-postradali.html", "text": "Късо съединение предизвика пожар в къща в Павликени. Сигналът за инцидента е подаден на тел. 112 в Централата във Велико Търново в 18.30 часа вчера, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ във Велико Търново. При инцидента няма пострадали, но има унищожено домашно имущество. Освен това са изгорели и част от покрива и тавана в дома. Къщата се намира на ул. „Св. св. Кирил и Методий“ в града. Произшествието е ликвидирано от екип на пожарната в Павликени от трима служители, които са пристигнали с един автомобил.\r\nЛуиза ТРАНЧЕВА", "date": "2017.10.11", "title": "Късо съединение предизвика пожар в къща в Павликени, няма пострадали"}
{"url": "http://www.focus-news.net/news/2017/10/11/2445385/veliko-tarnovo-na-stadion-ivaylo-se-provede-parviyat-futbolen-mach-s-osvetlenie-sled-18-godishna-pauza.html", "text": "Стадион „Ивайло“ във Велико Търново прие първата футболна среща на осветление след 18-годишна пауза. Това съобщиха от пресцентъра на Община Велико Търново. Във вечерните часове на вчерашния ден българският национален отбор по футбол в категория U17 посрещна формацията на Украйна. Европейската квалификация завърши при резултат 0:3. \r\nКметът Даниел Панов бе на трибуните и се увери в отличната работа на новите 168 прожектора, които вече са напълно синхронизирани и осигуряват оптимално светлинно покритие на целия футболен терен.\r\nВ петък стадион „Ивайло“ отново ще приеме европейска квалификация в категорията U17. България посреща Ирландия в 18.30 часа. На 15 октомври в 17.30 часа. Етър посреща на своя стадион столичния Левски. И двата мача ще се играят на осветление.\r\nОбновяването на стадион „Ивайло“ през последните пет години го превърна сред петте най-добри спортни комплекса у нас. Вложените средства са над 5 милиона лева. Футболният терен и новата лекоатлетическа писта отговарят на всички европейски стандарти. Основно ремонтирани бяха и петте южни спортни зали, съблекалните за домакини и гости, санитарните възли във всички сектори. Напълно завършен бе и бившият сектор за гости, където бе възстановено бетонното покритие, а по изискване на МВР бе монтирана и висока ограда. Създадена бе нова зала за пресконференции.\r\nРемонтът на осветлението стана факт след конструктивни разговори между кмета Даниел Панов и спортния министър Красен Кралев, а финансирането бе осигурено с подкрепата на правителството.", "date": "2017.10.11", "title": "Велико Търново: На стадион „Ивайло“ се проведе първият футболен мач с осветление след 18-годишна пауза"}
{"url": "http://www.focus-news.net/news/2017/10/11/2445386/zam-ministar-atanas-zapryanov-ne-vizhdam-nikakva-vrazka-mezhdu-neuspeshniya-ksns-i-vetoto-varhu-zakona-za-otbranata-i-vaorazhenite-sili.html", "text": "Не виждам никаква връзка между неуспешния КСНС и ветото върху Закона за отбраната и въоръжените сили. Това каза на брифинг в Министерския съвет зам.-министърът на отбраната Атанас Запрянов в отговор на журналистически въпрос обосновано ли е президентското вето върху Закона за отбраната и въоръжените сили и вижда ли връзка между неуспешния КСНС и искрите между президента Румен Радев и управляващите, предаде репортер на Агенция „Фокус“. „Не виждам никаква такава връзка. В правото на президента е да прецени един такъв законопроект и да се произнесе по него. В правото на парламента е да разгледа президентското вето и да прегласува или да не гласува втори път тези промени. И едната, и другата страна имат право“, коментира Запрянов. \r\nПопитан дали продължават засилените полети на руски самолети покрай българското въздушно пространство в Черно море и това налага ли по-усилени мисии по Еър полисинг, той отговори, че руските самолети летят съгласно плановете на руските военновъздушни сили. „Те летят в международното въздушно пространство. Не можем да имаме никакви претенции към плановете за трениране на руските пилоти, ако те спазват международните правила. Знаете, че основният проблем и изисквания е всички военновъздушни летателни средства, когато извършват тренировъчни полети в международно въздушно пространство да имат включени транспондери и отличителни знаци“, допълни той. Според него единствената колизия по отношение на ръководството на въздушното движение в сектор София, е когато такива полети се извършват с изключени транспондери и се обявяват като неидентифицирани. „Само в тези случаи се налага нашите дежурни сили да бъдат задействани с цел защита на нашето въздушно пространство. Това може да бъде и самолет ренегат, не знаем дали е руски или друг тип. Няма никаква засилена наша или руска активност, която да е повод за притеснение“, каза още Атанас Запрянов. \r\nНачалникът на отбраната ген. Андрей Боцев допълни, че са на различни етапи от подготовката различните формирования. „Поддържа се постоянна военна бойна готовност, Еър полисинг. Това, което е планирано, го изпълняваме. Няма никаква промяна от това, което е прието във Варшава през 2016 г. за създаване многонационална бригада в Румъния. Преди месец и половина бях на заседание на военния комитет на НАТО, там абсолютно не е ставало въпрос за черноморски флотилии или за нещо допълнително да се приеме“, обясни Боцев. По думите му българското участие в бригадата в Румъния ще бъде до батальон.\r\nЛюба АЛЕКСИЕВА", "date": "2017.10.11", "title": "Зам.-министър Атанас Запрянов: Не виждам никаква връзка между неуспешния КСНС и ветото върху Закона за отбраната и въоръжените сили"}
{"url": "http://www.focus-news.net/news/2017/10/11/2445387/parlamentat-prekrati-palnomoshtiyata-kato-naroden-predstavitel-na-diana-yordanova-koyato-be-izbrana-za-zam-predsedatel-na-kfn.html", "text": "Парламентът прекрати пълномощията на Диана Йорданова като народен представител, предаде репортер на Агенция „Фокус“. „За“ гласуваха 122 народни представители, а трима се въздържаха. Тя бе избрана за зам.-председател на Комисията по финансов надзор и ще ръководи управление „Осигурителен надзор“. Като народен представител Диана Йорданова беше зам.-председател на Комисията по бюджет и финанси, както и председател на временните комисии за НДК и за проучване на случаите на неизплатени заплати. \r\nБиляна ИВАНОВА", "date": "2017.10.11", "title": "Парламентът прекрати пълномощията като народен представител на Диана Йорданова, която бе избрана за зам.-председател на КФН"}
{"url": "http://www.focus-news.net/news/2017/10/11/2445388/d-r-georgi-mihaylov-bsp-shte-podkrepi-balgarskiya-lekarski-sayuz-v-argumentite-izlozheni-v-memoranduma-mu-za-proektobyudzhet-2018-g.html", "text": "БСП ще подкрепи Българския лекарски съюз в аргументите, изложени в меморандума му за проектобюджет 2018 г. Това каза народният представител от ПГ  на „БСП за България“ д-р Георги Михайлов  след срещата с Българския лекарски съюз (БЛС), предаде репортер на Агенция „Фокус“. „Напълно ще подкрепим БЛС в аргументите, които той е изложил в своя меморандум за проектобюджет 2018 г.“ ,заяви Михайлов. По думите му това, което тревожи БСП е, че до момента не са проведени сериозни практически разговори по меморандума на лекарския съюз - за остойностяване на труда на медицинските специалисти, за преразглеждане на клиничните пътеки и техните стойности, което би довело до едно реално структуриране на бюджета.\r\nТой поясни, че с голямо внимание от БСП ще наблюдават преговорите между управляващите и БЛС като носител на идеята да бъде стабилизиран държавният бюджет. „Доминото започва да върви из България – Ловеч, Враца. Ще последват вероятно и други болници. Българските граждани трябва да знаят, че е обявена болницата в Девин за публична продан. Всичко това са много тревожни факти, към които всеки, който се занимава със здравеопазване, трябва да се обърне“, каза д-р Михайлов. \r\nДеница КИТАНОВА", "date": "2017.10.11", "title": "Д-р Георги Михайлов: БСП ще подкрепи Българския лекарски съюз в аргументите, изложени в меморандума му за проектобюджет 2018 г."}
{"url": "http://www.focus-news.net/news/2017/10/11/2445389/blagoevgrad-zapochna-nadprevarata-kmet-na-godinata-2017.html", "text": "Започна надпреварата в тазгодишното издание на наградите „Кмет на годината 2017“. Това съобщиха от пресцентъра на Община Благоевград. За пореден път желаещите могат да дадат гласа си за кмета на Община Благоевград д-р Атанас Камбитов. В подкрепа на кмета Камбитов може да се гласува в няколко категории. Гласуването е свободно за всички, които имат достъп до интернет и са навършили 18 години. За \"Кмет на годината 2017\" може да гласува всяко лице и извън територията на Република България. Д-р Атанас Камбитов спечели наградата „Кмет на годината“ през 2016 за голяма община, а през 2015 година грабна приза „Кмет на месеца“. \r\nВ конкурса \"Кмет на годината 2017\" право на участие имат всички избрани и действащи кметове за мандат 2015-2019 г. Участието в конкурса за всички общини и кметове е напълно безплатно.\r\nСред тазгодишните призове са „Кмет на годината“ – награда за цялостна дейност на кмета през годината във всички сфери на работа на ръководената от него/нея местна администрация; „Кмет на гражданите“ -  приз  за кмета, който с работата си е най-близо до гражданите с бързина на реакция на проблемите и решаването им; „Паркове и градска среда“ - отличие за опазване и разширяване на зелените системи и превръщането им в любимо място за отдих; „Туризъм, култура, фестивали и традиции“ - отличие за развитието на общини като атрактивна туристическа дестинация с множество инициативи в различни посоки; „Ефективно управление на проекти“ - приз за разработването на проекти и печелене на финансиране за подобряване на градската среда; „Спорт и младежки политики“- награда за спортни площадки и зали за насърчаване на развитието на любителския и професионален спорт; „Иновации, наука и образование“- приз за усилия за внедряване на иновации в образованието на децата; „Инвестиции и работни места“ - отличие за привличане на инвеститори и разкриване на нови работни места; „Подкрепа за БГ производителите - фермерски пазари в града“ - награда за общините, които насърчават регионалните земеделски производители и организирането на фермерски пазари, на които да излагат стоките си и „ Tech City“ - за цялостно внедряване на нови технологии в градовете за улеснение на гражданите и привличане на туристи. \r\nПървият етап от надпреварата ще приключи до 12 октомври 2017 г. (включително).   Вторият етап започва на 13 октомври. В девет от категориите ще останат 15 общини, които са получили най-много гласове от общо 265 взели участие. Те ще бъдат разделени на 5 малки, 5 средни и 5 големи общини. Общините са класифицирани спрямо населението в тях, като малка община е такава с население до 20 000 души, средна- от 20 000 до 50 000, а голяма община е с население над 50 000 души. \r\nПобедители ще бъдат излъчени на официалната церемония \"Кмет на годината 2017\". Тя ще се състои на 27 октомври 2017 г. от 13.00 часа, в София Тех Парк. Церемонията ще бъде излъчена по БНТ1 в същия ден от 23.15 часа.", "date": "2017.10.11", "title": "Благоевград: Започна надпреварата „Кмет на годината 2017“"}
{"url": "http://www.focus-news.net/news/2017/10/11/2445390/pravitelstvoto-odobri-izmenenie-v-memoranduma-za-pridobivane-na-sposobnosti-za-strategicheski-vazdushni-prevozi.html", "text": "Правителството одобри проекта на Второ изменение на Меморандума относно способности за стратегически въздушни превози. Това съобщиха от правителствената информационна служба. Изменението в Меморандума, страни по който са 12 държави-членки на НАТО и страни-партньори, отразява настъпилите през последните години структурни промени в агенциите на НАТО и урежда въпроси, възникнали в процеса на прилагане на документа.\r\nЦелта на обединението на 12-те участници е съвместното придобиване, управление, поддръжка и експлоатация на самолети С-17 и други активи, необходими за удовлетворяване на националните им потребности – задача, с която не биха могли да се справят финансово и логистично самостоятелно.", "date": "2017.10.11", "title": "Правителството одобри изменение в меморандума за придобиване на способности за стратегически въздушни превози"}
{"url": "http://www.focus-news.net/news/2017/10/11/2445391/odobreni-sa-pozitsiite-na-balgariya-za-zasedaniya-na-saveta-na-es.html", "text": "Правителството одобри позициите на Република България за заседанието на Съвета на ЕС по правосъдие и вътрешни работи, което ще се проведе на 12 и 13 октомври в Люксембург. Това съобщиха от правителствената информационна служба. В частта „Вътрешни работи“ предмет на дискусия ще бъдат три основни теми – актуално състояние на миграционните процеси, Шенген и средносрочен преглед на Стратегическите насоки в областта правосъдието и вътрешните работи от 2014 г.\r\nПо темата „Миграция“ ще бъде обсъдено представеното от Европейската комисия Съобщение по прогреса на Европейската програма за миграцията. България споделя виждането, че основни приоритети в работата остават повишаването на ефективността на политиката на връщане на лица, които не отговарят на условията за закрила, както и развитието на сътрудничеството с трети страни за превенция на незаконната миграция и пресичане на трафика на мигранти. По темата „Шенген“ предмет на обсъждане ще бъде актуализирането на правилата за временно възстановяване на контрола на вътрешните граници. В позицията на България относно средносрочния преглед на Стратегическите насоки в областта на правосъдието и вътрешните работи се подчертава, че ключово ще е финализирането на работата по двата пакета за реформа на Общата европейска система за убежище. Друг приоритет е доизграждането на новата архитектура на информационните системи.\r\nМинистрите на правосъдието на държавите членки ще обсъдят предложенията за регламенти за създаване на Служба на Европейския прокурор, относно взаимното признаване на решения за обезпечаване и конфискация, както и за създаване на централизирана система за идентифициране на държавите членки, разполагащи с информация за присъди срещу граждани на трети държави и лица без гражданство (ECRIS-TC). България, която е сред инициаторките на засиленото сътрудничество, ще подкрепи и формалното приемане на Регламента по време на предстоящото заседание.\r\nВ рамките на Съвета ще се проведе и съвместна сесия на министрите на правосъдието и на министрите на вътрешните работи, на която ще бъде обсъден Средносрочния преглед на изпълнението на Стратегическите насоки в област ПВР след 2014 г. \r\nСъветът на ЕС по околна среда ще заседава на 13 октомври в Люксембург. Основната тема на дискусията ще бъде намаляване на емисиите в секторите извън обхвата на схемата за търговия с емисии. България подкрепя и проектите на Заключения на Съвета относно приоритетите на Европейския съюз за третата сесия на Асамблеята на ООН по околната среда в Найроби, Кения, и относно Парижкото споразумение и подготовка за срещите по Рамковата конвенция на ООН по изменение на климата в Бон, Германия.\r\nНа заседанието на Съвета на ЕС „Общи въпроси“, което ще се проведе на 17 октомври в Люксембург, ще бъдат обсъдени темите „Миграция”, „Цифрова Европа”, „Отбрана” и „Външни отношения”, които са включени в дневния ред на заседанието на Европейския съвет на 19 октомври. Във формата по чл. 50 от ДФЕС ще бъдат разгледани въпроси, произтичащи от оттеглянето на Великобритания от Европейския съюз.\r\nПравителството одобри също резултатите от неформалното заседание на Съвета на ЕС по икономически и финансови въпроси, което се проведе на 15 и 16 септември в Талин. На него министрите на финансите и управителите на централните банки обсъдиха взаимодействието на институциите в контекста на задълбочаването на икономическия и паричен съюз. Разгледан беше въпросът за технологичните иновации и финансовите регулации и се проведе дискусия по предизвикателствата пред корпоративното данъчно облагане в цифровата икономика. България заедно с още девет държави членки се присъедини към съвместно изявление относно инициативата за въвеждане на ясни и опростени правила, гарантиращи облагането на предприятията от цифровата икономика за дейността им в ЕС.", "date": "2017.10.11", "title": "Одобрени са позициите на България за заседания на Съвета на ЕС"}
{"url": "http://www.focus-news.net/news/2017/10/11/2445392/sliven-v-grada-e-initsiirana-podpiska-za-spravedlivo-danachno-oblagane-i-diferentsiran-dds.html", "text": "Подписка за справедливо данъчно облагане и диференциран Данък добавена стойност е инициирана в Сливен. Това съобщи пред журналисти Георги Атанасов, организатор на събирането на подписи, предаде репортер на Радио „Фокус“ – Сливен. В подписката се настоява за намаляване на данъчната тежест за бедните и неимущите. Предлага се и въвеждане на необлагаем данъчен минимум равен на една минимална работна заплата. Има и искане за намаляване на ДДС върху основни продукти, енергоносители, книги и лекарства. Предложението е за 9%  добавена стойност. Подписката ще продължи до 19 октомври.\r\nЛюдмила ЙОРГОВА", "date": "2017.10.11", "title": "Сливен: В града е инициирана подписка за справедливо данъчно облагане и диференциран ДДС"}
{"url": "http://www.focus-news.net/news/2017/10/11/2445393/el-pais-madrid-shte-vzeme-reshenie-za-zadeystvaneto-na-chlen-155-ot-konstitutsiyata-sled-kato-karles-puchdemon-izyasni-dali-obyavyava-nezavisimost.html", "text": "Премиерът Мариано Рахой направи кратко обръщение по телевизията, в което обяви, че официално е поискал от каталунския премиер да изясни дали всъщност е провъзгласена независимост на региона, пише вестник El Pais.\r\n„Това изясняване ще предхожда всички мерки, които правителството може да предприеме в рамките на член 155 от Конституцията\", посочи Рахой, позовавайки се на разпоредбата, която ще позволи на централните органи временно да се намесят в каталунските дела.Тереза Герова", "date": "2017.10.11", "title": "El Pais: Мадрид ще вземе решение за задействането на член 155 от Конституцията, след като Карлес Пучдемон изясни дали обявява независимост"}
{"url": "http://www.focus-news.net/news/2017/10/11/2445394/poslanikat-na-sasht-v-ankara-otgovori-na-erdogan-ne-ukrivame-nikogo-v-nashite-diplomaticheski-misii.html", "text": "Посланикът на САЩ в Анкара Джон Бас отговори на турския президент Реджеп Тайип Ердоган, който преди това го обвини, че „взема еднолично на своя глава решения, касаещи отношенията между двете държави”, пише вестник „Джумхуриет”. „Няма никой, който да се укрива в дипломатическите мисии на САЩ в Турция (посолство в Анкара и три Генерални консулства – в Истанбул, Измир и Адана – бел. на „Фокус”).  Не поставяме чадър и не спасяваме от правосъдието нито един наш служител. Все още нямаме отговор защо е арестуван нашият служител Метин Топуз, но контактите ни в това отношение продължават.… Решението за прекратяване на визовите услуги е взето от правителството на САЩ.”, обяснява посланикът на САЩ на прощална среща с дипломатическите кореспонденти. В края на седмицата Джон Бас отпътува окончателно от Турция, посочва още „Джумхуриет”. Георги Димов", "date": "2017.10.11", "title": "Посланикът на САЩ в Анкара отговори на Ердоган: Не укриваме никого в нашите дипломатически мисии"}
{"url": "http://www.focus-news.net/news/2017/10/11/2445395/pazardzhik-dogovori-za-307-proekta-na-obshta-stoynost-blizo-153-mln-leva-sa-sklyucheni-po-evropeyski-programi-s-oblastta.html", "text": "Договори за изпълнение на общо 307 проекта на обща стойност близо 152 986 000 лева са сключени в област Пазарджик по програми, съфинансирани от Европейските структурни и инвестиционни фондове, съобщи за Радио „Фокус“ – Пазарджик Радослав Пешалов, директор на Областния информационен център в Пазарджик. „От всички проекти в областта 133 са по оперативните програми с общ бюджет в размер на 109 722 072,90 лева. Проектите на публични и на физически лица по Програмата за развитие на селските райони наброяват 174, тяхната обща стойност е 43 263 498,11 лева“, уточни Пешалов. \r\nТой каза също, че повечето от проектите са свързани с финансиране на инициативи на млади фермери, както и със стартова помощ за развитие на малки стопанства. За пример Радослав Пешалов посочи предприятие за преработка на билки и черупкови плодове в село Калугерово, с одобрена сума за финансиране над 2 655 000 лв., телеугоително стопанство в Панагюрище, с финансиране от близо 1 834 000 лв., както и модернизиране на свинекоплекс в село Капитан Димитриево, с одобрена финансова сума от над 2 000 000лв.\r\nАлбена ЖИЛЕКОВА", "date": "2017.10.11", "title": "Пазарджик: Договори за 307 проекта на обща стойност близо 153 млн. лева са сключени по Европейски програми с областта"}
{"url": "http://www.focus-news.net/news/2017/10/11/2445396/plovdiv-nay-mnogo-turisti-ot-izrael-ispaniya-i-turtsiya-sa-posetili-oblastta-prez-mesets-avgust.html", "text": "Най-много туристи от Израел, Испания, Турция, Италия и Франция са посетили и са пренощували в Пловдивска област през месец август тази година. Това каза за Радио „Фокус“ – Пловдив Валентин Точев, главен експерт в Териториално статистическо бюро – Юг. По думите му средният брой реализирани нощувки от чужденците във всички места за настаняване в областта през август е 3. „Пренощувалите лица в местата за настаняване през август се увеличават със 6.8% или 44 400 души в сравнение със същия месец на 2016 година. Относителният дял на българите е 64.1% от всички пренощували лица, като по-голямата част от тях (64.3%) са нощували в хотели с 3 или 4 и 5 звезди и са реализирали средно 2.2 нощувки. Пренощувалите чужденци са 15 900, като 55% от тях са нощували в хотели с 4 и 5 звезди и са реализирани средно 2.5 броя нощувки“, обясни Точев. Той посочи, че през месец август тази година в областта са функционирали 187 места за настаняване с над 10 легла – хотели, мотели, къмпинги, хижи и други места за краткосрочно настаняване. „Броят на стаите в тях е 4 800, а на леглата – 9 400. В сравнение с август 2016 година общият брой на местата за настаняване се увеличава с 3.3%, а леглата в тях – с 3%“, каза още Точев.\r\nТони МИХАЙЛОВ", "date": "2017.10.11", "title": "Пловдив: Най-много туристи от Израел, Испания и Турция са посетили областта през месец август"}
{"url": "http://www.focus-news.net/news/2017/10/11/2445397/balgariya-se-prisaedinyava-kam-obedinenie-za-satrudnichestvo-vav-visokoproizvoditelnite-izchisleniya.html", "text": "Правителството одобри присъединяването на България към обединение на държави по рамката за сътрудничество във високопроизводителните изчисления (EuroHPC). Това съобщиха от правителствената информационна служба. Страните-членки, подписали декларацията за EuroHPC, поемат ангажимент да работят за придобиване и разгръщане на интегрирана суперкомпютърна инфраструктура, която да бъде на разположението на научните общности в ЕС, както и на различни публични и частни партньори, без значение местоположението на суперкомпютрите.\r\nСтраните-членки приемат да работят съвместно и с Европейската комисия за подготвяне на пътна карта за изграждане на суперкомпютърната инфраструктура, която трябва да съдържа техническите и оперативните изисквания и необходимите финансови ресурси за придобиване на такава инфраструктура, дефиниране на подходящите правни и финансови инструменти придобиването ѝ, закупуване на два суперкомпютъра в периода 2019-2020 г. и на други два през 2022-2023 г., развиване на висококачествена конкурентоспособна европейска технология, нейната оптимизация и интеграция, развиване на тестови места за използването на големи данни за научни, управленски и промишлени цели.\r\nКъм момента към декларацията са се присъединили Германия, Португалия, Франция, Испания, Италия, Люксембург, Холандия, Белгия и Словения.", "date": "2017.10.11", "title": "България се присъединява към обединение за сътрудничество във високопроизводителните изчисления"}
{"url": "http://www.focus-news.net/news/2017/10/11/2445398/prokuror-rumyana-arnaudova-sabirat-se-dokazatelstva-dali-sadiya-ivan-ivanov-e-darzhal-nezakonno-ognestrelno-orazhie.html", "text": "Предадена е черна маска, която е била открита у съдията от Окръжен съд – Ловеч Иван Иванов, с прорези за очите и устата – вероятно използвана от Иван Иванов. Това веществено доказателство ще бъде подложено на ДНК анализ. Това каза на пресконференция говорителят на главния прокурор Румяна Арнаудова, която представи информация около задържането и разследването на магистрата за участието му в незаконен нощен лов край село Бохот, Плевенско, предаде репортер на Агенция „Фокус”. Информацията за случая е предоставена на главния прокурор Сотир Цацаров от главния секретар на МВР гл. комисар Младен Маринов. На 6 октомври е разпоредена проверка, която да бъде извършена от СЗ „Антикорупция’’. Автомобилът, с който се предполага, че е извършен незаконен лов, е собственост на криминално проявения Васил Василев. Той е управлявал в нощта на полицейското преследване джипа. Заедно с него е бил и съдията Иван Иванов. Арнаудова заяви, че се работи и в посока установяване дали магистратът не е подбудител на деянието. По думите й, автомобилът е бил предаден доброволно от собственика, както и пушките и 119 бойни патрона, които са били открити в джипа. \r\nЗапочнато е досъдебно производство при условия на неотложност с разпити на свидетели и полицейските служители с работно обвинение „противозаконно пречене на властта да изпълни задължение по служба’’. „Разследват се още три възможни престъпления, за които към момента няма достатъчни доказателства за повдигане на обвинения. Но в резултата на процесуално-следствените действия и след готовите експертизите ще предприемем и следващите си действия’’, обясни Арнаудова. По думите й, другите престъпления, вероятно извършени от съдия и Иван Иванов и шофьора на джипа са неспазване на необходимите мерки за сигурност при боравене с огнестрелно оръжие от страна на водача на автомобила, който е законен собственик и на двете пушки. Разследва се дали магистратът е осъществил престъпление по чл. 322 – че не е попречил на очевидно извършващото се тежко престъпление без особени затруднения или опасност за здравето и живота му. Събират се доказателства дали съдията е държал незаконно огнестрелно оръжие.\r\nВ СДВР е назначена експертиза за това, дали има отпечатъци от пръстите на съдията и водача на джипа. Взети са натривки и от магистрата и неговия приятел Васил Василев, за да се установи дали са използвали пушките, защото при огледа на автомобила освен 119-те патрона са открити и две гилзи – вероятно с едно от оръжията или с двете са произвеждани изстрели, обясни Румяна Арнаудова. По думите й, версията и на двамата е, че са се разхождали със заредени пушки в 23.00 часа и са се изгубили. \r\nИнна ПЕЙЧЕВА", "date": "2017.10.11", "title": "Прокурор Румяна Арнаудова: Събират се доказателства дали съдия Иван Иванов е държал незаконно огнестрелно оръжие"}
{"url": "http://www.focus-news.net/news/2017/10/11/2445399/veliko-tarnovo-ruskiyat-flexx-balet-shte-iznese-spektakal-v-grada-prez-dekemvri.html", "text": "Руският Flexx balet ще изнесе спектакъла “Fanatica” в града на 19 декември. Това съобщиха от пресцентъра на Община Велико Търново. Единствен по рода си FLEXX BALLET достойно представя руското танцово изкуство на световно турне през 2017 и 2018 година. За първи път балетът триумфира със своя нов спектакъл от танц, звук и най-иновативни 3D визуализации на многохилядния стадион в Бейджинг, Китай. В Шанхай от три години насам се намира едно от елитните танцови училища с името на FLEXX BALLET, където се обучават кадри от цял свят.\r\nТази Коледа Добрият Старец и EventsJar подаряват незабравими спектакъла на FLEXX BALLET във Велико Търново на 19 декември за гражданите и гостите на Старата столица.\r\nFLEXX BALLET не е позната класическа пиеса, не е съвременно изкуство от типа на черния квадрат, който никой не разбира, FLEXX BALLET е ново поколение изкуство. Балетът е съставен от 25 танцьора – балетисти, някои от, които и латино танцьори, майстори на брейк денс и спортни танци, както и акробати. Компилацията от различни образи и умения дава една безкрайна висота и нестандартност на балета. FLEXX BALLET целогодишно прави кастинги и набира кадри от всички краища на света, които да се обучават в професионалните училища в Русия и Китай, а скоро и в други държави. Всички тези усилия, колекцията от изключителни таланти, феноменалните хореографии, изкусно ушитите костюми, музиката, най-новото от света на визуалните технологии, правят спектаклите на FLEXX BALLET неповторими и истинска наслада за окото и душата. Една палитра от силни емоции, естетика и удоволствиe.", "date": "2017.10.11", "title": "Велико Търново: Руският Flexx balet ще изнесе спектакъл в града през декември"}
{"url": "http://www.focus-news.net/news/2017/10/11/2445400/pravitelstvoto-otpusna-35-mln-leva-za-zavarshvane-na-transportni-proekti.html", "text": "Правителството одобри отпускането на допълнителни разходи по бюджета на Министерството на транспорта, информационните технологии и съобщенията. Средствата са в размер на 35 млн. лева и се предоставят целево за Национална компания „Железопътна инфраструктура“ за финализиране на железопътните проекти по Оперативна програма „Транспорт 2007-2013 г.“.\r\nСумата ще покрие приключването на проектите за реконструкция и електрификация на жп линията Пловдив-Свиленград по коридори IV и IX, Фаза 2; за рехабилитация на железопътната инфраструктура в участъци по линията Пловдив-Бургас, за модернизация на участъка Септември-Пловдив, за техническа помощ по трансевропейската транспортна мрежа, за изграждането на интермодален терминал в Пловдив и за развитието на възел София.\r\nДопълнително правителството отпусна 19,2 млн. лв. по бюджета на МТИТС за националното съфинансиране на транспортни проекти по Механизма за свързване на Европа за периода 2015-2017 г. По този начин се спазват ангажиментите на българската страна за осигуряване на национално съфинансиране в размер на 15% от общата стойност на проектите.\r\nСредствата ще бъдат разпределени между четири големи инфраструктурни проекта на Национална компания „Железопътна инфраструктура“, два проекта на ИА „Проучване и поддържане на река Дунав“ и един на ДП „Пристанищна инфраструктура“.\r\nОбщата стойност на транспортните проекти, които ще се финансират от Механизма за свързване на Европа за периода 2014-2020 г. е 794 млн. лева. Те са фокусирани върху развитието на железопътния транспорт и вътрешните водни пътища по основната TEN-T мрежа на Европейския съюз.", "date": "2017.10.11", "title": "Правителството отпусна 35 млн. лева за завършване на транспортни проекти"}
{"url": "http://www.focus-news.net/news/2017/10/11/2445401/odobren-e-redat-za-rotatsiya-na-shtaba-na-brigada-yugoiztochna-evropa.html", "text": "Правителството одобри проекта на Таблица за ротация на щаба на многонационалната бригада „Югоизточна Европа“ (SEEBRIG) след 2015 г. и на командните длъжности в щаба на бригадата. Това съобщиха от правителствената информационна служба. Таблицата обхваща периода до 2038 г. Тя се основава на принципите за формиране на ротациите в периода 1999-2015 г. и е в съответствие с постигнатия от министрите на отбраната консенсус за разполагане на щаба на бригадата след 2017 г. на ротационен принцип между Гърция, Република Македония, Турция и Румъния за период от шест години. Предвижда се до 2020 г. щабът да остане в Лариса, Гърция.\r\nПрез годините на своето съществуване Бригада „Югоизточна Европа“, в която към момента участват Албания, България, Гърция, Република Македония, Румъния и Турция, се утвърди като успешен многонационален проект с принос към регионалната сигурност и стабилност, засилването на взаимоотношенията на страните и тяхната интеграция в евроатлантическите структури.", "date": "2017.10.11", "title": "Одобрен е редът за ротация на щаба на Бригада „Югоизточна Европа“"}
{"url": "http://www.focus-news.net/news/2017/10/11/2445402/stara-zagora-20-godishen-mazh-e-zadarzhan-za-krazhba-7-500-lv-ot-lek-avtomobil-v-maglizh.html", "text": "20-годишен мъж е задържан за кражба 7 500 лв. от лек автомобил в Мъглиж. Това съобщиха от пресцентъра на МВР. Сигналът за случая бил получен на 9 октомври - от незаключен лек автомобил, паркиран в Мъглиж, е открадната мъжка чанта с лични документи и около 7 500 лв. Служителите на реда от Участък - Мъглиж бързо предприели издирване и стигнали до извършителя - 20-годишен мъж с инициали Г. Й. от Мъглиж. С постановление на РП – Казанлък му е повдигнато обвинение и му е наложена мярка за неотклонение \"задържане под стража\" за срок до 72 часа.", "date": "2017.10.11", "title": "Стара Загора: 20-годишен мъж е задържан за кражба 7 500 лв. от лек автомобил в Мъглиж"}
{"url": "http://www.focus-news.net/news/2017/10/11/2445403/min-invest-eood-shte-dobiva-tvardi-goriva-ot-nahodishte-borov-dol.html", "text": "Правителството предостави на „Мин инвест“ ЕООД концесия за добив на твърди горива от находище „Боров дол“, разположено в землището на едноименното село, община Твърдица. Това съобщиха от правителствената информационна служба.\r\nКонцесията се предоставя за срок от 35 години, като през този период ще бъдат инвестирани над 3,3 млн. лв., а концесионните плащания се очаква да достигнат 2,2 млн. лева. По закон приходите от концесии постъпват в държавния бюджет и в бюджета на общината по местонахождение на концесионната площ.", "date": "2017.10.11", "title": "„Мин инвест“ ЕООД ще добива твърди горива от находище „Боров дол“"}
{"url": "http://www.focus-news.net/news/2017/10/11/2445404/veliko-tarnovo-narodniyat-predstavitel-ot-gerb-stanislava-stoyanova-organizira-priemen-den-v-strazhitsa-na-16-oktomvri.html", "text": "Народният представител от ГЕРБ Станислава Стоянова организира приемен ден в Стражица на 16 октомври. Това съобщиха от пресцентъра на ПП ГЕРБ. На 16 октомври депутатът ще бъде в Стражица. Срещите с граждани ще се провеждат в офиса на ГЕРБ в града, на ул. „Михаил Друмев“ №5. Приемното време е от 14.00 до 16.00 часа. За предварителни записвания – тел. 0886 72 76 76.\r\nЗаедно с народния представител Станислава Стоянова, в приемния ден участие ще вземе и зам. областният управител инж. Детелина Борисова.", "date": "2017.10.11", "title": "Велико Търново: Народният представител от ГЕРБ Станислава Стоянова организира приемен ден в Стражица на 16 октомври"}
{"url": "http://www.focus-news.net/news/2017/10/11/2445405/smolyan-darvena-postroyka-e-izgoryala-pri-pozhara-v-grada-sledstvena-grupa-shte-provede-razsledvane-za-prichinite-za-intsidenta.html", "text": "Дървена постройка е изгоряла при пожара в Смолян, следствена група ще проведе разследване за установяване на причините за инцидента. Това каза за Радио „Фокус” – Смолян директорът на РДПБЗН – Смолян комисар Симеон Цървуланов. По думите му огънят е тръгнал от дървена постройка, направена върху плочата над търговски обект, а не в самия магазин. Собственикът на бараката е държал в нея голямо количество запалими материали – дърва, две газови бутилки, джанти, гуми, и гъстият черен дим, който хората са видели, е в следствие от горенето на гумите. \r\nПостройката е била ползвана като склад. След като изгоряла временната постройка, огънят се е прехвърлил и в част от горския фонд в района, като се запалила шумата в близост до гората. След бързата реакция на пожарникарите огънят не е стигнал до дърветата и е спряно разпространението му към гората, като са изгорели само паднали листа.  Причините за пожара тепърва ще се изясняват, на този етап няма данни за умишлен палеж.\r\nДаниела БОЙКОВА", "date": "2017.10.11", "title": "Смолян: Дървена постройка е изгоряла при пожара в града, следствена група ще проведе разследване за причините за инцидента"}
{"url": "http://www.focus-news.net/news/2017/10/11/2445406/358-sa-neizpalnenite-do-kraya-na-septemvri-merki-proiztichashti-ot-chlenstvoto-na-balgariya-v-evropeyskiya-sayuz.html", "text": "Министерският съвет прие доклада за изпълнението към 30 септември на Плана за действие за 2017 г. с мерките, произтичащи от членството на България в Европейския съюз.\r\nОбщо 173 мерки са със срок на изпълнение до края на септември. От тях са изпълнени 111. Неизпълнението представлява 35,8% (при 39,2% в края на полугодието).\r\nОт неизпълнените мерки 32 са законопроекти, като 18 от тях са свързани с отстраняване на допуснати нарушения на правото на ЕС, констатирани в рамките на процедури за нарушения срещу България. Двадесет и шест от неизпълнените мерки са свързани със стартирали процедури за нарушения по чл. 258 от Договора за функционирането на ЕС. С изпълнението на тези мерки България ще отстрани допуснатите нарушения в рамките на 30 процедури.\r\nПравителството възложи на министрите да предприемат необходимите действия за изпълнение на мерките, неизпълнени в срок, като ще продължи осъществяването на засилен текущ мониторинг на заложените междинни срокове за изпълнение на мерките в Плана за действие за 2017 г.", "date": "2017.10.11", "title": "35.8% са неизпълнените до края на септември мерки, произтичащи от членството на България в Европейския съюз"}
{"url": "http://www.focus-news.net/news/2017/10/11/2445407/odobreni-sa-dopalnitelni-razhodi-i-transferi-po-byudzhetite-na-parvostepenni-razporediteli.html", "text": "Правителството одобри допълнителни средства за 2017 г. по бюджетите на Министерския съвет, на Държавната агенция „Електронно управление“, на Комисията за защита на конкуренцията, на Комисията за защита от дискриминация и на община Варна. Това съобщиха от правителствената информационна служба.\r\nПо бюджета на Министерския съвет допълнителните средства са в размер на 810 хил. лв., от които 500 хил. лв. са във връзка с изплатени обезщетения вследствие на извършените през тази година структурни промени в състава на правителството и на областните администрации. Осигуряват се и 310 хил. лв. за извършване на строителни дейности в Бачковския манастир „Успение Богородично“, свързани с отвеждането на дъждовни води извън района на църковната сграда.\r\nОдобрени са допълнителни разходи в размер на 500 хил. лв. за Държавната агенция „Електронно управление“ във връзка с обявяването на конкурси и назначаването на служители на свободните длъжности в Агенцията. На Комисията за защита на конкуренцията се предоставят 230 100 лв. за ефективен подбор на висококвалифициран персонал. По бюджета на Комисията за защита от дискриминация се одобряват средства в размер на 125 хил. лв. за изплащане на обезщетения по Кодекса на труда на членовете на Комисията от мандат 2012-2017 г.\r\nПо бюджета на община Варна се предоставят средства в общ размер на 85 млн. лв., разпределени за изграждане на бул. „Васил Левски“ в участъка от ул. „Подвис“ до ул. „Девня“ и за изграждане на пробив на бул. „Сливница“ от бул. „Ян Хунияди“ до бул. „Атанас Москов“.\r\nПостановлението е разработено с цел гарантиране на нормалното функциониране и финансово обезпечаване на законово възложените функции и дейности на първостепенните разпоредители с бюджет и за подобряване на пътната инфраструктура на един от най-големите градове на територията на страната.\r\nСредствата се осигуряват чрез преструктуриране на разходите и/или трансферите по централния бюджет за 2017.", "date": "2017.10.11", "title": "Одобрени са допълнителни разходи и трансфери по бюджетите на първостепенни разпоредители"}
{"url": "http://www.focus-news.net/news/2017/10/11/2445408/evrodeputatat-eva-maydel-da-ne-vinim-evropa-kogato-ima-problem-na-natsionalno-ili-mestno-nivo.html", "text": "„Често, когато има обществен проблем, граждани и политици търсят вината в Европейския съюз, вместо в собствените си национални или местни институции. Това подкопава доверието в Европа и пречи на реализирането на общи европейски инициативи, от които бихме спечелили всички“, заяви българският евродепутат Ева Майдел (ГЕРБ/ЕНП) днес, по време на участието си в дискусия на Съвета на европейските общини и региони, съобщиха от пресцентъра на ПП ГЕРБ. Събитието е част от Европейската седмица на регионите, по време на която представители на местни власти от целия континент са в Брюксел за участие в заседания на Комитета на регионите и дискусии по текущо законодателство. \r\n„В Европейската народна партия фокусираме политиките си върху темите, които гражданите посочват за най-важни. Според последното проучване на Евробарометър това са тероризъм, миграция, заетост и икономическо състояние. Искаме ЕС да е съюз на гражданите, които доставя реални резултати, където се очаква от него“, допълни Ева Майдел, която участва в откриващия панел на конференцията, посветен на ролята на местните власти във връщането на доверието в ЕС. \r\n„ЕС може да се намесва със законодателство или санкции само в области, в които държавите изрично са позволили при създаването му. Затова е нереалистично да очакваме европейска намеса в национални проблеми извън компетенциите на Съюза като например провеждането на референдуми във Великобритания или Испания. Европа трябва да се намесва само там, където общи действия ще дадат по-силен положителен ефект за гражданите от националните“, заяви още българския евродепутат.", "date": "2017.10.11", "title": "Евродепутатът Ева Майдел: Да не виним Европа, когато има проблем на национално или местно ниво"}
{"url": "http://www.focus-news.net/news/2017/10/11/2445409/pri-lipsa-na-promyana-v-usloviyata-na-trud-rabotodatelite-nyama-da-podavat-uvedomlenie-v-inspektsiyata-po-truda.html", "text": "Работодателите, в чиито предприятия през предходната година не е имало промяна в условията на труд, ще бъдат освободени от задължението да подават писмено уведомление до териториалната дирекция „Инспекция по труда“, с което да удостоверяват този факт. Това предвиждат промени в Закона за здравословни и безопасни условия на труд, които бяха приети от правителството. Това съобщиха от правителствената информационна служба.\r\nСпоред сегашните текстове в закона всяка година до 30 април работодателите трябва да подават писмено уведомление, че през предходната година не е имало промени, свързани с адреса на предприятието, вида и характера на производствената му дейност, броя на работниците, условията на труд, рисковите фактори и мерките, които гарантират недопускането на аварии и злополуки.\r\nУведомленията не съдържат данни, които биха подпомогнали контролната дейност, а само потвърждават липсата на промяна на вече декларирана информация. Подаването на документите е необоснована административна тежест за работодателите. С промяната около 160 000 фирми ще бъдат освободени от това задължение.\r\nС други промени в закона се създава законово основание Службите по трудова медицина да извършват своята дейност по стандарти, утвърдени от министъра на здравеопазването и министъра на труда и социалната политика. Целта е да се подобри качеството и контрола върху дейността им.\r\nПредлага се Националният съвет по условия на труд да изпълнява функциите на Националния съвет за инспектиране на труда. По този начин се премахва дублирането на функциите на двата съвета и се създават условия за ефективен социален диалог на национално равнище в областта на безопасността и здравето при работа.", "date": "2017.10.11", "title": "При липса на промяна в условията на труд, работодателите няма да подават уведомление в инспекцията по труда"}
{"url": "http://www.focus-news.net/news/2017/10/11/2445410/dzhumhuriet-erdogan-zaspa-na-preskonferentsiyata-s-petro-poroshenko-v-kiev.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган буквално заспа на съвместната пресконференция с неговия украински колега Петро Порошенко в Киев, пише вестник „Джумхуриет”. Любопитната и комична ситуация бе коментирана от руския психотерапевт Леонид Третяк в предаване по руския ТВ канал „Звезда”. „Тук става въпрос за изключителна преумора. Поради сгъстената програма на Ердоган вероятно той е натрупал доста физическа умора. Това е една съпротивителна реакция на организма. Проявява се и по време на дългите задокеански полети. Особено при лица над определена възраст”, обяснява Леонид Третяк, цитиран от „Джумхуриет”. Георги Димов", "date": "2017.10.11", "title": "„Джумхуриет”: Ердоган заспа на пресконференцията с Петро Порошенко в Киев"}
{"url": "http://www.focus-news.net/news/2017/10/11/2445411/aktsenti-v-predavaneto-simitli-minalo-nastoyashte-i-badeshte-na-radio-fokus-pirin.html", "text": "В предаването „Симитли – минало, настояще и бъдеще“ на Радио „Фокус“ – Пирин днес отново ще се върнем назад в историята, за да си спомним славните български герои, които преди 105 години оставиха дом и семейство и тръгнаха на освободителната за Пиринска Македония – Балканска война. Как преминаха тържествата по повод Освобождението на Симитли ще разберете само, ако бъдете с нас във времето от 15.00 до 16.00 часа. Освен това, само на нашите честоти ще имат възможността да чуете какво ни каза кметът Апостол Апостолов по повод събитията в района по време на бойните действия. С него ще говорим и по други важни за Община Симитли въпроси. Също така ще имате възможността да чуете и акад. Христо Григоров, който бе удостоен със званието „Почетен гражданин на Симитли“ на 9 октомври. В края на предаването Ви очаква и обзор на по-важните новини за общината от изминалата седмица.\r\nВие, нашите слушатели, също може да се свържете с нас на телефоните в студиото – 0885 303 373 и 073/ 88-55-81, или на е-майл: pirin@focus-news.net, за да обсъждате темите, по които говорим, или да предлагате такива, които биха били интересни за вас. Освен това може да поставяте въпроси от различно естество, които касаят Симитли, а ние ще ги отправим към имащите отношение по въпроса отдели в Общината. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа, с водещ Ливия Нинова.", "date": "2017.10.11", "title": "Акценти в предаването „Симитли – минало, настояще и бъдеще“ на Радио „Фокус“ – Пирин"}
{"url": "http://www.focus-news.net/news/2017/10/11/2445412/bezrabotni-shte-poluchavat-sredstva-za-naem-i-detska-gradina-ako-zapochnat-rabota-v-drugo-naseleno-myasto.html", "text": "Безработни, които започнат работа на повече от 50 км от населеното място по настоящ адрес, ще могат да получат средства за покриване на разходи за наем на жилище, такси за детска ясла и градина, интернет. За да се възползват от тази възможност, те трябва да имат трудов договор, да са насочени към новото работно място от бюро по труда и да сменят настоящия/постоянния си адрес в населеното място, в което са намерили работа. Това предвиждат промени в Правилника за прилагане на Закона за насърчаване на заетостта, който беше одобрен от правителството. Това съобщиха от правителствената информационна служба. Пари за наем ще се отпускат само на хора, които не притежават имот в населеното място, в което са се преместили. Средствата ще се изплащат за не повече от 12 месеца. Размерът ще се определя всяка година в Националния план за действие по заетостта, като за 2017 г. е предвидено да е до 200 лв. на месец. Средствата ще се получават въз основа на документи за направени разходи.\r\nС друга промяна в правилника се регламентира редът, по който областните комисии по заетост ще правят проучвания за потребностите на работодателите от региона от работна сила. Изследванията ще се правят два пъти годишно. Информацията ще се използва за подобряване на посредническите услуги по заетостта, както и за подобряване на процеса на взаимодействие между държавата и бизнеса при планиране на обучения и реализиране на мерки за насърчаване на заетостта.\r\nЗа улесняване на достъпа до посредническите услуги се предвижда търсещите работа лица да могат да ползват тези услуги във всяко бюро по труда, независимо от адреса на регистрацията си. Ще отпадне санкцията за прекратяване на регистрацията като безработен, когато търсещите работа лица сменят адреса, по който са регистрирани в дирекция „Бюро по труда“, без да уведомят за това.\r\nРазширява се групата на лицата, които ще могат да ползват средства за ежедневни транспортни разходи за пътувания до местоработата и обратно или за транспортни разходи за представяне пред работодател за наемане на работа. Съгласно промените, средствата ще се предоставят и на лица, сключили трудов договор за срок по-малък от 6 месеца.\r\nС продължително безработните лица ще се подписва споразумение за интеграция в заетост, което ще съдържа предложения за ползване на конкретни услуги с цел преодоляване на индивидуални пречки за интеграция на пазара на труда.", "date": "2017.10.11", "title": "Безработни ще получават средства за наем и детска градина, ако започнат работа в друго населено място"}
{"url": "http://www.focus-news.net/news/2017/10/11/2445413/prieta-e-nova-naredba-za-priobshtavashtoto-obrazovanie.html", "text": "Правителството прие Наредба за приобщаващото образование, с която се определя държавният образователен стандарт за приобщаващото образование съгласно Закона за предучилищното и училищното образование. Това съобщиха от правителствената информационна служба. Акцент при приобщаващото образование е поставен върху директната работа с децата и учениците за сметка на намаляването на административните задължения на екипите за подкрепа за личностно развитие. Увеличават се възможностите за допълнително обучение по учебен предмет и за консултации на децата и учениците, като се набляга върху предоставянето на допълнителна подкрепа на децата и учениците с изявени дарби, както и върху грижата за здравето на децата и учениците. Регламентира се ясна процедура за насочване на ученици със специални образователни потребности след VII и X клас за продължаване на образованието в профили и в специалности от професии. Определя се ролята на родителите като партньор на детската градина и училището в осигуряването на приобщаващото образование. \r\nНовата Наредба дава реални възможности центровете за специална образователна подкрепа да бъдат подкрепяща образователна институция за тези деца и ученици със специални образователни потребности, които не могат напълно да бъдат обхванати в образователния процес в детските градини и училищата. Засилва се и координацията между образователната система и тази за закрилата на детето.", "date": "2017.10.11", "title": "Приета е нова наредба за приобщаващото образование"}
{"url": "http://www.focus-news.net/news/2017/10/11/2445414/varna-mazh-poluchi-5-godini-i-4-mesetsa-zatvor-za-prichinyavane-na-smart-na-lelya-si-chrez-poboy.html", "text": "По обвинителен акт на Окръжната прокуратура във Варна днес състав на Варненския окръжен съд произнесе ефективна присъда лишаване от свобода за срок от 5 години и 4 месеца спрямо 56-годишния Георги Г. Това съобщиха от пресцентъра на Апелативна прокуратура - Варна. Той беше предаден на съд за причиняване смъртта на леля си вследствие умишлено нанесени средни телесни повреди. До присъдата се стигна след съкратено съдебно следствие, поискано от подсъдимия, който призна всички факти и обстоятелства в обвинителния акт. Така съдът му наложи наказание 8 години лишаване от свобода, като след редукция му определи да изтърпи 5 години и 4 месеца лишаване от свобода при строг режим. \r\nПодсъдимият Георги, който е от град Елхово, дошъл да живее в дома на 83-годишната си леля Климентина Хр. в кв. „Владиславово“ във Варна, след като тя счупила крайниците си при падане в жилището си. След претърпяната операция жената била неподвижна и помолила двама съседи да идват да я обгрижват, като им дала ключ за апартамента си. \r\nПлеменникът ѝ Георги често пиел, а алкохолът го правел агресивен. На 16 март 2017 г. под въздействието на алкохол 56-годишният мъж нанесъл побой над безпомощната жена. Съседи, които видели състоянието й – насинено око, рана на главата, сигнализирали на спешния телефон 112. \r\nПред полицейските служители и в присъствието на агресивния си племенник възрастната жена обяснила обяснила нараняванията си с падане. Насаме с полицаите обаче Климентина Хр. признала, че Георги ѝ нанесъл побой с юмруци по лицето и тялото. Споделила също, че се страхува от него. На насилника бил съставен предупредителен протокол по Закона за МВР да не извършва физическо и психическо насилие над леля си, а пострадалата била отведена в болница.\r\nНа 3 април тази година около 19.15 часа отново бил подаден сигнал за семеен скандал на адреса на 83-годишната жена. При позвъняване в жилището никой не отворил. Пристигналите полицейски служители приела съседката, която с дадения й от пострадалата ключ отключила жилището. Жената била цялата в синини, но отказала медицинска помощ от страх да не бъде бита отново от племенника си. \r\nНа 8 април, след като се почерпил с 200 г водка, Георги влязъл в стаята на леля си. Решил да смени телевизионната програма, която жената гледала. Когато леля му се възпротивила словесно, Георги се нахвърлил върху нея, нанесъл й удари с юмруци по цялото тяло, крещял и псувал. \r\nНа сутринта съседката отключила жилището, за да види болната жена. Гледката на пребитата жена под завивките била стряскаща. Липсвала част от кожата на лявата й ръка, дясната й ръка била счупена, а лицето и врата й – посинени от побоя и опита да бъде удушена. От този момент нататък съседката отказала да ходи в дома на баба Климентина от страх от Георги. \r\nДруг съсед сигнализирал за поредния инцидент с възрастната жена и тя била отведена за лечение в болницата. Там разказала на лекарите кой е причинил нараняванията й. Назначена била съдебномедицинска експертиза, която установила множество травми по цялото тяло на жената, счупени 8 ребра, раменна кост, масивни хематоми. \r\nНа 16 април състоянието на 83-годишната жена се влошило и от отделението по гръдна хирургия тя била преместена в реанимация и поставена на изкуствена белодробна вентилация и медикаментозно лечение. Въпреки проведеното лечение Климентина Хр. починала на следващия ден в болницата. \r\nПодсъдимият Георги Г. е изтърпявал 15-годишна ефективна присъда за умишлено убийство, както и два пъти е бил осъждан за квалифицирани хулиганства, показва справка по делото за съдебното му минало. \r\nОт началото на досъдебното производство до момента той е с мярка за неотклонение „Задържане под стража“. \r\nПрисъдата на Варненския окръжен съд подлежи на обжалване пред Апелативния съд във Варна.", "date": "2017.10.11", "title": "Варна: Мъж получи 5 години и 4 месеца затвор за причиняване на смърт на леля си чрез побой"}
{"url": "http://www.focus-news.net/news/2017/10/11/2445415/oleg-safonov-federalna-agentsiya-po-turizam-na-rusiya-kam-ministar-nikolina-angelkova-blagodarya-za-satrudnichestvoto.html", "text": "Искам да изразя своята благодарност за сътрудничеството, пише в официално писмо до министъра на туризма Николина Ангелкова ръководителят на Федералната агенция по туризъм на Русия Олег Сафонов. Поводът е приключването на активния летен сезон 2017 г. Това съобщиха от пресцентъра на Министерството на туризма. \r\n„Вашата съпричастност и активни действия спомагаха оперативно да се намират нужните решения в името на туристите“, подчертава Сафонов до българския министър на туризма. „В резултат сезонът завърши успешно“, акцентира той.\r\nРъководителят на руския туризъм уверява, че неговият екип цени добрите и близки отношения, установени между отрасловите ведомства на двете страни. Федералната агенция „се стреми да запази и развива нашето сътрудничество, а също новите проекти и начинания в туризма, които ще бъдат интересни за нашите граждани“, заключава в писмото си Олег Сафонов.", "date": "2017.10.11", "title": "Олег Сафонов, Федерална агенция по туризъм на Русия, към министър Николина Ангелкова: Благодаря за сътрудничеството"}
{"url": "http://www.focus-news.net/news/2017/10/11/2445416/pravitelstvoto-odobri-proekt-na-zakon-za-pazarite-na-finansovi-instrumenti.html", "text": "Министерският съвет одобри проект на нов Закон за пазарите на финансови инструменти (ЗПФИ). С него в българското законодателство се въвеждат изискванията на Директива 2014/65/ЕС относно пазарите на финансови инструменти, както и мерки по прилагането на Регламент (ЕС) 600/2014 относно пазарите на финансови инструменти. Тяхната цел е увеличаване прозрачността на пазарите на финансови инструменти, по-добра защита на инвеститорите, укрепване на доверието и недопускане на нерегламентирана търговия с финансови инструменти. Това съобщиха от правителствената информационна служба.\r\nЗаконопроектът надгражда сега съществуващия правен режим на организацията и дейността на инвестиционните посредници и регулираните пазари на ценни книжа, като се запазват изискванията на действащия към настоящия момент ЗПФИ по отношение на изискванията за лиценз, капиталова адекватност и ликвидност на инвестиционните посредници и др. Въвеждат се подробни изисквания за добра репутация, професионална квалификация и опит на членовете на управителните и контролните органи на инвестиционния посредник. Запазва се и досега съществуващият режим на одобрение на членовете на управителните и контролните органи на инвестиционния посредник.\r\nНов момент в предлагания законопроект е възможността инвестиционните посредници да сключват договори с обвързани агенти. Обвързаният агент може да бъде физическо лице или търговско дружество, което срещу възнаграждение може да предоставя определени услуги от името на един инвестиционен посредник и на негова пълна и безусловна отговорност. Законопроектът предвижда обвързаните агенти да се регистрират в Комисията за финансов надзор след като удостоверят, че отговарят на нормативно установените изисквания за образование, опит и добра репутация. \r\nРегламентирани са случаите, свързани с придобиването и увеличаването на квалифицирано участие в инвестиционен посредник. Проектът определя и изискванията за вътрешна отчетност, вътрешен контрол, управление на рисковете, вътрешен одит, политики за възнагражденията, управлението на конфликти на интереси и др.\r\nНово спрямо настоящата нормативна уредба е въвеждането на изисквания, които инвестиционните посредници трябва да спазват при използването на т. нар. алгоритмична търговия. Развитието на технологиите през последното десетилетие позволяват участниците на финансовите пазари да ползват алгоритмична търговия, при която компютърен алгоритъм определя автоматично елементите на нареждането при ограничена или нулева човешка намеса.\r\nПредвижда се и създаването на нов вид многостранна система за търговия – пазар за растеж. При него не по-малко от 50 на сто от емитентите, чиито финансови инструменти са допуснати до търговия на това място за търговия, трябва да са малки и средни предприятия. Създаването и функционирането на пазари за растеж ще насърчи малкия и средния бизнес да набира капитал чрез капиталовия пазар в страната.\r\nНаред с промените, произтичащи от транспонирането на Директива 2014/65/ЕС, със законопроекта се въвеждат мерки за прилагането на Регламент (ЕС) 1286/2014 относно основните информационни документи за пакети с инвестиционни продукти на дребно и основаващи се на застраховане инвестиционни продукти, Регламент (EС) 2016/1011 относно индекси, използвани като бенчмаркове за целите на финансови инструменти и финансови договори или за измерване на резултатите на инвестиционни фондове, както и Регламент (ЕС) 2015/2365 относно прозрачността при сделките с финансиране на ценни книжа.", "date": "2017.10.11", "title": "Правителството одобри проект на закон за пазарите на финансови инструменти"}
{"url": "http://www.focus-news.net/news/2017/10/11/2445417/prokuror-rumyana-arnaudova-nyama-izvarsheno-prestaplenie-ot-strana-na-elena-yoncheva-informatsiyata-razprostranena-ot-neya-v-televizionen-efir-ne-e-klasifitsirana.html", "text": "Няма извършено престъпление от страна на Елена Йончева – информацията, разпространена от нея в телевизионен ефир не е класифицирана. Това каза на пресконференция говорителят на главния прокурор Румяна Арнаудова, предаде репортер на Агенция „Фокус”. „По сигнала на Валери Симеонов веднага се започна проверка. Разпитани са повече от 15 лица. Изискана е документация и всички записи от участия на Елена Йончева в бТВ и Нова телевизия. Имаме становище на ДКСИ, имаме становище от ГД „Гранична полиция”. Категорично считаме, че информация, която Елена Йончева е разпространила, не представлява класифицирана информация по смисъла на закона. Тази информация, която тя е предоставила в медиите, покрива отговора на министъра на вътрешните работи, който той е дал в отговор на запитване на народните представители на 3 май”, обясни Арнаудова. „Така че няма извършено престъпление, включително и разгласяване на тайна, защото тази информация не е държавна тайна, нито пък разгласяване на информация, която е станала известна или поверена по служба във вреда на държавата”, каза още Румяна Арнаудова.\r\nИнна ПЕЙЧЕВА", "date": "2017.10.11", "title": "Прокурор Румяна Арнаудова: Няма извършено престъпление от страна на Елена Йончева – информацията, разпространена от нея в телевизионен ефир не е класифицирана"}
{"url": "http://www.focus-news.net/news/2017/10/11/2445418/barselona-prehvarli-topkata-na-madrid-ottam-otgovoriha-s-ultimatum-obzor.html", "text": "Регионалният лидер на автономния регион Каталуния Карлес Пучдемон не обяви независимост, но той и други депутати от регионалния парламент в Барселона подписаха декларация за „развода“ с централните власти на Кралство Испания. \r\nВ документа бе записано: „Създаваме Каталунска република в качество на независима и сувереннна държава“. Решението за независимост Пучдемон, който също сложи подписа си на хартията, обоснова с резултатите от референдума от 1 октомври, когато 90 % от каталунците, взели участие във вота, подкрепиха отделянето на региона от Испания. На плесбисцита обаче гласуваха 43 % от имащите право на глас в Каталуния.\r\nПо-късно говорителят на каталунското правителство Жорди Турул заяви, че подписването на документа е „символичен акт, в който всички ние сме потвърдили ангажимента си да обявим независимост\", като добави, че официалната декларация „трябва да бъде изготвена от каталунския парламент\". Отказът, или по-точно отлагането на провъзгласяването на независимостта на Каталуния, в Барселона обясниха с желанието да бъде даден шанс на диалога с Мадрид. Така топката бе прехвърлена в полето на националното правителство. На призива обаче Мадрид реагира с ултиматум. \r\nВ сутрешните часове на сряда се състоя извънредно заседание на кабинета на министрите от правителството на Мариано Рахой. Няколко часа по-късно испанският министър-председател направи кратко телевизионно обръщение, в които настоя лидерът на Каталуния Карлес Пучдемон да изясни дали в крайна сметка обявява или не независимост на региона. Рахой съобщи, че правителството му е взело решение да отправи официално запитване към Барселона, преди да бъдат предприети други мерки, предвидени в член 155 от Конституцията на Кралство Испания. \r\n„Това изясняване ще предхожда всички мерки, които правителството може да предприеме в рамките на член 155 от Конституцията\", посочи Рахой, позовавайки се на разпоредбата, която ще позволи на централните органи временно да се намесят в каталунските дела. Повече подробности министър-председателят на Испания обеща да представи в речта си пред парламента, насрочена за 16 часа (местно време). \r\nВ Барселона обаче се надяват на диалог. Тереза Герова", "date": "2017.10.11", "title": "Барселона прехвърли топката на Мадрид, оттам отговориха с ултиматум (ОБЗОР)"}
{"url": "http://www.focus-news.net/news/2017/10/11/2445419/mbvr-shte-konsultira-aop-za-pregled-i-otsenka-na-sastoyanieto-na-sistemata-na-obshtestvenite-porachki-v-balgariya.html", "text": "Правителството одобри проект на споразумение за предоставяне на консултантски услуги между Агенцията по обществени поръчки (АОП) и Международната банка за възстановяване и развитие (МБВР) и упълномощи изпълнителния директор на Агенцията проведе преговорите и да подпише споразумението при условие за последваща ратификация. Това съобщиха от правителствената информационна служба. Консултантските услуги, които ще бъдат осигурени от МБВР, са насочени към преглед и оценка на актуалното състояние на системата на обществените поръчки в България, включително оценка на ефективността на мерките, предприети в изпълнение на Националната стратегия за развитие на сектора обществени поръчки в България за периода 2014-2020 година. Помощта от Банката ще бъде предоставена в изпълнение на Меморандума за разбирателство между правителството на Република България и МБВР за партньорство и подкрепа при усвояване на Европейските структурни и инвестиционни фондове за периода 2014-2020 година.\r\nПредвидените дейности са обособени в три компонента, като в рамките на първия от тях ще бъде извършен анализ на капацитета на АОП за ефективно и ефикасно изпълнение на възложените задачи. Ще бъде разгледан оперативният модел на АОП – функционална организация, бизнес процеси, системи и ресурсна обезпеченост. Особено внимание ще бъде отделено на функцията на агенцията, свързана с извършване на различни видове предварителен контрол, с акцент върху специално въведения през 2016 г. контрол чрез случаен избор. С цел установяване на ефективността на системата за възлагане на обществени поръчки, вторият компонент включва количествен и качествен анализ на наличните данни за процедурите за обществени поръчки и сключените договори.\r\nФункциите на Комисията за защита на конкуренцията и Върховния административен съд, както и на Сметната палата и Агенцията за държавна финансова инспекция също ще бъдат обхванати като част от прегледа на системите за обжалване и контрол. Ще бъдат изследвани и обменът на информация, координацията и съгласуваността на действията на органите за предварителен и за последващ контрол.\r\nС оглед специфичния последващ контрол, осъществяван по отношение на обществените поръчки с финансиране от ЕСИФ, в обхвата на оценката ще бъде включена също така ролята на управляващи, сертифициращи и одитиращи органи в контекста на финансовите корекции, произтичащи от несъответствия при обществените поръчки.\r\nВъз основа на направените констатации експертите на МБВР ще изготвят три доклада, съдържащи конкретни краткосрочни и дългосрочни препоръки за подобрение, а също така план за изпълнение.\r\nФинансирането на дейностите ще бъде осигурено в рамките на проект, осъществяван от АОП по Оперативна програма „Добро управление”.", "date": "2017.10.11", "title": "МБВР ще консултира АОП за преглед и оценка на състоянието на системата на обществените поръчки в България"}
{"url": "http://www.focus-news.net/news/2017/10/11/2445420/afp-irakskiyat-sad-razporedi-aresta-na-organizatorite-na-referenduma-v-kyurdskiya-avtonomen-region.html", "text": "В сряда съдът в Ирак разпореди ареста на председателя и двамата негови заместници от комисията, организирала референдума за независимост на кюрдския автономен регион, предава AFP.\r\nСъдът в източната част на Багдад действа в отговор на искане от Съвета за национална сигурност, оглавяван от премиера Хайдер ал Абади, уточни говорителят на Висшия съдебен съвет Абдел Сатар Байракдар.Тереза Герова", "date": "2017.10.11", "title": "AFP: Иракският съд разпореди ареста на организаторите на референдума в кюрдския автономен регион"}
{"url": "http://www.focus-news.net/news/2017/10/11/2445421/plovdiv-ogranicheno-e-dvizhenieto-po-pat375-yoakim-gruevo-kadievo-poradi-patnotransportno-proizshestvie.html", "text": "Ограничено е движението по път III-375 Йоаким Груево - Кадиево, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\". Обходният маршрут е през кръгово кръстовище на път I-8 Пловдив - Пазарджик - път II-86 - Марково - Брестовица - Кадиево.", "date": "2017.10.11", "title": "Пловдив: Ограничено е движението по път III-375 Йоаким Груево - Кадиево, поради пътнотранспортно произшествие"}
{"url": "http://www.focus-news.net/news/2017/10/11/2445422/vidin-na-gkpp-dunav-most-vidin-ima-2-km-koloni-ot-tovarni-avtomobili-na-vhod-i-izhod.html", "text": "На българо-румънската граница на ГКПП \"Дунав мост-Видин\" има 2 км колони от товарни автомобили на вход и изход. На ГКПП \"Дунав мост-Русе\" има 2 км колона на изход от товарни автомобили. Това сочат данни на ГД \"Гранична полиция\" към 13.30 часа, съобщиха от пресцентъра на МВР. На границата със Сърбия на ГКПП \"Калотина\" има 2 км колона от товарни автомобили на изход.\r\nНа българо-македонската, българо-гръцката и българо-турската граница трафикът е нормален на всички контролно-пропускателни пунктове.", "date": "2017.10.11", "title": "Видин: На ГКПП \"Дунав мост-Видин\" има 2 км колони от товарни автомобили на вход и изход"}
{"url": "http://www.focus-news.net/news/2017/10/11/2445423/ministar-nikolina-angelkova-po-vreme-na-predsedatelstvoto-shte-organizirame-mezhdunaroden-forum-turizam-i-energetika-kakto-i-debat-za-razvitieto-na-kulturno-istoricheskiya-turizam.html", "text": "Предвиждаме през май да бъде организиран Международен форум „Туризъм и енергетика“. Също така през април, в рамките на Дунавската стратегия да бъде организиран дебат, свързан с развитието на културно-историческия туризъм. Това каза министърът на туризма Николина Ангелкова, представяйки основните приоритети на министерството за предстоящото Председателство на Съвета на ЕС на заседание на парламентарната комисия по икономическа политика и туризъм, предаде репортер на Агенция „Фокус“. „През юни във Варна предвиждаме да обсъдим туризма и сътрудничеството на страните членки от Организацията за Черноморско икономическо сътрудничество“, обясни тя. „Приоритетите, които Министерството на туризма залага, са изцяло в синхрон с приоритетите на Председателството- консенсус, конкурентоспособност и кохезия“, посочи министърът. „В областта консенсус залагаме приоритетите ни да са свързани с интегрирания и устойчив подход за Дунавския и Черноморския регион“, коментира Николина Ангелкова. „Предложили сме членството на България в Стратегията на Дунавския регион и организацията на Черноморското икономическо сътрудничество да бъде използвано максимално за повишаване на конкурентоспособността и привлекателността на двата региона“, каза още тя. \r\nБиляна ИВАНОВА", "date": "2017.10.11", "title": "Министър Николина Ангелкова: По време на Председателството ще организираме Международен форум „Туризъм и енергетика“, както и дебат за развитието на културно-историческия туризъм"}
{"url": "http://www.focus-news.net/news/2017/10/11/2445424/pernik-38-godishen-mazh-e-zadarzhan-za-grabezh.html", "text": "Полицията в Перник задържа 38-годишен мъж за грабеж. Това съобщиха от пресцентъра на МВР. Във вторник, рано сутринта,  52-годишна жена съобщила в полицията, че докато вървяла към автобусна спирка в кв. „Даскалово“ забелязала мъж, който тичал след нея. След като я настигнал, той я хванал за косата и започнал да я дърпа. Взел й дамската чанта, в която имало документи, ключове и малка сума пари. Незабавно униформени блокирали района и много бързо задържали извършителя – 38-годишният Ц.В. от Перник. В резултат на проведени множество действия по разследването, той е привлечен като обвиняем и му е наложена прокурорска мярка за срок до 72 часа. Мъжът е познат на полицията, осъждан е няколкократно и е изтърпявал ефективни присъди. Предстои да му бъде поискан постоянен арест. Работата по започнатото досъдебно производство продължава.", "date": "2017.10.11", "title": "Перник: 38-годишен мъж е задържан за грабеж"}
{"url": "http://www.focus-news.net/news/2017/10/11/2445425/zam-predsedatelyat-na-gerb-tsvetan-tsvetanov-razgovarya-s-direktora-na-fondatsiya-hans-zaydel-peter-viterauf.html", "text": "България се превърна в един от стълбовете на Европа и в център на стабилността на Балканите. Това заяви директорът на фондация „Ханс Зайдел“ д-р Петер Витерауф по време на работна среща с председателя на ПГ на ГЕРБ и заместник-председател на партията Цветан Цветанов, Съобщиха от пресцентъра на ПП ГЕРБ. В срещата, която се проведе в централата на „Ханс Зайдел“ в Мюнхен, участва и дългогодишният депутат в германския Бундестаг от ХДС Ханс-Петер Ул. По време на разговора беше дадена най-висока оценка на сътрудничеството между ГЕРБ и фондация „Ханс Зайдел“, което продължава вече над 10 години. Цветан Цветанов благодари за подкрепата на фондацията при реализирането на съвместни кръгли маси по различните секторни политики и обученията на младежката структура на ГЕРБ. Следващото съвместно събитие между ГЕРБ, „Ханс Зайдел“ и Мартенс център е предстоящата кръгла маса по темите, свързани с бежанските потоци и управлението на миграционните процеси, която ще се проведе на 24 октомври в София. Заместник-председателят на ГЕРБ изрази надежда сътрудничеството да бъде разширено и в институционален план като от „Ханс Зайдел“ подкрепят различните министерства с експерти при реализирането на различни обучения. Като пример той посочи успешните обучения през 2010 и 2011 г. в Бавария на разследващите полицаи и прокурорите, които работят срещу тежката организирана престъпност и корупцията. \r\nДиректорът на фондация „Ханс Зайдел“ д-р Петер Витерауф подчерта огромната роля на България за гарантирането на стабилността и сигурността в региона на Балканите. От своя страна Цветан Цветанов запозна Витерауф и Ханс-Петер Ул с приоритетите на българското председателство на ЕС като постави основен акцент върху европерспективите пред Западните Балкани. От „Ханс Зайдел“ изразиха желание да подкрепят провеждането на балканска среща по темите, свързани със сигурността в региона.", "date": "2017.10.11", "title": "Зам.-председателят на ГЕРБ Цветан Цветанов разговаря с директора на фондация „Ханс Зайдел“ Петер Витерауф"}
{"url": "http://www.focus-news.net/news/2017/10/11/2445426/ministar-nikolina-angelkova-v-ramkite-na-predsedatelstvoto-shte-se-provede-mezhdunarodna-konferentsiya-na-visoko-nivo-na-tema-turizam-i-digitalna-transformatsiya.html", "text": "Предвиждаме Международна конференция на високо ниво- „Туризъм и дигитална трансформация“, която да се проведе през февруари следващата година.  Преди това предвиждаме и неформална среща между министрите на туризма с тема „Туризъм и икономически растеж“. Това каза министърът на туризма Николина Ангелкова, представяйки основните приоритети на министерството за предстоящото Председателство на Съвета на ЕС на заседание на парламентарната комисия по икономическа политика и туризъм, предаде репортер на Агенция „Фокус“. „Залагаме изключително много на дигиталната трансформация на туристическия бизнес като фактор за устойчив икономически растеж“, посочи тя. „През първите 6 месеца на следващата година ще продължим да акцентираме върху събитията от Националната програма за туристическа реклама. Финализираме подготовката на нови рекламни материали, които ще имаме възможност да предложим на всички делегати и гости, които ще посетят страната ни по време на Председателството“, обясни Николина Ангелкова. „Разработваме и доразвиваме онлайн платформата „Обичам България“, която стартира миналия месец, за да има пряка връзка със сайта на Председателството“, каза още министърът.  \r\nБиляна ИВАНОВА", "date": "2017.10.11", "title": "Министър Николина Ангелкова: В рамките на Председателството ще се проведе Международна конференция на високо ниво на тема „Туризъм и дигитална трансформация“"}
{"url": "http://www.focus-news.net/news/2017/10/11/2445427/afp-es-prizova-za-zachitane-na-konstitutsiyata-na-ispaniya.html", "text": "В сряда Европейският съюз призова за „пълно уважение на испанския конституционен ред“, след като каталунският лидер заяви, че има мандат да обяви независимост на автономния регион, но ще отложи провъзгласяването, за да бъде даден шанс за диалог с Мадрид, предава AFP.\r\n„Комисията следи отблизо ситуацията в Испания и повтаря своя предишен призив за пълно зачитане на испанския конституционен ред\", заяви пред репортери заместник-председателят на ЕК Валдис Домбровскис.Тереза Герова", "date": "2017.10.11", "title": "AFP: ЕС призова за „зачитане на Конституцията на Испания“"}
{"url": "http://www.focus-news.net/news/2017/10/11/2445428/blagoevgrad-vodosveti-za-zdrave-shte-badat-otsluzheni-v-selata-balgarchevo-i-izgrev.html", "text": "Водосвети за здраве ще бъдат отслужени в селата Българчево и Изгрев на 14 октомври и 15 октомври 2017 г. с благословението на Негово Високопреосвещенство Неврокопски митрополит Серафим. Това съобщиха от пресцентъра на Община Благоевград.\r\nНа 14 октомври 2017 г. / събота/ в 12:30 часа в двора на храма „Св. Петка“ в село Българчево ще бъде отслужен водосвет по повод 92 години от построяването и функционирането на църквата в селото.  \r\nНа 15 октомври /неделя/ от 12:30 часа в двора на църквата „Св. Иван Рилски Чудотворец“ в село Изгрев ще бъде даден курбан за здраве. Събитието се организира  в чест на патрона на храма „Св. Иван Рилски“. \r\nПразничните дни се организират от Община Благоевград, кметствата на село Българчево и село Изгрев, и църковното настоятелство на село Изгрев.", "date": "2017.10.11", "title": "Благоевград: Водосвети за здраве ще бъдат отслужени в селата Българчево и Изгрев"}
{"url": "http://www.focus-news.net/news/2017/10/11/2445429/sliven-okrazhnata-prokuratura-zadarzha-za-72-chasa-mazh-obvinen-v-otvlichane-i-iznasilvane.html", "text": "Окръжна прокуратура – Сливен задържа за 72 часа 31-годишния Георги Т. Това съобщиха от пресцентъра на Окръжна прокуратура - Сливен. Той е обвинен за това, че на 9 октомври 2017 г. в гр. Сливен, отвлякъл жена с инициали К. В., като деецът е бил въоръжен. Георги Т. е обвинен и за това, че за времето от 21.30 часа на 9 октомври 2017 г. до 3.00 часа на 10 октомври 2017 г. в гр. Сливен, се съвкупил жената с инициали К. В., като я принудил към това със сила и заплашване.\r\nГеорги Т. е обвинен и за това, че на 10 октомври 2017 г. в гр. Сливен, без надлежно разрешително, държал високорискови наркотични вещества: 1 бр. кафяво твърдо вещество, реагирало на полеви тест като канабис и 2 бр. хапчета, жълтозелени на цвят, реагирали на полеви тест като амфетамин.\r\nПредстои Окръжна прокуратура – Сливен да внесе в съда искане за определяне на постоянна мярка за неотклонение „задържане под стража“ спрямо обвиняемия.", "date": "2017.10.11", "title": "Сливен: Окръжната прокуратура задържа за 72 часа мъж, обвинен в отвличане и изнасилване"}
{"url": "http://www.focus-news.net/news/2017/10/11/2445430/diskusiyata-zaedno-v-sigurnostta-rolyata-na-balgariya-v-obshtata-evropeyska-otbrana-shte-se-provede-v-sofiya-na-16-oktomvri.html", "text": "Дискусията „Заедно в сигурността. Ролята на България в общата европейска отбрана“ ще се проведе на 16 октомври. Това съобщиха от пресофиса на Сергей Станишев. \r\nНа 1 март 2017 г. председателят на ЕК Жан-Клод Юнкер представи Бяла книга за бъдещето на Европа. След нея бяха публикувани поредица от документи за размисъл. Растящата нестабилност в съседните на Европа региони и в света, както и новите заплахи, произтичащи от икономически, екологични и технологични фактори, дават на сигурността и отбраната по-важна роля в бъдещето на европейския проект. Документът за размисъл относно бъдещето на европейската отбрана очертава предизвикателствата и посочва три възможни сценария.\r\nНа 5 юни 2017 г. се проведе дискусията „ЕВРОПА ОТНОВО НА ПЪТ“, с която важният обществен разговор за бъдещето на ЕС стартира и в България. Събитието постигна целта си – 10 години след пълноправното членство – проевропейски сили и личности у нас да потърсят консенсус по приоритетите, които България да отстоява като председател на най-престижния Съюз в света.\r\nСледващият важен етап в обществения разговор е сигурността и ролята на страната ни в този дебат.\r\nИнициираната от президента на ПЕС Сергей Станишев и организирана от Академията за леви европейски политики, Атлантическия клуб в България, Института за дясна политика, ПанЕвропа България, Сдружението „Българска отбранителна индустрия“, Фондация „Фридрих Еберт“ – бюро България, Софийския форум за сигурност, Центъра за изследване на отбраната и сигурността и Центъра за изследване на политиките в отбраната дискусия „ЗАЕДНО В СИГУРНОСТТА. РОЛЯТА НА БЪЛГАРИЯ В ОБЩАТА ЕВРОПЕЙСКА ОТБРАНА“, ще се проведе на 16 октомври 2017 г. от 10.30 часа във Военен клуб, зала „Концертна“ в София, на бул. „Цар Освободител“ 7. В нея ще вземат участие президентът на Република България, министър-председателят, заместник министър-председателят и министър на отбраната, политици от различни политически сили, политолози, анализатори, журналисти, представители на гражданското общество и на научните среди.", "date": "2017.10.11", "title": "Дискусията „Заедно в сигурността. Ролята на България в общата европейска отбрана“ ще се проведе в София на 16 октомври"}
{"url": "http://www.focus-news.net/news/2017/10/11/2445431/burgas-turisticheski-kompleks-akve-kalide-organizira-tvorchesko-atelie-posveteno-na-esenta.html", "text": "Туристически комплекс „Акве калиде“ в Бургас организира творческо ателие, посветено на есента. Това съобщиха от пресцентъра на Община Бургас. Арт ателието ще бъде открито на 15 октомври. Събитието е с начален час 11.30 и ще разкрие на всички, желаещи да се включат, красотата на есента. Деца и родители ще имат възможност да изработят цветни картини или различни фигурки от всички природни продукти, които предоставя есента. Кестени, жълъди, шишарки, разноцветни листа ще се превърнат в човечета, автомобили, влакчета и всичко, които въображението ви роди.\r\nТова е осмото творческо ателие, което реализира Туристически комплекс „Акве калиде“ през тази година. Стъклопис, изработка на хвърчила, работа с глина, това са само малка част от забавленията, които радват малки и големи през уикендите и по различни поводи на това място с хилядолетна история.", "date": "2017.10.11", "title": "Бургас: Туристически комплекс „Акве калиде“ организира творческо ателие, посветено на есента"}
{"url": "http://www.focus-news.net/news/2017/10/11/2445432/ministar-lilyana-pavlova-chast-ot-balgarskata-administratsiya-na-predsedatelstvoto-na-saveta-na-es-se-obuchava-v-holandiya.html", "text": "Част от българската администрация на Председателството на Съвета на ЕС се обучава в Холандия. Това каза министър Лиляна Павлова, след като се включи в засаждането на цветна мозайка, изобразяваща логото на българското председателство на съюза, заедно с кмета на София Йорданка Фандъкова и временно изпълняващия длъжността Посланик на Нидерландия в България Яп Вернер, предаде репортер на Агенция „Фокус“. „Холандия ще окаже и съдействие на Министерството на външните работи на България, като изпрати свой дипломат по време на Председателството на ЕС на България. Защото Холандия като държава с опита си да председателства съвета има много на какво да ни научи и какво да ни покаже. Затова ние наистина сме благодарни и продължаваме напред заедно“, каза министър Павлова и благодари за дарението от близо 38 хил. холандски лалета.\r\n„Цветята са символ на нещо позитивно и за нас това е един много важен знак на подкрепа. Очакваме първата половина на 2018 г. да бъде изпълнена с много предизвикателства, с много не леки теми за дискусия в търсене на компромис, така че се надявам, че това отново утвърждава партньорството между България и Холандия в този процес“, каза още тя.\r\nМинистър Павлова уточни, че лалетата очертават не само логото, но и орнаментиката на визуалната идентичност, която е одобрена за брандиране на Българското председателство на Съвета на Европейския съюз. \r\nЦветилена СИМЕОНОВА", "date": "2017.10.11", "title": "Министър Лиляна Павлова: Част от българската администрация на Председателството на Съвета на ЕС се обучава в Холандия"}
{"url": "http://www.focus-news.net/news/2017/10/11/2445433/dimitar-margaritov-kzp-pazarat-na-stoki-za-uchenika-v-navecherieto-na-novata-uchebna-godina-ostana-spokoen.html", "text": "Кампанията за осъществяване на контрол по отношение на предлагането и продажбата на стоки за ученика в навечерието на новата учебна година е преминала спокойно. Това съобщи председателят на Комисията за защита на потребителите (КЗП) Димитър Маргаритов пред BIT, съобщиха от пресцентъра на КЗП. Маргаритов коментира, че този факт е показателен за ефекта, който може да се постигне, когато една дейност се осъществява методично, целенасочено и отговорно. „За разлика от минали години, когато установявахме редица нелоялни търговски практики при предлагането на различни стоки и услуги за ученика, то през тази година е по-различно. Нямаме нито една жалба и нарушенията са сведени до минимум”, посочи Маргаритов. Той даде пример със случаите от минали периоди, когато „раниците с ергономичен гръб се оказаха също толкова тежки и неудобни, колкото тези, за които подобен анонс не беше отправен. Или продажбата на бележник в комплект с лична карта и подвързия, чиято цена се вдигаше в пъти. Подобни практики, които квалифицирахме като нелоялни, практически отсъстват от пазара”, допълни председателят. Маргаритов потвърди, че КЗП участва съвместно с Българската агенция по безопасност на храните и Националната полиция в инициативата на Върховната административна прокуратура за извършване на нарочни проверки в търговските обекти около и в училищата за установяване на евентуална продажба на опасни храни или на такива, които биха могли да повлияят неблагоприятно на подрастващите. „Този въпрос не е толкова потребителски, колкото е изключително важна обществено значима тема и правилно Прокуратурата я е подела. Трябва да има такива проверки и те следва да доведат до рязко ограничаване възможността децата да бъдат изкушени от вредни за тяхното здраве стоки и услуги”, изрази мнение председателят на КЗП, като припомни, че контролният орган неведнъж е извършвал проверки за продажба на тютюневи изделия на деца. \"Има ефект от такива кампании и ние сме готови да ги провеждаме, както по повод началото на учебната година, така и във връзка с други важни потребителски периоди, в които може да се наблюдава засилен риск от нарушения от страна на търговците”, допълни Маргаритов. \r\nВ отговор на въпрос на водещия за развитието на темата за т.нар. „двоен стандарт” при храните Маргаритов каза, че в момента по нея работят много активно всички институции, включително на европейско ниво и добави: „Този петък в Братислава ще се състои среща на най-високо равнище с участието на четирима министър-председатели. На нея основната тема ще бъде именно кога и каква нормативна промяна в европейската регулаторна рамка да бъде извършена възможно най-бързо, за да се сложи край на предлагането на стоки с различно съдържание в различните държави от ЕС, когато тези стоки са от една и съща марка.” \r\nВ програмата за контролната дейност на КЗП до края на годината са планирани и кампании за проверки във връзка с „Черния петък” и зимните празници.", "date": "2017.10.11", "title": "Димитър Маргаритов, КЗП: Пазарът на стоки за ученика в навечерието на новата учебна година остана спокоен"}
{"url": "http://www.focus-news.net/news/2017/10/11/2445434/ministar-nikolina-angelkova-64-mlrd-leva-sa-prihodite-ot-mezhdunaroden-turizam-za-2016-godina.html", "text": "По данни на БНБ миналата година приходите само от международен туризъм, не говорим за вътрешен туризъм, са 6,4 млрд. лева. Това каза министърът на туризма Николина Ангелкова в отговор на въпрос каква част от БВП са приходи от туризъм, предаде репортер на Агенция „Фокус“. „Данните показват, че това е 13% от БВП, приходите от туризъм плюс свързаните с него индустрии директно и индиректно“, поясни тя. \r\nВ отговор на въпрос откъде Министерството на туризма черпи статистическите си данни по повод разминавания в данните министърът уточни: „Информацията, която ползва Министерството на туризма, се основава на данни на НСИ, който работи с ясни правила и методики, базирани на регламента на ЕВРОСТАТ, како всяка страна-членка е длъжна да прави“. „Във връзка с некоректното тълкуване на данните от страна на определени представители на туристическия бранш, в момента излизаме с обща позиция с НСИ. Работим с официални данни, които са изработени от официална институция, каквато е НСИ“, каза още Николина Ангелкова. \r\nБиляна ИВАНОВА", "date": "2017.10.11", "title": "Министър Николина Ангелкова: 6,4 млрд. лева са приходите от международен туризъм за 2016 година"}
{"url": "http://www.focus-news.net/news/2017/10/11/2445435/el-pais-pedro-sanches-podkrepi-zadeystvaneto-na-chl-155-ot-konstitutsiyata-na-ispaniya-no-i-otvaryaneto-na-debata-za-reforma-na-osnovniya-zakon.html", "text": "Лидерът на Испанската социалистическа работническа партия (ИСРП) Педро Санчес обяви подкрепата си за активирането на член 155 от Конституцията с оглед на вчерашните събития в регионалния парламент на Каталуния, като същевременно се изказа за стартирането на дебата за реформа на Основния закон на кралството, съобщава вестник El Pais.\r\nПри пристигането си в седалището на ИСРП в Мадрид Санчес заяви пред репортери, че трябва да бъде задействан член 155, а междувременно „да отворим дебата за конституционната реформа“.Тереза Герова", "date": "2017.10.11", "title": "El Pais: Педро Санчес подкрепи задействането на чл. 155 от Конституцията на Испания, но и отварянето на дебата за реформа на Основния закон"}
{"url": "http://www.focus-news.net/news/2017/10/11/2445436/aleksandar-ivanov-gerb-se-opitva-da-smekchi-naprezhenieto-za-da-se-dade-glasnost-na-polozhitelnite-neshta-koito-se-sluchvat.html", "text": "ГЕРБ се опитва да смекчи напрежението, за да се даде гласност на положителните неща, които се случват. Това каза Александър Иванов, народен представител от ПГ на ГЕРБ, в разговор с Клара Маринова в ефира на Радио К2, съобщиха от екипа на предаването \"Беновска пита\". Александър Иванов изрази позиции по следните теми: \r\nСкандалите, породени от медийните изяви на Антон Тодоров и Валери Симеонов. \r\n„Защо се случва всичко това в средите на властта, защо допускате да настройвате журналистите срещу себе си?”, попита водещата Клара Маринова. Александър Иванов обясни, че неговото лично мнение е, че във въпросното интервю, заради което Антон Тодоров е подал своята оставка, не е доловил нищо повече от лека ирония. „Но как може да се говори за „столчето, което ще му се наложи да освободи”, другият да го заплашва с „виктор-гейт”?”, продължи водещата. Събеседникът й изрази мнение, че това е било просто препратка към миналото, да се питат хора от медия защо е празно „столчето”, а не е заплаха към водещия журналист. \r\n„Един чисто човешки съвет, Вие сте млад политик, дано не Ви се наложи да играете същата роля, която изиграха Валери Симеонов и Антон Тодоров!”, обърна се водещата към своя събеседник. Той отговори, че не го пожелава на никого и се надява никога думите му да не бъдат изтълкувани по начин, по който не е искал да ги изкаже. „Но Вие сте права, ние сме политически лица, и трябва много внимателно да се изказваме, дори да се шегуваме!”, добави народният представител. На въпроса защо са протестирали днес пред МС журналисти, Александър Иванов отговори, че всеки има право да изразява своето гражданско мнение. \r\n„Одобрявате ли личната позиция на политик да бъде представяна на бланка на МС едва ли не като позиция на целия МС?”, попита водещата Клара Маринова. Събеседникът й отговори, че това отново е лична позиция и не го намира като някаква нападка или упрек. Той продължи, че се надява да се води диалог за политики, а да не се връщаме назад във времето. „Отношението към медиите е пар екселанс политика. Вие лично бихте ли си позволили на бланка на ПГ да изразявате личното си мнение, личните си позиции, личните си чувства и вълнения?”, продължи водещата Клара Маринова. Народният представител отговори, че не му се е налагало да влиза в такава роля и не мисли, че ще му се наложи. Това е позиция на вицепремиер, издадена от пресслужбата, независимо каква е бланката. Това не е официален документ или позиция на правителството. \r\nПроваленото поради липса на кворум заседание на КСНС. \r\n„Кой печели и кой губи от политиката „на инат? До къде ще докарат България и нас, нейните граждани, политиците, които си „играят игрички“ и не решават големите и остри проблеми на държавата, обществото, на всеки от нас?”, попита водещата Клара Маринова. Александър Иванов отговори, че съжалява, че този КСНС е интерпретиран по този начин от определени участници в него, които всъщност играят политически игри, защото не са спечелили изборите и явно това ги гложди. Народният представител беше категоричен, че тонът на самото заседание е бил изключително конструктивен, с мисъл за решаване на проблемите. След това обаче определени политици от опозицията са започнали да правят внушения. Вместо това би трябвало да се наблегне на политиките, които води правителството. \r\n„А защо тогава няма решение на КСНС, след като не е провален?”, попита водещата Клара Маринова. Събеседникът й отговори, че това ще се случи на следващото заседание. По отношение на кворума всички са знаели предварително за ангажиментите на част от участниците, затова не е коректно да се твърди, че заседанието е било провалено умишлено. \r\nПротивопоставянето между президента и изпълнителната власт. \r\nАлександър Иванов заяви, че самият той тълкува съвета на премиера към политиците от ГЕРБ да не коментират президента като желание да се запази добрия тон между институциите. „Генерал срещу генерал, кой ще победи?”, попита водещата Клара Маринова. Събеседникът й отговори, че трябва да победи целият български народ. Той продължи, че си имаме напълно легитимно избрани премиер и президент и не вижда тук някакъв задочен спор. \r\nОбвиненията към ГЕРБ за злоупотреби и срастване с властта. \r\n„Не стихват скандалите в ГЕРБ. Те станаха много… Даже не ми се изреждат. В интерес на истината и реалните факти от историята ГЕРБ не е първата партия, сполетяна от подобни явления, когато е на власт у нас. Защо се случва всичко това?”, попита водещата Клара Маринова. Събеседникът й отговори, че ГЕРБ се опитва да смекчи напрежението, за да се даде гласност на положителните неща, които се случват. Освен това е важно да се подчертае, че ГЕРБ е единствената партия, която не е отваряла чадър над хора, към които има повдигнати обвинения. \r\n“Създава се впечатление, че определени среди в ГЕРБ, известни с близостта си до втория човек в партията, провеждат някаква собствена линия и неведнъж поставят министър - председателя в трудно положение. Под “повърхността” в ГЕРБ сега “тече” много остра борба. Как я усещате Вие вътре в епицентъра?”, попита водещата Клара Маринова. Александър Иванов отговори, че всъщност ГЕРБ в момента се намира в много добра форма. Доказателство за това са и отминалите частични местни избори, на които хората отново са гласували огромно доверие на ГЕРБ. Той още веднъж подчерта, че хората се интересуват от реалните политики, които ГЕРБ води, а опозицията не може да предложи нищо по-добро, като алтернатива. Като цяло сме на прав път, а опозицията се държи деструктивно, вместо да е конструктивен коректив. \r\nБюджет 2018. \r\nНародният представител обясни, че се очаква до края на месеца да бъде внесен бюджета за следващата година. „Стъпва се на една много добра прогноза за българската икономика, така че съм положително настроен за един балансиран бюджет!”, завърши Александър Иванов разговора си с Клара Маринова в ефира на „Радио К2” на 11 октомври 2017 г.", "date": "2017.10.11", "title": "Александър Иванов: ГЕРБ се опитва да смекчи напрежението, за да се даде гласност на положителните неща, които се случват"}
{"url": "http://www.focus-news.net/news/2017/10/11/2445437/dha-irakskite-tyurkmeni-sa-gotovi-da-se-biyat-za-kirkuk-no-nyama-da-go-dadat-na-irakskite-kyurdi.html", "text": "Командирът на създадените за борба с ДАЕШ военни формирования на иракските тюркмени (туркомани) Йълмаз Неджар заяви, че въобще не може да става дума за предаването на град Киркук на иракските кюрди, предаде информационната агенция Догу хабер ажансъ (ДХА). Военните структури на иракските туркомани са известни още като частите „Хашди Шаби”. „Като туркомани нашите въоръжени сили постоянно са в готовност. Дадохме много жертви; готови сме на това и в бъдеще, ако се наложи…”, посочва в ексклузивно интервю в Багдад за кореспондент на ДХА. Георги Димов", "date": "2017.10.11", "title": "ДХА: Иракските тюркмени са готови да се бият за Киркук, но няма да го дадат на иракските кюрди"}
{"url": "http://www.focus-news.net/news/2017/10/11/2445438/yordanka-fandakova-kmet-na-sofiya-kmetat-na-amsterdam-i-ekipat-mu-pomognaha-na-sofiya-da-se-podgotvi-po-dobre-za-balgarskoto-predsedatelstvo-na-saveta-na-es.html", "text": "Кметът на Амстердам и екипът му помогнаха на София да се подготви по-добре за Българското председателство на Съвета на ЕС. Това каза кметът на София Йорданка Фандъкова, след като се включи в засаждането на цветна мозайка, изобразяваща логото на българското председателство на съюза, заедно с министър Лиляна Павлова и временно изпълняващия длъжността Посланик на Нидерландия в България Яп Вернер, предаде репортер на Агенция „Фокус“.\r\n„Искам да благодаря на Посолството на Холандия и на г-жа Павлова и екипа ѝ, защото всички работим в тясно сътрудничество, за да може да посрещнем гостите на София по най-добрия начин. Специални благодарности и на кмета на Амстердам. Всъщност Амстердам беше един от най-добрите примери за Председателството на Съвета на Европейския съюз. Те ни помогнаха много и на нас като община с екипи и експерти, за да се подготвим добре“, каза още Фандъкова.\r\nПо думите ѝ освен за гостите на града, тази придобивка има значение и за софиянци. „В последните години столицата се превърна не само в зелен, но и в много цветен град. И в момента подготвяме над 300 хил. различни луковици, които ще бъдат сред пролетните цветя в София. Подготвили сме и нови цветни решения и изненади за следващата година“, каза тя и уточни, че има сериозен ангажимент и относно засаждането на дървета. „Над 1300 дървета се засаждат в момента по различните булеварди и в парковете на София, така че нека се радваме, че имаме един зелен град и да го обичаме“, каза Фандъкова.\r\nЦветилена СИМЕОНОВА", "date": "2017.10.11", "title": "Йорданка Фандъкова, кмет на София: Кметът на Амстердам и екипът му помогнаха на София да се подготви по-добре за Българското председателство на Съвета на ЕС"}
{"url": "http://www.focus-news.net/news/2017/10/11/2445439/veliko-tarnovo-mezhdunarodniyat-den-na-beliya-bastun-be-otbelyazan-v-svishtov.html", "text": "В навечерието на Международния ден на белия бастун хората със зрителни нарушения в Свищов се събраха, за да го отбележат. Това съобщиха от пресцентъра на Община Свищов. Международният ден на белия бастун е символ на самостоятелността на слепите хора и стремежа им за достоен живот и равноправие. У нас той е отбелязан за първи път през 1980 година, с прояви организирани от Съюза на слепите в България. По същия пример и днес в Свищов хората със зрителни нарушения се събраха за да отбележат важността на този ден. Председателят на териториалната организация на слепите Мария Велчева благодари за активността на хората членуващи в нея. Тя  приветства и гостите от Културен клуб на пенсионера „Щастливеца“, които бяха дошли да представят фолклорна програма, в знак на уважение и добри чувства. В препълнената зала на Клуб на инвалида „Вяра, Надежда, Любов“  и в присъствието на кмета Генчев тя спомена, че информираността е много важна за незрящите хора и именно по тази причина всяка сряда се правят срещи в клуба, на които се обменят актуални новини и полезна информация.  Кметът на общината Генчо Генчев поздрави присъстващите за тяхната активност в обществения живот  и ги увери, че винаги могат да разчитат на подкрепата на община Свищов при реализирането на своите инициативи, след което дари на клуба сумата от 100 лева. Председателят Мария Велчева му благодари от името на членовете на организацията за грижите и вниманието към тях, а след това всички се насладиха на разнообразната програма, която представиха гостите от клуб „Щастливеца“.\r\nМеждународният ден на белия бастун – 15 октомври се отбелязва от 1969 г. по решение на Международната федерация на слепите, с цел привличане на вниманието на световната общност към проблемите на хората с нарушено зрение. През 1930 година французойката Жили Дербемон предлага, бастуните използвани от слепите хора да бъдат в бял цвят, за да се забелязват по-добре и още следващата година кметът на Париж реализира тази идея. Белият бастун е признат като знак за зрително увреждане и символизира самостоятелността на зрително затруднените лица. Посредством него, използвайки определени техники, хората с нарушено зрение получават по тактилно-двигателен път информация за състоянието на обкръжаващата ги среда.", "date": "2017.10.11", "title": "Велико Търново: Международният ден на белия бастун бе отбелязан в Свищов"}
{"url": "http://www.focus-news.net/news/2017/10/11/2445440/deutsche-welle-v-turtsiya-zapochna-protsesat-sreshtu-germanskiya-zhurnalist-mesale-tolu.html", "text": "В сряда, 11 октомври, в Турция де даден старт на съдебния процес срещу германския журналист и преводач Месале Толу, припомня Deutsche Welle. Тя е обвинена в терористична пропаганда и членство в терористична организация. Обвиняеми по делото са още 17 души.\r\nАдвокатът на подсъдимата поясни, че ако бъде призната за виновна, 33-годишната Толу ще бъде изправена пред присъда от 20 г. лишаване от свобода. \r\nТолу работеше в лявата информационна агенция Etha, закрита с правителствен декрет. Спецчасти на турската полиция я задържаха на 30 април, след като нахлуха в жилището й. Толу има двойно гражданство – турско и германско. Тереза Герова", "date": "2017.10.11", "title": "Deutsche Welle: В Турция започна процесът срещу германския журналист Месале Толу"}
{"url": "http://www.focus-news.net/news/2017/10/11/2445441/plovdiv-62-godishna-zhena-e-zaginala-pri-katastrofata-na-patya-kray-selo-kadievo.html", "text": "62-годишна жена е загинала при катастрофата на пътя край село Кадиево. Това съобщи за Радио „Фокус” – Пловдив говорителят на ОДМВР-Пловдив. Инцидентът е станал около 13.00 часа днес. Според информацията, с който разполага полицията към момента, пикап е навлязъл в лентата за насрещно движение и се е сблъскал с джип. Пристигналият на място екип на Спешна помощ е констатирал смъртта на жената, която е управлявала пикапа. Алкохолната проба на 52-годишния шофьор на джипа е отрицателна. Местопроизшествието е запазено от служители на Районно управление на МВР – Стамболийски. Извършен се оглед. Изясняват се причините и обстоятелствата, довели до тежкия пътен инцидент.\r\nЦветана ТОНЧЕВА", "date": "2017.10.11", "title": "Пловдив: 62-годишна жена е загинала при катастрофата на пътя край село Кадиево"}
{"url": "http://www.focus-news.net/news/2017/10/11/2445442/prof-donka-baykova-dietolog-roditelite-ne-tryabva-da-si-zatvaryat-ochite-ako-deteto-im-e-puhkavichko-zashtoto-tova-znachi-zatlastyavane.html", "text": "Родителите не трябва да си затварят очите, когато виждат, че детето им е пухкавичко, защото това значи затлъстяване. Това каза диетологът проф. Донка Байкова в интервю за Агенция „Фокус“ по темата за увеличаващия се ръст на затлъстяване при децата до 5-годишна възраст в България.\r\n„Може и родителите да се радват, че децата им са пухкави, но това значи, че те не са здрави деца. Моят съвет е въобще да не си затварят очите за този проблем, защото още в ранна възраст тези деца имат мастни отлагания на липиди върху вътрешната повърхност на съдовете. И ако до 12-годишна възраст не се вземат мерки, през мекичките мастни плаки започват да минават съединително-тъканни влакна и да се оформят трудно обратими атеросклерозни натрупвания“, каза още тя и посъветва родителите периодично да се консултират със своите лични и доверени лекари за физическото здраве на децата си. \r\n„Защото при тази възраст е много трудно да кажем кое е норма и кое е патология. При децата има различие в израстването и изоставането в растежа – те се движат по една крива и до 5-годишна възраст ту забавят растежа си, ту го забързват. Това се нарича гаусова крива. И всъщност ако се види, че тази гаусова крива върви в посока на удължаване на периодите, когато детето предимно расте по обиколки и не се получава обратното след две години, родителите трябва непременно да се обърнат към специалист“, каза проф. Байкова, като уточни, че това не значи, че детето ще гладува, а че ще се вземат мерки за оптимизиране на грешките.\r\n„След времето, прекарано в детската градина, където детето е стояло дълго на едно място, родителите трябва да използват своето време с него за игри, които изискват движение на открито. Защото движението намалява абсолютно всички рискове от натрупване на излишни килограми и дори и да има генетична обремененост, тя би могла да се предотврати. И ако до 7-годишна възраст детето не е влязло в норма, непременно родителите трябва да се обърнат не само към личния педиатър, но и към специалист по диететика“, обясни тя.\r\nЦветилена СИМЕОНОВА", "date": "2017.10.11", "title": "Проф. Донка Байкова, диетолог: Родителите не трябва да си затварят очите, ако детето им е пухкавичко, защото това значи затлъстяване"}
{"url": "http://www.focus-news.net/news/2017/10/11/2445443/darzhavniyat-glava-rumen-radev-vav-vreme-na-politichesko-protivopostavyane-nsorb-dava-primer-za-edinstvo-i-zagarbvane-na-razlichiyata-v-imeto-na-grazhdanite.html", "text": "Със своето единство в името на благополучието на гражданите Националното сдружение на общините в Република България (НСОРБ) се утвърди като активна и надеждна организация с незаменима експертиза. НСОРБ е незаобиколим фактор в отношенията между централната и местната власт. Това заяви президентът Румен Радев, който на „Дондуков“ 2 се срещна с Управителния съвет на НСОРБ. Това съобщиха от прессекретариата на държавния глава.\r\n„Развиването на ефективно местно самоуправление е ключът към връщането на хората към гражданската активност и към убеждаването им, че оставайки в родните места, те имат перспективи за развитие“, заяви държавният глава. \r\nНа срещата беше обсъдена темата за финансовата децентрализация с оглед на ефективното управление на местно ниво. Румен Радев беше категоричен, че трябва да има баланс между растящите задължения на общините и бюджетното обезпечаване на изпълнението на тези задължения. \r\nПрезидентът и представителите на НСОРБ се съгласиха, че трябва в най-кратък срок да бъде формулирана ефективна национална политика за развитие на регионите, с която да се спре обезлюдяването на българските общини и да се стимулират младите хора да се връщат в родните си места. \r\nСлед края на разговорите с НСОРБ държавният глава Румен Радев удостои с Почетен знак изпълнителния директор на Сдружението Гинка Чавдарова за приноса й в утвърждаване на местното самоуправление в Република България и дългогодишната й работа за развитието на българските общини.\r\n„Във време, в което в България се ширеше разединение и разруха, с Вашата активна и всеотдайна работа беше създадена организация, която съзиждаше и обединяваше. В резултат на Вашите 21-годишни усилия като директор на тази организация, днес имаме 265 общини в България, обхванати в единно и всеотдайно работещо тяло“, заяви държавният глава по време на церемонията. \r\nПо думите на президента членовете на НСОРБ, като мажоритарно избрани кандидати, са натоварени с изключителната отговорност да защитават ежедневно гласуваното им от гражданите доверие и да бъдат най-близо до тях в решаването на проблемите. „Вие доказахте, че можете да работите заедно в интерес на гражданите, независимо от политическата си принадлежност. Вие давате пример за единство във време, когато на най-високо институционално ниво се говори с езика на омразата и разделението“, каза още Румен Радев и оцени високо конструктивния подход на НСОРБ и предлаганите от тях решения за възстановяване на ролята на регионалната политика. \r\n„Солидарността между общините е на лице и е силна. Именно българската община е институцията с най-стари и здрави исторически корени у нас, но нейната роля все още не се получава достатъчно признание. Именно в общините и местните общности има огромна позитивна енергия и идеен заряд, на които трябва да се дава пространство и изява“, заяви Гинка Чавдарова по време на церемонията.  \r\nРумен Радев прие под негова егида да бъде организиран форум за диалог по въпросите, свързани с местната власт, в който да участват представители на изпълнителната и законодателната власт.", "date": "2017.10.11", "title": "Държавният глава Румен Радев: Във време на политическо противопоставяне, НСОРБ дава пример за единство и загърбване на различията в името на гражданите"}
{"url": "http://www.focus-news.net/news/2017/10/11/2445444/the-guardian-broyat-na-balgarite-i-rumantsite-zhiveeshti-vav-velikobritaniya-se-e-uvelichil-s-blizo-80-za-perioda-2014-2016-g.html", "text": "Броят на румънците и българите, живеещи във Великобритания, се е увеличил с близо 80% от 230 хил. през 2014 г. до 413 хил. през миналата година, съобщава вестник The Guardian, като се позовава на данни от Службата за национална статистика.\r\nДанните са резултат от премахването на ограниченията на правото им да работят в Обединеното кралство. Решението бе взето през 2014 г. \r\nСпоред ОНС близо 80% от румънците и българите в трудоспособна възраст във Великобритания са на работа, а само 11,5 хил. са безработни. Останалите работят от вкъщи, учат или са пенсионирани преди навършване на определената възраст. \r\nОт Службата за национална статистика уточняват, че докато 413 хил. граждани на Румъния и България живеят в Обединеното кралство, то само 6,2 хил. британци са избрали да живеят в двете страни, които станаха членки на Европейския съюз през 2007 г. Тереза Герова", "date": "2017.10.11", "title": "The Guardian: Броят на българите и румънците, живеещи във Великобритания, се е увеличил с близо 80 %  за периода 2014-2016 г."}
{"url": "http://www.focus-news.net/news/2017/10/11/2445445/afp-ispanskoto-pravitelstvo-i-opozitsiyata-postignaha-saglasie-da-prouchat-vazmozhnostite-za-reforma-na-konstitutsiyata.html", "text": "Националното правителство в Мадрид и опозиционната Испанската социалистическа работническа партия (ИСРП) на Педро Санчес са постигнали съгласие да проучат възможностите за реформа на Конституцията, за да бъде преодоляна каталунската криза, предава AFP.\r\n„Споразумението, което имам с министър-председателя, е, че ще открием политическия път, пътя на конституционната реформа\", заяви Педро Санчес пред репортери и добави, че дебатът ще се съсредоточи върху това „как Каталуния да остане в Испания, а не как да я напусне\".Тереза Герова", "date": "2017.10.11", "title": "AFP: Испанското правителство и опозицията постигнаха съгласие да проучат възможностите за реформа на Конституцията"}
{"url": "http://www.focus-news.net/news/2017/10/11/2445446/obyaviha-ofitsialno-pochiven-den-v-panama-zaradi-uspeha-na-futbolistite.html", "text": "Президентът на Панама Хуан Карлос Варела обяви днешния ден, сряда, за официален почивен в страната, предадоха световните медии. \r\nПовод за решението на държавния глава е първото в историята класиране на националния отбор по футбол за световно първенство.\r\nНационалите на Панама победиха Коста Рика с 2:1 и се класираха директно за Мондиала в Русия следващата година.\r\nВенцислав ДРАГОМАНОВ", "date": "2017.10.11", "title": "Обявиха официално почивен ден в Панама заради успеха на футболистите"}
{"url": "http://www.focus-news.net/news/2017/10/11/2445447/sliven-19-voennosluzheshti-polozhiha-voenna-kletva-v-tsentara-za-podgotovka-na-spetsialisti-v-grada.html", "text": "За първи път от 14 години в Центъра за подготовка на специалисти в Сливен се състоя ритуал за полагане на военна клетва. 19 военнослужещи от центъра се заклеха да бранят Родината пред своите семейства и официални лица, предаде репортер на Радио „Фокус“ – Сливен. Командирът на военното формирование полк. Любомир Вачев заяви, че с думите на клетвата войниците завинаги влизат в строя на защитниците на България. \r\nОбластният управител поздрави новоназначените с професионалния им избор. Областният управител Чавдар Божурски, който бе гост на тържествения ритуал поздрави новобранците и припомни, че всички носим отговорност за бъдещето на България. Гост на тържеството бе и директорът на Регионална служба „Военна полиция“ полковник Деян Цветков. \r\nНовобранците са част от заелите обявените 43 вакантни места в Центъра. Новозначени за срок от 5 години са 25 войници.\r\nЛюдмила ЙОРГОВА", "date": "2017.10.11", "title": "Сливен: 19 военнослужещи положиха военна клетва в Центъра за подготовка на специалисти в града"}
{"url": "http://www.focus-news.net/news/2017/10/11/2445448/rayonna-prokuratura-kostinbrod-e-zadarzhala-mazh-za-nasilie-nad-lekar.html", "text": "На 10 октомври 2017г. е образувано бързо полицейско производство под ръководството на Района прокуратура Костинброд във връзка със съобщение на тел. 112 за посегателство над лекар от ФСМП-Костинброд. Това съобщиха от пресцентъра на Прокуратурата. В хода на проведеното разследване, с оглед събраните доказателства, на 11 октомври 2017 г. е предявено обвинение на Д. О. А. за причинена лека телесна повреда на лекар-ординатор във ФСМП-Костинброд и противозаконно повреждане на линейка с щети на стойност около 488 лв. Разпитан в качеството на обвиняем, същия не дава обяснения. \r\nД. О. А. е задържан за 72 часа до довеждането му пред съда. Разследването по случая продължава.", "date": "2017.10.11", "title": "Районна прокуратура-Костинброд е задържала мъж за насилие над лекар"}
{"url": "http://www.focus-news.net/news/2017/10/11/2445449/akad-hristo-grigorov-vnuk-na-voyvodata-ichko-boychev-zvanieto-pocheten-grazhdanin-na-simitli-s-koeto-byah-udostoen-e-priznanie-kam-podviga-na-dyado-mi-i-na-vsichki-balgarski-geroi.html", "text": "Званието „Почетен гражданин на Симитли“, с което бях удостоен, всъщност е признание към героичния подвиг на дядо ми, а и на всички български герои. Това каза в предаването „Симитли – минало, настояще и бъдеще“ на Радио „Фокус“ – Пирин акад. Христо Григоров, внук на легендарния български революционер Ичко Бойчев и председател на Българския червен кръст. „За мен това звание е важно, но мисля, че е по-важно за нашите предци, които са си дали живота за свободата на Пиринска Македония. Това звание всъщност е за моят дядо – горнодужмайския войвода Ичко Бойчев, и неговата чета, за знайните и незнайни хора, които действително направиха така, че да може днес с Вас да говорим на български език“, каза още Григоров. \r\nТой посочи, че като председател на Българския червен кръст, но и като почетен гражданин на Симитли, ще работи много активно с Общината. „Червеният кръст работи и помага на всички – на държавните институции, и преди всичко - на хората в нужда. За нас не са от значение политическата окраска или религиозните виждания. Разбира се, със Симитли ще работим, както работим с Благоевград и другите общини в страната. Всъщност, докато има хора в нужда, ще я има и протегнатата ръка на Българския червен кръст“, подчерта акад. Григоров.\r\nЛивия НИНОВА", "date": "2017.10.11", "title": "Акад. Христо Григоров, внук на войводата Ичко Бойчев: Званието „Почетен гражданин на Симитли“, с което бях удостоен, е признание към подвига на дядо ми и на всички български герои"}
{"url": "http://www.focus-news.net/news/2017/10/11/2445450/tass-cheshkoto-pravitelstvo-se-distantsira-ot-zayavleniyata-na-milosh-zeman-za-krim.html", "text": "Министър-председателят на Чешката република, както и министерският съвет на страната се дистанцират от направените от президента на републиката Милош Земан заявления в Парламентарната асамблея на съвета на Европа (ПАСЕ) за Крим, предава ТАСС, позовавайки се на съобщение на министъра на културата на страната Даниел Герман в социалната мрежа Туитър.\r\n„Обсъдихме изказването на Земан на заседание на правителството. Неговата позиция противоречи на правителствената политика и беше отхвърлена от всички коалиционни партии“, написа той.\r\nПравителството на Чешката република е съставено от социал-демократи, християн-демократи и представители на дясно-центристкото политическо движение „Акция на недоволните граждани“.\r\nПревод и редакция:", "date": "2017.10.11", "title": "ТАСС: Чешкото правителство се дистанцира от заявленията на Милош Земан за Крим"}
{"url": "http://www.focus-news.net/news/2017/10/11/2445451/vitseprezidentat-iliyana-yotova-shte-otkrie-xvii-mezhdunaroden-festival-na-chervenokrastkite-i-zdravni-filmi-humanizam-agresiya-kino.html", "text": "Вицепрезидентът Илияна Йотова ще открие XVII Международен фестивал на червенокръстките и здравни филми – „Хуманизъм, агресия, кино“ на 12 октомври в Санитарно-оздравителен комплекс \"Камчия\". Това съобщиха от прессекретариата на държавния глава. Вицепрезидентът е патрон на тазгодишното издание, което ще започне с премиера на новия италиански игрален филм „Фортуната“. \r\nФестивалът е организиран от Българския червен кръст и Медицински университет „Проф. д-р Параскев Стоянов“. За първи път се провежда през 1965 г., а през 2014 г. е възстановен след 23-годишно прекъсване.", "date": "2017.10.11", "title": "Вицепрезидентът Илияна Йотова ще открие XVII Международен фестивал на червенокръстките и здравни филми – „Хуманизъм, агресия, кино“"}
{"url": "http://www.focus-news.net/news/2017/10/11/2445452/st-komisar-atanas-ilkov-odmvr-plovdiv-zadarzhan-e-politseyski-sluzhitel-ima-obrazuvano-sledstveno-delo.html", "text": "Полицейски служител на Трето районно управление на МВР в Пловдив е задържан в ареста. Това съобщи за Радио „Фокус”-Пловдив старши комисар Атанас Илков, директор на ОДМВР-Пловдив. Има и образувано следствено дело по описа на Окръжна прокуратура.\r\nСтарши комисар Илков не пожела да оповести името на полицейския служителя, длъжността, която заема, както и дали задържането му е свързано с участие в схема за телефонни измами. „Няма да кажа повече заради следствената тайна”, каза Илков и добави, че утре прокуратурата ще даде повече информация по случая на официален брифинг.\r\nНеофициално се твърди, че задържаният е зам.-началникът на Трето районно управление на МВР в Пловдив Стоян Павлов.\r\nЦветана ТОНЧЕВА", "date": "2017.10.11", "title": "Ст. комисар Атанас Илков, ОДМВР-Пловдив: Задържан е полицейски служител, има образувано следствено дело"}
{"url": "http://www.focus-news.net/news/2017/10/11/2445453/tsarkvata-daryava-aparati-na-klinikata-za-onkobolni-detsa-v-isul.html", "text": "Три инфузоматни помпи за регулиране на вливките на онкоболните деца, бяха закупени със средствата, набрани от кампанията \"Деца рисуват за деца\", организирана от Културно-просветния отдел при Светия Синод на Българската православна църква. Това съобщиха от пресцентъра на Светия синод. Апаратите официално ще бъдат предадени на Клиниката в ИСУЛ на 12 октомври 2017 г (четвъртък) от 11:30 ч.\r\nПрез 2017 г. Св. Синод благослови да бъде направена благотоворителна изложба-базар с натрупаните през годините от 2014 до 2017 год. рисунки и фотографии от Национален конкурс \"Възкресение Христово\".\r\nНа 31 май 2017 г. в х-л \"Маринела\" беше открита изложбата-базар \"Деца рисуват за деца\" в помощ на Клиниката за лечение на деца с онкохематологични заболявания към ИСУЛ, която остана разположена в лобито на хотела до средата на м. август 2017 г. От кампанията бяха събрани около 10 000 лв. с помощта на които бяха закупени така необходимите апарати.", "date": "2017.10.11", "title": "Църквата дарява апарати на клиниката за онкоболни деца в ИСУЛ"}
{"url": "http://www.focus-news.net/news/2017/10/11/2445454/nbc-news-donald-tramp-e-poiskal-desetokratno-uvelichenie-na-yadreniya-arsenal-na-sasht.html", "text": "Президентът на САЩ Доналд Тръмп е поискал десетократно увеличение на американския ядрен арсенал по време на среща с ръководителите на службите за сигурност на страната миналото лято, предава американската новинарска телевизия NBC News, позовавайки се на информация от трима служители на администрацията, които са били в стаята по време на въпросното заседание.\r\nСпоред служителите на Белия Дом, коментарите на Тръмп са били направени в отговор на кратка презентация, която е показала плавното намаляване на ядрения арсенал на Съединените щати от 60-те години на XX век насам. Той е заявил, че иска увеличение на бройката на атомните оръжия и че иска да сложи край на намаляването им.\r\nПрисъствали свидетелстват, че съветниците на американския държавен глава, сред тях представители на Генералния щаб и Държавния секретар Рекс Тилърсън са били изненадани. Служителите са обяснили юридическите и практически пречки за увеличаването на брой на този вид оръжия и че моментното състояние на въоръжените сили е по-добро от всякога. Те са успели да разубедят американския президент от подобен ход. \r\nВ интервюта за NBC, свидетелите са описали срещата от 20 юли като дълга и в моменти напрегната. Точно във въпросната среща, близкостоящи свидетели са чули Рекс Тилърсън да нарича Доналд Тръмп „глупак“.\r\nПревод и редакция:", "date": "2017.10.11", "title": "NBC News: Доналд Тръмп е поискал десетократно увеличение на ядрения арсенал на САЩ"}
{"url": "http://www.focus-news.net/news/2017/10/11/2445455/afp-v-blizost-do-sedalishteto-na-politsiyata-v-damask-e-izvarshena-dvoyna-samoubiystvena-ataka.html", "text": "Двама самоубийствени атентатори са задействали взривни устройства в близост до седалището на полицията в сирийската столица Дамаск, предава AFP, като се позовава на местни медии.\r\nКъм момента няма информация за пострадали или жертви. Инцидентът е втори по рода си в града от началото на месец октомври. Тереза Герова", "date": "2017.10.11", "title": "AFP: В близост до седалището на полицията в Дамаск е извършена двойна самоубийствена атака"}
{"url": "http://www.focus-news.net/news/2017/10/11/2445456/plovdiv-vazstanoveno-e-dvizhenieto-po-pat-iii-375-yoakim-gruevo-kadievo.html", "text": "Възстановено е движението по път III-375 Йоаким Груево-Кадиево. Това съобщиха от пресцентъра на Агенция \"Пътна инфраструктура\".", "date": "2017.10.11", "title": "Пловдив:  Възстановено е движението по път III-375 Йоаким Груево-Кадиево"}
{"url": "http://www.focus-news.net/news/2017/10/11/2445457/vanshnite-ministri-ot-iztochna-evropa-podkrepiha-usiliyata-na-balgariya-za-evropeyska-integratsiya-na-zapadnite-balkani.html", "text": "Вицепремиерът и министър на външните работи Екатерина Захариева получи пълна подкрепа от колегите си от Вишеградската четворка и от Западните Балкани за по-бърза интеграция на региона в Европейския съюз по време на Българското председателство на Съвета на Европейския съюз. Това съобщиха от пресцентъра на Министерството на външните работи. Захариева е в Будапеща на среща на първите дипломати на Унгария, Полша, Чешката република, Словакия, Румъния, България, Словения, Сърбия, Албания, Босна и Херцеговина, Черна гора, Косово, Албания и Република Македония. \r\nВсички те изразиха надежди за ускоряване на предприсъединителните процеси на страните от Западните Балкани по време на Българското председателство през първата половина на 2018 г., а румънският външен министър Теодор Мелешкану подчерта, че договорът за приятелство между България и Република Македония е пример за целия регион. \r\n“Стабилността и просперитетът на Западните Балкани е дългогодишен външнополитически приоритет на България и нямаше как да не е във фокуса и на нашето председателство. Призивът към нашите приятели е: Правете реформите заради вашите граждани, не само заради бъдещото ви членство в Европейския съюз”, заяви вицепремиерът Екатерина Захариева.  \r\n“Твърдо вярваме, че без Западни Балкани в ЕС европейският проект няма да е завършен и Европа няма да е достатъчно стабилен и сигурен континент. Нашата цел е догодина на срещата на върха на ЕС в София да имаме ясен план за всяка една от балканските страни - допълни още българският първи дипломат. - Ние сме балканска държава и аз се гордея с това. Когато оставим историята в миналото, гледаме напред в бъдещето, и сме честни и открити за проблемите си ще постигнем много по-бързо напредък.” \r\nЗахариева подчерта, че освен политическата подкрепа за шестте страни от региона, които искат да се присъединят към ЕС, трябва да бъде оказана техническа и експертна помощ в преговорния процес. Тя подчерта и колко е важно да се инвестира в инфраструктура и свързаност във всички аспекти. Тя представи и идеята на българския комисар Мария Габриел за премахване на роуминга с ЕС в тези държави. \r\n“Не може да сме богати, демократични и развити, ако съседите ни не са. Може да разчитате на нас за всякакъв вид помощ”, обърна се Захариева към колегите си от Западните Балкани. \r\n“Искаме дата за започване на преговори за Република Македония и Албания и то не по-късно от първото тримесечие на 2018 г.”, каза унгарският външен министър Петер Сиярто, домакин на форума, в подкрепа на намеренията на Българското председателство. \r\nЧешкият зам. външен министър Якоб Дюр подчерта: “Надявам се Българското председателство да има водеща роля в процесите по европейска интеграция на Западните Балкани. Стискаме палци на София за организирането на неформалния съвет на лидерите от ЕС и приветстваме ролята ви да бъдете адвокат на тези държави в ЕС.”.", "date": "2017.10.11", "title": "Външните министри от Източна Европа подкрепиха усилията на България за европейска интеграция на Западните Балкани"}
{"url": "http://www.focus-news.net/news/2017/10/11/2445458/vitseprezidentat-iliyana-yotova-balgariya-i-yaponiya-shte-si-satrudnichat-v-ikonomicheskata-sfera.html", "text": "ма потенциал за сътрудничество с Япония в икономическата сфера по линия на малките и средни предприятия. В България имаме много добри традиции и подготвени специалисти в сферата на информационните технологии, което е предпоставка за бъдещи успешни проекти за реализация. Това заяви вицепрезидентът Илияна Йотова на работна среща с извънредния и пълномощен посланик на Япония в България Масато Ватанабе, съобщиха от прессекретариата на държавния глава. По време на срещата беше обсъдено състоянието и перспективите за развитие на двустранните отношения.\r\nЯпонският дипломат изрази готовността на страната си да работи за икономическото развитие на България и като пример за това посочи японска фирма, която е открила три завода в държавата ни и помага за осигуряването на около 8 000 работни места.\r\nВицепрезидентът даде висока оценка на богатия обмен между двете страни в областта на културата, образованието, науката и спорта и изрази своята признателност за ежегодно отпусканите стипендии за обучение в Япония на български студенти и аспиранти. \r\nПосланик Ватанабе открои приятелските отношения между двете страни и подчерта необходимостта те да бъдат развити. „2018-а година е важна както за България, така и за Япония. Предстоят кръгли годишнини – 80 години от установяването на дипломатическите отношения, 60 години от тяхното възстановяване и 110 години от началото на двустранните контакти“, заяви посланикът и допълни, че 2018-а година е и от изключителна важност за Българи в контекста на председателството на Съвета на ЕС.\r\nСпоразумението за стратегическо партньорство ЕС-Япония, което е в последен етап на подписване, също бе част от темите на работната среща. Илияна Йотова и Масато Ватанабе се обединиха около идеята за развитието на българо-японското сътрудничество и отварянето на нова страница в отношенията между Брюксел и Токио. \r\nВ рамките на срещата вицепрезидентът и посланикът на Япония обсъдиха и ситуацията в Северна Корея. „България подкрепя и е част от резолюциите на ООН срещу ядрените опити в КНДР“, отбеляза Илияна Йотова.", "date": "2017.10.11", "title": "Вицепрезидентът Илияна Йотова: България и Япония ще си сътрудничат в икономическата сфера"}
{"url": "http://www.focus-news.net/news/2017/10/11/2445459/kyustendil-teatarat-ot-haskovo-gostuva-sas-svoya-postanovka-v-dupnitsa.html", "text": "Театърът от Хасково гостува със своя постановка в Дупница. Това съобщи за Радио „Фокус” – Кюстендил Таня Камбурова, експерт „Култура” към Община Дупница. По думите й постановката „Секс комедия в лятна нощ”, която е включена в месечния културен календар на Общината, ще бъде представена от 19.00 часа в голямата зала на Общински драматичен театър „Невена Коканова”. Комедийният спектакъл е по Уди Алън, постановката е Юрий Дачев със специалното участие на Мартина Вачкова и Атанас Атанасов. През месец октомври на сцената на театъра в Дупница ще бъдат представени още две постановки.\r\nВенцеслав ИЛЧЕВ", "date": "2017.10.11", "title": "Кюстендил: Театърът от Хасково гостува със своя постановка в Дупница"}
{"url": "http://www.focus-news.net/news/2017/10/11/2445460/kyustendil-ekspertni-ekipi-na-ministerstvata-na-vatreshnite-raboti-na-balgariya-i-sarbiya-provedoha-rabotna-sreshta-v-grada.html", "text": "Експертни екипи на министерствата на вътрешните работи на България и Сърбия проведоха работна среща в Кюстендил. Това съобщиха от пресцентъра на МВР. В рамките на съвместен проект са планирани действия при бедствия и извънредни ситуации в трансграничния регион. Партньори по осъществяването на проекта са ГД „Пожарна безопасност и защита на населението“ – МВР и Секторът за извънредни ситуации на вътрешното министерство на Сърбия. В работната среща участваха ръководителите на основните партньорски структури -  РДПБЗН в Кюстендил и Перник и на пожарните служби на сръбските градове Враня и Лесковац. В рамките на проекта са планирани различни аспекти на  взаимодействие при наводнения и природни бедствия на територията  на РДПБЗН – Кюстендил и РДПБЗН – Перник, от българска страна, и на територията, обслужвана от Пожарните служби на Лесковац и Враня, от сръбска страна. По проекта ще бъдат осигурени съоръжения за изграждане на изкуствени диги, шейни за спасяване по вода и лед и четири безпилотни въздухоплавателни  апарата за въздушно наблюдение и заснемане на бедствени ситуации. Двугодишният проект, който е на стойност почти 600 000 евро, е съфинансиран от ЕС чрез програмата за трансгранично сътрудничество между България и Сърбия по линия на Инструмента за предприсъединителна помощ.", "date": "2017.10.11", "title": "Кюстендил: Експертни екипи на министерствата на вътрешните работи на България и Сърбия проведоха работна среща в града"}
{"url": "http://www.focus-news.net/news/2017/10/11/2445461/dobrich-19-irakchani-sa-osadeni-za-nezakonno-preminavane-na-balgaro-rumanskata-granitsa.html", "text": "19 иракчани са осъдени за незаконно преминаване на българо-румънската граница, съобщиха от пресцентъра на Окръжния съд в Добрич. Условни наказания „лишаване от свобода“ за срок от 10 месеца с 3-годишен изпитателен срок, както и глоби от 200 лв., са получили 19 иракски граждани, след като Районният съд в Генерал Тошево е одобрил споразуменията, сключени между чужденците, техните защитници и прокуратурата. Подсъдимите - 9 жени и 10 мъже, са се признали за виновни в това, че на 18 август тази година в землището на село Росица, община Генерал Тошево, в района на 244 и 245 гранични пирамиди, са излезли през границата на страната без разрешение на надлежните органи на властта, и не през определените за това места. Всички осъдени ще платят и сторените по делата разноски. Постановените от Районен съд - Генерал Тошево съдебни актове са окончателни и не подлежат на обжалване.", "date": "2017.10.11", "title": "Добрич: 19 иракчани са осъдени за незаконно преминаване на българо-румънската граница"}
{"url": "http://www.focus-news.net/news/2017/10/11/2445462/reuters-angela-merkel-opredeli-ekspert-po-bezhantsite-za-savetnik-po-vanshnata-si-politika.html", "text": "Германският канцлер Ангела Меркел назначи Ян Хекер, нейният съветник по бежанската политика, като съветник по външната политика, докато се приготвя за сложните преговори за формиране на управляваща коалиция, които трябва да се състоят следващата седмица. Очаква се имиграцията да е сред основните теми на предстоящите разговори, предава Reuters, позовавайки се на думите изказани от говорител на правителството.\r\nМеркел, която постигна рекордно нисък резултат на последните парламентарни избори за сметка на анти-имигрантската “Алтернатива на Германия“, се опитва да сглоби тройна коалиция от Съюза(ХДС/ХСС), либералната „Свободна демократическа партия“(СвДП) и крайно-левите еколози „Зелените“ – комбинация, която никога преди не е изпробвана.\r\nХекер е бивш федерален съдия, който зае позицията на координатор по бежанската политика  през октомври 2015, след решението на германския канцлер да приеме повече от един милион бежанци на територията на страната. Той е водил преговорите за споразумения за бежанците с африканските държави и е придружавал Меркел на редица пътувания в чужбина, свързани с преговори по имиграционните въпроси.\r\nПревод и редакция:", "date": "2017.10.11", "title": "Reuters: Ангела Меркел определи експерт по бежанците за съветник по външната си политика"}
{"url": "http://www.focus-news.net/news/2017/10/11/2445463/elena-chalganova-rim-blagoevgrad-zhivotat-na-voyvodata-lazar-poptraykov-e-podchinen-na-osvoboditelnata-kauza-na-makedonskite-balgari.html", "text": "Животът на войводата Лазар Поптрайков е подчинен на освободителната кауза на македонските българи. Това каза д-р Елена Чалгънова, уредник в Регионалния исторически музей в Благоевград, в интервю за Агенция „Фокус“ по повод 114-годишнината от гибелта на Лазар Поптрайков, които се навършват на 11 октомври. „Деен и неуморим, Поптрайков обикаля селищата в Костурския край като поставя основите на здрави организационни ядра“, заяви Елена Чалгънова. Тя обясни, че приобщаването на Лазар Поптрайков към борбата и конкретно към идеите на ВМОРО е аналогично с идейните стимули на почти всички негови бойни другари и съмишленици. „За това обстоятелство безспорно оказват влияние и училищата, в които той получава образование, на фона на системната агресията от страна на гръцката националистическа пропаганда. Въпросните училища са едни от най-значимите центрове на българската просвета и култура, същевременно и революционни огнища на българщината в Македония“, посочи историкът. „В редовете на революционната организация, деецът е привлечен непосредствено от идеолога Даме Груев, който е един от нейните учредители“, допълни Елена Чалгънова. По думите й началният етап от революционната дейност на Лазар Поптрайков в Костурско започва още в ученическите му години и продължава след завършването на Солунската гимназия и започването на учителската практика през 1897/1898 учебна година  в с. Дъмбени. \r\nБиляна ИВАНОВА", "date": "2017.10.11", "title": "Елена Чалгънова, РИМ – Благоевград: Животът на войводата Лазар Поптрайков е подчинен на освободителната кауза на македонските българи"}
{"url": "http://www.focus-news.net/news/2017/10/11/2445464/haskovo-8-uchenitsi-shte-vlyazat-v-rolyata-na-kmet-zam-kmet-i-direktori-na-direktsii-i-obshtinski-predpriyatiya.html", "text": "8 ученици ще влязат в ролята на кмет, зам.-кмет и директори на дирекциии и общински предприятия утре в община Хасково. Това съобщиха от пресцентъра на общината. Те участват в инициативата на „Джуниър ачийвмънт“ - „Мениджър за един ден“, за която са изпратили мотивационни писма, с които кандидатстват за определена длъжност. На 12 октомври в 9 часа учениците ще бъдат посрещнати от кмета Добри Беливанов, зам.-кмета Велин Балкански и директорите на дирекции в залата на втория етаж на общината. Освен кмет и зам.-кмет ученици ще заемат местата на директорите на „Общинска данъчна дирекция“, „Администрация и правно нормативно обслужване“, „Архитектура градоустройство строителство и инвестиции“,  „Хуманитарни  дейности и обслужване на населението“, „Икономика и стопански дейности“,  „Управление на общинска собственост“ и ОП „Туристически информационен център“. \r\nОбщина Хасково взе участие в инициативата и миналата година.", "date": "2017.10.11", "title": "Хасково: 8 ученици ще влязат в ролята на кмет, зам-кмет и директори на дирекции и общински предприятия"}
{"url": "http://www.focus-news.net/news/2017/10/11/2445465/burgas-turneto-metal-za-smet-gostuva-v-grada.html", "text": "Тази седмица започва третото издание на турнето “Метъл за Смет”, което се превръща в традиция за група GRIMAZE. Турнето ще мине и през Бургас и ще включва концерти и събития за почистване на отпадъци в 8 града, сред останалите: Русе, Пловдив, Варна, Стара Загора, Плевен, Шумен и София. Това съобщиха от Община Бургас.\r\nИдеята за турнетата тръгва от инициативата “Да Живеем в Чистота”, която GRIMAZE започват като страничка във фейсбук, където качват снимки от почиствания, които правят, пътувайки като група. Постепенно стотици други хора започват да пращат собствени снимки и инициативата събира над 7000 последователя и успява да изчисти над 280 000 литра отпадъци от природата. В един момент идеята за турнетата “МЕТЪЛ ЗА СМЕТ” идва натурално, защото хората, които подкрепят инициативата, започват да пращат запитвания за организирани съвместни почиствания.\r\nЕто информация за събитието в Бургас:\r\n- 12 октомври - Концерт в БАР БЕЗ ИМЕ Бургас от 22:00, заедно с Infected Rain;\r\n- 13 октомври - Почистване от 12:00 на плажната ивица започваща от Сакса Бийч в посока Солниците. Среща на паркинга на капаните в 12:00.", "date": "2017.10.11", "title": "Бургас: Турнето “Метъл за Смет” гостува в града"}
{"url": "http://www.focus-news.net/news/2017/10/11/2445466/sofiya-okolo-25-sa-svobodnite-mesta-za-parkirane-v-novite-chasti-na-zelena-zona.html", "text": "Центърът за градска мобилност очаква близо 25% свободни места за паркиране в присъединените части на зелената зона, съобщиха от пресцентъра на ЦГМ. Това ще даде възможност на всеки, който има работа в района да намери място, за да паркира в разрешените общо 4 часа. Предвижда се и изграждане и обновяване на площадки за паркиране в комплекса „Яворов“  с обща площ от 4 620 кв.м. Това ще прекрати практиката шофьори да оставят колите си в зелените терени на комплекса., за каквито нарушение в ЦГМ вече постъпиха множество сигнали. По прогнозна стойност разходите по цялостното техническо обособяване на двете части на зоната в районите „Средец“ и „Лозенец“ са 1 123 077 лева, като тук се включват поставянето на пътни знаци, антипаркинг стълбчета и пътна маркировка. Стойността е прогнозна, тъй като работата по обособяването на терените за платено паркиране е общо до 6 месеца. Очакваните прогнозни годишни приходи са общо 4 630 937 лева.  Почти половината от тези средства отиват за покриване на задълженията към транспортните оператори, които ЦГМ има към тях за покриване на разходите по превоза на пътниците в обществения транспорт. С останалата част се осигурява издръжката на самите зони.", "date": "2017.10.11", "title": "София: Около 25% са свободните места за паркиране в новите части на „зелена“ зона"}
{"url": "http://www.focus-news.net/news/2017/10/11/2445467/blagoevgrad-ofitsialno-be-otkrita-izlozhba-na-grupa-xxl-v-gradskata-hudozhestvena-galeriya.html", "text": "Изложба на група XXL бе представена в Градската художествена галерия в Благоевград. Това съобщиха от пресцентъра на Община Благоевград. Експозицията ще остане подредена до 10 ноември 2017 година. В общата картина на българското изкуство тази група е един от първите примери на независима художествена дейност извън рамките на съществуващите институционални структури. През 90-те години около групата гравитират голям брой художници, а в галерията правят изложби повечето от младите алтернативно настроени автори. Някои от най- провокативните и популярни изложби на група XXL са „Нова българска живопис“ (1996), „Косьо, Хубен, Тушев“ (1997), „Gangstar”(1998), „Българският пейзаж като метафора“ (2001) и „Нови радикални практики“ (от 1997 до 2001). Групата е създадена през 1994 година в София от Хубен Черкелов, Генади Гатев, Свилен Стефанов, Георги Тушев, Косьо Минчев и  Иван Кюранов. Нейната дейност е пряко свързана със съществувалата между 1966 и 2003 година едноименна софийска галерия, намираща се на пл. „Македония“.", "date": "2017.10.11", "title": "Благоевград: Официално бе открита изложба на група XXL в Градската художествена галерия"}
{"url": "http://www.focus-news.net/news/2017/10/11/2445468/anadolu-agency-turskite-vlasti-arestuvaha-133-dushi-za-predpolagaemi-vrazki-s-gyulenistite.html", "text": "Общо 133 души са арестувани за предполагаеми връзки с гюленистите в рамките на национална операция на турската полиция, проведена в сряда, предава Anadolu Agency.\r\nПрокуратурата в южната провинция Османие разпореди арест за 75 военнослужещи, 56 от които на активна служба. Останалите 19 са бивши военни, разкри източник. В синхронизирана операция в 33 провинции са арестувани още 40 души. \r\nТридесет войници на активна служба бяха арестувани във вторник като част от същото разследване.Тереза Герова", "date": "2017.10.11", "title": "Anadolu Agency: Турските власти арестуваха 133 души за предполагаеми връзки с гюленистите"}
{"url": "http://www.focus-news.net/news/2017/10/11/2445469/akad-hristo-grigorov-vnuk-na-voyvodata-ichko-boychev-savmestno-s-obshtina-simitli-shte-izgradim-memorialna-plocha-ili-pametnik-v-m-sv-petka-v-pamet-na-dyado-mi.html", "text": "Съвместно с Община Симитли ще изградим мемориална плоча или паметник в м. „Св. Петка“ в памет на дядо ми – Ичко Бойчев, но и на всички дали живота си за свободата на Пиринска Македония. Това каза за предаването „Симитли – минало, настояще и бъдеще“ на Радио „Фокус“ – Пирин акад. Христо Григоров, внук на легендарният български революционер Ичко Бойчев и председател на Българския червен кръст. Той обясни, че именно в тази местност на 12 октомври, Ичко Бойчев с помощта на неговата чета, части от 7-ма Рилска дивизия и доброволци успяват да задържат турската армия в продължение на два дни. „Тези храбри мъже не дават възможност тя да влезе в Благоевградския регион. Ако нещата се бяха развили различно, то Благоевград днес нямаше да го има, няма да ги има и околните градове и села. Тоест съвсем спокойно може да кажем, че това е било една „Малка Шипка“ за Пиринския край“, каза още акад. Григоров. Той добави, че с ръководството на общината кметът Апостол Апостолов са обсъдили идеята за паметника. „Ще намерим финансиране, ще направим една хубава мемориална плоча или паметник, за да може този ден никога да не бъде забравян. Важно е да направим това в името не само на паметта на дядо ми, но и на всички тези хора, които са си дали живота за свободата на България и респективно за този хубав, китен край наречен Пиринска Македония“, посочи акад. Григоров.\r\nЛивия НИНОВА", "date": "2017.10.11", "title": "Акад. Христо Григоров, внук на войводата Ичко Бойчев: Съвместно с Община Симитли ще изградим мемориална плоча или паметник в м. „Св. Петка“ в памет на дядо ми"}
{"url": "http://www.focus-news.net/news/2017/10/11/2445470/d-r-elena-chalganova-rim-blagoevgrad-voyvodata-lazar-poptraykov-e-edna-ot-geroichnite-i-znachimi-figuri-v-dramatichnite-sabitiya-na-1903-g.html", "text": "Лазар Поптрайков е една от героичните и значими фигури в драматичните събития на 1903 г. Това каза д-р Елена Чалгънова, уредник в Регионалния исторически музей в Благоевград, в интервю за Агенция „Фокус“. „Лазар Поптрайков участва в Илинденско-Преображенското въстание на територията на Битолски революционен окръг и по-конкретно на Костурска революционна околия. В преките бойни действия на територията на Битолски революционен окръг, войводата се включва дейно, като започва с продължителните боеве проведени на 31 май 1903 г. На тази дата 1000 души турски аскер обгражда родното село на войводата - с. Дъмбени, Костурско. Тук е четата на Лазар Поптрайков позиционирана на в. „Виняри”, посочи тя. По думите й при известието за началото на Илинденско-Преображенското въстание на 2 август 1903 г., Лазар Поптрайков съвместно с Васил Чекаларов изпраща възвание до Костурска революционна околия. „След това войводата, който по това време се намира над с. Дреновени, участва с 400 въстаници в обсадата на помашкото село Жервени. Акцията, завършила с превземането и опожаряването на селото, е проведена на 7 август. Два дни по-късно, на 9 август, четата на Лазар Поптрайков влиза в състава на обединените чети на Васил Чекаларов и други, движещи се към с. Смърдеш“, обясни Елена Чалгънова. „В хода на придвижването си четите извършват безуспешна атака над гр. Билища. Четите дават една жертва, самият войвода Лазар Поптрайков е ранен. След отбиване на пристигналия от посока на с. Дъмбени аскер (на 11 август), Лазар Поптрайков се насочва към родното си село. В изпълнение решението на „Горското началство”, взето на 13 август 1903 г. за изтегляне на четите от Костурско, войводата съвместно с Михаил Николов и Манол Розов сформира отряд от 650 въстаници, който прекосява Леринското поле, Мариовските планини и се съсредоточава в Прилепско“, допълни историкът. По думите й четата на Лазар Поптрайков отново се включва в състава на сборен въстанически отряд (от 150 души), в който влизат още четите на Иван Попов, Гьорче Петров и Лука Иванов. Елена Чалгънова поясни, че идейният замисъл на обединените чети е извършване нападение над жп-линия Лерин-Воден, с подкрепата и на други чети от Битолски революционен окръг. „Намерението не се реализира, поради оповестеното решение на „Главния щаб”, за разпускане на въстаническите чети. Независимо от това положение, отрядът продължава към набелязания обект – с. Суровичево. В движението си, на 2 октомври при с. Чанище, сборният отряд е ангажиран в бой с турски аскер. Последното сражение в което участва Лазар Поптрайков съвместно със 200 въстаници срещу 5000 турски войници, се провежда дванадесет часа по-късно. Четите успяват да се изтеглят, но в сражението Лазар Поптрайков е тежко ранен в лицето“, каза още тя. \r\nБиляна ИВАНОВА", "date": "2017.10.11", "title": "Д-р Елена Чалгънова, РИМ – Благоевград: Войводата Лазар Поптрайков е една от героичните и значими фигури в драматичните събития на 1903 г."}
{"url": "http://www.focus-news.net/news/2017/10/11/2445471/plovdiv-klinikata-po-infektsiozni-bolesti-na-umbal-sv-georgi-e-prepalnena-s-bolni-ot-hepatit-a.html", "text": "Клиниката по инфекциозни болести на УМБАЛ „Св. Георги” в Пловдив е препълнена с болни от хепатит А. Това съобщи за Радио „Фокус”-Пловдив проф. д-р Марияна Стойчева, началник на клиниката. По думите й сега е сезонът на хепатита. „Болестта е предимно детска, затова повечето лежащи са деца, има и възрастни“, каза д-р Стойчева. Лежащите болни в клиниката в момента са около 44 души и те са предимно от Садовска община. Според д-р Стойчева болните са от различни селища в общината, която не е малка. „Това е вирус, РЗИ знае, няма тежко болни“, добави проф. д-р Марияна Стойчева.\r\nЦветана ТОНЧЕВА", "date": "2017.10.11", "title": "Пловдив: Клиниката по инфекциозни болести на УМБАЛ „Св. Георги” е препълнена с болни от хепатит А"}
{"url": "http://www.focus-news.net/news/2017/10/11/2445472/ria-novosti-ruskoto-ministerstvo-na-otbranata-vinagi-e-bilo-angazhirano-s-garantiraneto-na-bezopasnostta-na-ruskite-grazhdani-navsyakade-po-sveta.html", "text": "Руското министерство на отбраната е ангажирано с гарантирането на безопасността на руските граждани навсякъде по света, предава РИА \"Новости\", като се позовава на военно-дипломатически източници.\r\nВ информацията се казва, че \"както по съветско време, така и днес министерството на отбраната продължава да изпълнява задачи по гарантирането на живота и сигурността на руските граждани, където и да се намират по света, без значение дали са военнослужещи или цивилни лица\".\r\nПред агенцията военно-дипломатическите източници са заявили, че \"при подобни операции могат да бъдат ангажирани всички сили и ресурси на военното ведомство\".", "date": "2017.10.11", "title": "РИА \"Новости\": Руското министерство на отбраната винаги е било ангажирано с гарантирането на безопасността на руските граждани навсякъде по света"}
{"url": "http://www.focus-news.net/news/2017/10/11/2445473/predsedatelyat-na-pg-na-gerb-tsvetan-tsvetanov-se-sreshtna-s-vatreshniya-ministar-na-bavariya-yoahim-herman.html", "text": "Председателят на Парламентарната група на ГЕРБ и заместник-председател на партията проведе работа среща с вътрешния министър на Бавария Йоахим Херман, съобщават от пресцентъра на ГЕРБ. По време на разговора в Мюнхен Цветанов запозна министъра с политическата ситуацията в България и с приоритетите на управляващото мнозинство в българския парламент. От своя страна Йоахим Херман даде висока оценка за сътрудничеството между Бавария и България. Двамата си припомниха професионалното сътрудничество и приятелство помежду си от времето, когато Цветанов беше вицепремиер и министър на вътрешните работи и коментираха, че на тази база е създадена добра основа за развитие на партньорството между службите на България и Бавария. Вътрешният министър на Бавария изрази подкрепа за усилията на България по отношение на охраната на външната граница на Европейския съюз и заяви, че страната ни може да разчита на подкрепата на Германия и неговата лична подкрепа. По време на срещата бяха обсъдени също основните акценти от предстоящото българско председателство на ЕС по отношение на сферата на сигурността с акцент върху Западните Балкани. „България може да бъде център на регионална среща на страните от Западните Балкани по тема миграция. Благодарение на усилията на правителството, на личния ангажимент на премиера Бойко Борисов и на Вашата работа в парламента като председател на най-голямата парламентарна група и на вътрешната комисия, България е все по-важен и решаващ фактор за сигурността в региона“, коментира още вътрешният министър на Бавария Йоахим Херман.", "date": "2017.10.11", "title": "Председателят на ПГ на ГЕРБ Цветан Цветанов се срещна с вътрешния министър на Бавария Йоахим Херман"}
{"url": "http://www.focus-news.net/news/2017/10/11/2445474/apostol-apostolov-kmet-na-simitli-sahranyavaneto-na-istoricheskata-pamet-e-izklyuchitelno-vazhno-za-da-mozhe-edna-obshtina-da-se-razviva-v-pravilnata-posoka.html", "text": "Съхраняването на историческата памет е изключително важно, за да може една община да се развива в правилната посока. Това каза за предаването „Симитли – минало, настояще и бъдеще“ на Радио „Фокус“ – Пирин кметът на Симитли – Апостол Апостолов. По думите му историята и модерното развитие на дадено населено място са взаимосвързани. \r\n„Според мен през последните години ние направихме доста неща, за да покажем, че в Симитли българщината е съхранена. Всичко това не е само моя заслуга, но и на целият мой екип, на всички граждани на град Симитли и малките населени места, тъй като сам по себе си един човек едва ли би могъл да постигне подобно нещо. Вие виждате какви уникални празници правим в общината, с които съхраняваме историческото минало на Симитли“, каза още Апостолов. Той добави, че симитличани помнят историята и събитията, които се случват на 9 октомври преди 105 години. „Показателни за това са всичките чествания, които правим в общината. От 9 октомври 2012 година не сме пропуснали година, в която да отбележим Освобождението на Симитли, защото за нас това е паметна дата. Мисля, че начина по който хората приемат празника е знак, че симитилчани помнят своята история, уважават своята история и са благодарни на своите освободители. Всички жители на общината уважават и акад. Григоров за това, което той прави“, посочи Апостолов.\r\nЛивия НИНОВА", "date": "2017.10.11", "title": "Апостол Апостолов, кмет на Симитли: Съхраняването на историческата памет е изключително важно, за да може една община да се развива в правилната посока"}
{"url": "http://www.focus-news.net/news/2017/10/11/2445475/azerbaydzhanskata-akademiya-na-naukite-i-posolstvoto-na-azerbaydzhan-v-balgariya-organizirat-chestvane-na-135-godishninata-ot-rozhdenieto-na-hyusein-dzhavid.html", "text": "Азербайджанската национална академия на науките (АНАС) и Посолството на Азербайджан в България, в партньорство с Центъра за азербайджански език и култура към Софийски университет  \"Св. Климент Охридски\" и Къщата-музей на Хюсеин Джавид към АНАС в Баку ще организират честване на 135-годишнината от рождението на Хюсеин Джавид, известен азербайджански поет и драматург от началото на 20–ти век. Събитието ще се проведе на 27 октомври 2017 г. в Централния военен клуб (София, бул. „Цар Освободител“ 7). Това съобщиха от Посолството на Азербайджан.\r\nХ. Джавид е един от основателите на прогресивното движение на Романтизма в съвременната азербайджанска литература. Неговите философски и епични трагедии въвеждат нови тенденции в азербайджанската литература и дават тласък на развитието на националния театър в Азербайджан. Неговата драматургия обхваща универсалните социално-политически и културни въпроси от онова време.\r\nСъбитието ще уважат акад. Иса Хабиббайли, вицепрезидент на АНАС, директор на Института за литература на Низами Гянджеви и Гулбаниз Бабаханли, директор на Къщата-музей на Хюсеин Кавад в АНАС като гост-лектори, представящи богатото литературно наследство на драматурга, последвано от представянето на неговите пиеси \"Марал\" и \"Шейда\", преведени на български език.", "date": "2017.10.11", "title": "Азербайджанската академия на науките и посолството на Азербайджан в България организират честване на 135-годишнината от рождението на Хюсеин Джавид"}
{"url": "http://www.focus-news.net/news/2017/10/11/2445476/rudawkyurdistan-hasan-rouhani-uhazhva-iranskoto-kyurdsko-maltsinstvo-dokato-kritikuva-rakovodstvoto-na-irakski-kyurdistan.html", "text": "Президентът на Иран Хасан Роухани се опита да успокои кюрдското малцинство в собствената си страна, относно неговото значение за иранската нация, като в същото време разкритикува ръководството на Иракски Кюрдистан за проведения референдум за независимост, предава кюрдската новинарска агенция Rudaw.\r\n„Ние ви вярваме на 100 процента“, обърна се той към кюрдското малцинство в Иран.\r\n„Ние няма да прехвърляме вината от политическите грешки на някои хора в Кюрдския регион върху вас. Вие сте част от голямата иранска нация. Вие сте лоялен народ. Вие сте сред най-старите народи, населяващи нашия регион. Вие винаги сте подкрепяли Ислямската революция и  стояхте до иранската нация в наложената война с Ирак“, подчерта Роухани.\r\nТой направи коментарите си, по време на заседание на Министерския съвет на Иран, когато направи и коментари относно вота за независимост на иракските кюрди от Багдад. „Ако техните ръководители са направили грешка, то те трябва да платят цената ѝ сами. Кюрдската нация е мирна нация, целяща прогрес и заслужаваща уважение“, каза иранският държавен глава.\r\n„Обичаме кюрдите в Иран, Ирак, Турция и Сирия и не искаме да осъществяваме натиск срещу тях“, добави Роухани.\r\nОт кюрдското издание припомнят, че иранските кюрди устроиха публични демонстрации в подкрепа на съседите си, по време на плебисцита. Хиляди излязоха по улиците, развявайки кюрдски знамена и викайки про-кюрдски слогани. Мирните протести бяха посрещнати с насилие. Силите за сигурност бяха изпратени в кюрдските градове, а интернет услугите бяха прекъснати. Иранските власти са извършили десетки арести.\r\nПревод и редакция:", "date": "2017.10.11", "title": "Rudaw(Кюрдистан): Хасан Роухани ухажва иранското кюрдско малцинство, докато критикува ръководството на Иракски Кюрдистан"}
{"url": "http://www.focus-news.net/news/2017/10/11/2445477/blagoevgrad-parvi-turnir-po-hudozhestvena-gimnastika-za-kupata-na-kmeta-na-obshtina-blagoevgrad-shte-se-provede-v-grada.html", "text": "За първи път в Благоевград ще се проведе турнир по художествена гимнастика за „Купата на Кмета на община Благоевград“.   Спортната инициатива ще започне на 14 октомври /събота/ и ще продължи до 15 октомври /неделя/. Това съобщиха от пресцентъра на Община Благоевград. Стартът на турнира ще бъде даден в 11:45 часа. Събитието ще се проведе в зала „Скаптопара“  в Благоевград. То се организира съвместно с Община Благоевград, КХГ „Пирин“ и Българска федерация по художествена гимнастика.  \r\nУчастие в надпреварата ще вземат 330 състезатели от 16 клуба от цялата страна, които ще се състезават за златните медали.\r\nКХГ „Пирин“ бе основан през 2014 година в Благоевград в резултат на целенасочената политика на кмета на Благоевград д-р Атанас Камбитов за разширяване, обогатяване и развитие палитрата на различните видове спортове в общината.", "date": "2017.10.11", "title": "Благоевград: Първи турнир по художествена гимнастика за „Купата на Кмета на община Благоевград“ ще се проведе в града"}
{"url": "http://www.focus-news.net/news/2017/10/11/2445478/ministar-temenuzhka-petkova-razshirenieto-na-deynostta-na-ey-i-es-e-polozhitelna-otsenka-za-rabotata-na-pravitelstvoto.html", "text": "„Продължаваме да изпълняваме един от основните си приоритети – осигуряване на стабилна и предвидима среда за чуждестранните инвеститори у нас. Разширението на дейността на Ей и Ес в България е поредната положителна оценка за нашата работа“. Това каза министърът на енергетиката Теменужка Петкова по време на церемония по откриване на разширения Център за споделени услуги на компанията, съобщиха от пресцентъра на министерството. \r\n„Ей и Ес е един от най-големите чуждестранни инвеститори в български енергиен сектор, след като миналият мандат успяхме да се разплатим с тях, сега предстои заедно да доведем до успешен край процеса по преминаване към пълна либерализация на електроенергийния пазар. Продължаваме да разчитаме на работата на компанията – тя има важна роля за стабилността на енергийната система у нас“, допълни министър Петкова. \r\nСлед създаването през 2013 г. на Центъра за споделени услуги, днес служителите му в България ще обслужват клоновете на Ей и Ес в седем държави от Европа, Азия и Близкия изток – България, Йордания, Холандия, Великобритания, Ирландия, Индия, Филипините и Виетнам.", "date": "2017.10.11", "title": "Министър Теменужка Петкова: Разширението на дейността на Ей и Ес е положителна оценка за работата на правителството"}
{"url": "http://www.focus-news.net/news/2017/10/11/2445479/middle-east-monitor-turskite-voyski-shte-ostanat-v-siriya-do-eliminirane-na-zaplahite.html", "text": "Министърът на отбраната на Турция Нуреттин Чанъкли заяви, че Въоръжените сили на страната му трябва да останат в Сирия, докато не бъдат елиминирани заплахите срещу тях, предава Middle East Monitor.\r\n„Турските сили напредват в Идлиб заедно със „Свободната сирийска армия“. Анкара подкрепя сирийците, които защитават себе си и земите си“, каза той, по време на визита в Грузия. „Въоръжените сили на Турция ще останат в Идлиб, докато не бъдат елиминирани заплахите срещу Турция от сирийска територия.“\r\nПревод и редакция:", "date": "2017.10.11", "title": "Middle East Monitor: Турските войски ще останат в Сирия до елиминиране на заплахите"}
{"url": "http://www.focus-news.net/news/2017/10/11/2445480/vms-v-punkt-za-bazirane-burgas-se-provede-ofitsialno-izprashtane-na-fregata-drazki-za-uchastie-v-operatsiyata-na-nato.html", "text": "В пункт за базиране Бургас се проведе военен ритуал по официалното изпращане на фрегата „Дръзки”, от състава на Дивизион патрулни кораби, за участие в операцията на НАТО „SEA GUARDIAN 2017”. Това съобщиха от пресцентъра на Военноморските сили (ВМС). На ритуала присъстваха командирът на ВМС на Република България контраадмирал Митко Петев, командирът на Флотилия бойни и спомагателни кораби флотилен адмирал Мален Чубенков, близки и роднини на екипажа на кораба.\r\nКомандира на ВМС контраадмирал Митко Петев поздрави екипажа на фрегата „Дръзки” и им пожела успешно и безаварийно изпълнение на мисията. Отец Стилиян от църквата „Св. Никола” – град Черноморец отслужи водосвет за здраве и успешно плаване на екипажа.\r\nbr />", "date": "2017.10.11", "title": "ВМС: В пункт за базиране Бургас се проведе официално изпращане на фрегата „Дръзки” за участие в операцията на НАТО"}
{"url": "http://www.focus-news.net/news/2017/10/11/2445481/voenno-uchenie-vzaimodeystvie-2017-aviatsiite-na-rusiya-i-armeniya-trenirat-vazdushni-boeve-i-prikritie-na-voyskite.html", "text": "Над 25 бойни самолета и хеликоптера от военновъздушните сили на Русия и Армения тренират въздушни боеве и прикритие на войските на полигоните Баграмян и Алагяз, предава РИА \"Новости\" като се позовава на съобщение на пресслужбата на руския Южен военен окръг.\r\nВ цитираното съобщение се казва, че в района на полигона Баграмян на арменската армия и на руския полигон Алагяз на 102-ра военна база се провежда съвместно учение на армейската, изтребителната и щурмовата авиация на руската авиобаза Еребун и ВВС на Армения.\r\nВ учението участват изтребители \"МиГ-29\", щурмови самолети \"Су - 25\", ударни хеликоптери \"Ми-24 П\" и транспортни \"Ми-8 ТМ\".", "date": "2017.10.11", "title": "Военно учение \"Взаимодействие - 2017\": Авиациите на Русия и Армения тренират въздушни боеве и прикритие на войските"}
{"url": "http://www.focus-news.net/news/2017/10/11/2445482/rektorat-na-stopanska-akademiya-svishtov-uchastva-v-trinadesetata-svetovna-sreshta-na-balgarskite-medii-v-diskusii-za-obrazovanieto.html", "text": "Ректорът на Стопанска академия-Свищов доц. д-р Иван Марчевски участва в Тринадесетата световна среща на българските медии в дискусионни панели, посветени на образованието. Това съобщиха от Стопанска академия-Свищов. Срещата, която тази година бе на тема „Политики на близостта” и се проведе в молдовската столица Кишинев, се организира от Българската телеграфна агенция и Асоциацията на българските медии по света. В тазгодишното издание на форума, който има значим обществен ефект и отзвук в нашата страна и в чужбина, участваха представители на над 30 водещи медии от България, Молдова, Украйна, Румъния, Сърбия, Испания, Ватикана, Холандия, Унгария, Чехия, Гърция, Кипър, Израел, САЩ и Канада. Сред участниците бяха също ректори на седем български висши учебни заведения, преподаватели и експерти, представители на държавни институции, депутати, бизнесмени, интелектуалци. Гост на откриването, което се състоя в Националния музей на историята на Молдова, бе вицепрезидентът на България, Илияна Йотова. \r\nМолдова е избрана за място на тазгодишната световна среща на българските медии, защото в този регион се намира най-голямата компактна общност от етнически българи извън територията на България. Според различни данни, в Молдова живеят между 80 000 и 100 000 българи. В град Тараклия близо 85% от население е българско и в Тараклийския държавен университет „Григорий Цамблак” вече 12 години се преподава на български език.\r\nОсвен състоянието на българските общности, различните дискусии по време на срещата засегнаха новите платформи на образованието, връзката бизнес-образование-икономика, трансфера на кадри и технологии, отговорността на медиите за съхраняването на българския език. В панел на тема „Образованието и бизнесът – за икономика, базирана на знанието”, доц. Мария Фъртунова – директор на Дирекция „Висше образование” в Министерството на образованието и науката, сподели, че има лек спад в процента на безработните след завършване на висше образование – за периода 2010-2014 г. е бил 3,7 на сто, а за 2015-2016 е 3,3 на сто. Фъртунова посочи, че в момента студентите в България са около 206 000, които се обучават в 51 висши училища. По думите й, България е заложила до 2020 г. 36% от населението между 30-34 години да бъде с висше образование. Вторият панел, посветен на образованието, бе на тема „Новите платформи на образованието”, с модератор доц. Фъртунова. Участващите в дискусиите ректори коментираха качеството на българското образование и проблемът с демографската криза, отказът на българските власти от масовизацията на висшето образование и финансирането на специалности, които не се търсят, сериозната конкуренция, пред която са изправени българските университети не само в страната, но и в глобален мащаб – особено от страни от ЕС. Коментарите, че качеството на българското образование не е добро, ректорът на Стопанската академия доц. д-р Иван Марчевски определи като мантра, която постоянно се повтаря, но не е вярна. Той подчерта, че системата на висшето образование намалява безработицата и цитира данни, според които при студентите тя е 3,7%, а на държавно ниво е над 5%. „Проблемът с бизнеса не е, че той не поръчва какво иска, а че после не осигурява добре платена работа на завършилите”, коментира доц. Марчевски. Той отбеляза, че днешните младежи не са същите като отпреди 20 години. „Вече малко от тях ще пожертват четири години за учене, искат да работят веднага, затова трябва да им дадем и възможност да учат и работят едновременно, което предполага промяна във финансирането на задочната и дистанционна форма на обучение”, добави още доц. Марчевски. \r\nВ рамките на панелите, посветени на образованието, ректори споделиха опит от изграждането на добри и функциониращи връзки „бизнес-образование” и от взаимодействието между преподаватели, студенти и различни организации с цел подпомагане на завършващите висше образование в тяхната професионална реализация.", "date": "2017.10.11", "title": "Ректорът на Стопанска академия-Свищов участва в Тринадесетата световна среща на българските медии в дискусии за образованието"}
{"url": "http://www.focus-news.net/news/2017/10/11/2445483/stara-zagora-rayonnata-prokuratura-privleche-kato-obvinyaem-44-godishen-mazh-za-podbuzhdane-kam-ubiystvo-i-izmama.html", "text": "Районна прокуратура-Стара Загора привлече като обвиняем Станко Ж., на 44 г., за това, че на неустановена дата през 2017 г., в град Стара Загора, подбуждал лице от женски пол към убийството на италианския гражданин Ф. П. и за това, че през периода от януари 2016 г. до 20 март 2017 г., в Стара Загора, в условията на продължавано престъпление, и в съучастие с Господин П., на 29 г., като съизвършител, с цел да набави са себе си имотна облага, възбудил и поддържал у другиго, и с това му причинил имотна вреда в размер на 110 000 лв. и 5 500 евро, като измамата е в особено големи размери, представляваща особено тежък случай. Това съобщиха от пресцентъра на Апелативна прокуратура-Пловдив.\r\nИ в момента по случая продължават активните процесуално-следствени действия. Обвиняемият Станко Ж. е задържан за срок от 72 часа с постановление на наблюдаващия прокурор. Предстои Районна прокуратура-Стара Загора да внесе искане в съда за определяне на мярка за неотклонение „задържане под стража“ спрямо него.", "date": "2017.10.11", "title": "Стара Загора: Районната прокуратура привлече като обвиняем 44-годишен мъж за подбуждане към убийство и измама"}
{"url": "http://www.focus-news.net/news/2017/10/11/2445484/mayor-ivanka-georgieva-nvu-vasil-levski-veliko-tarnovo-270-novi-kursanti-zapochvat-svoeto-obuchenie-v-nvu-prez-tazi-godina.html", "text": "270 нови курсанти започват своето обучение в Национален военен университет (НВУ) „Васил Левски“-Велико Търново през тази година, като отворените места се определят от Министерството на отбраната, съобразявайки се с нуждите от кадри в системата. Това каза в предаването „Царевград Търнов-славата и величието на България“ на Радио „Фокус“ майор Иванка Георгиева от учебното заведение. По думите й се запазва интересът, както към военните, така и към гражданските специалности, като се предлагат. \r\n„Миналата годината предпочитана беше редовната форма на обучение, а от тази се предлага освен редовна и задочна, а и дистанционна такава“, посочи още тя. Майор Георгиева допълни, че реализацията на завършилите Военния университет курсанти е на 100%. \r\n„Много са обаче критериите, на които трябва да отговарят кандидатстващите при нас. На първо място е важно да имат добра подготовка от средното си образование, за да се справят с обучението си занапред. Важно е да са стабилни психически и физически подготвени. За съжаление обаче голяма част не покриват медицинските тестове, заради здравословни състояния, които не позволяват работа във военната сфера“, каза още тя. \r\nНа 13 октомври, петък, предстои полагането на клетва на новоприетите курсанти, което е и най-голямото такова събитие в България. НВУ обявява и ден на отворените врати на 12 и 13 октомври, като се очаква учебното заведение да бъде посетено от над 1000 ученици от областите Велико Търново и Габрово.", "date": "2017.10.11", "title": "Майор Иванка Георгиева, НВУ „Васил Левски“-Велико Търново: 270 нови курсанти започват своето обучение в НВУ през тази година"}
{"url": "http://www.focus-news.net/news/2017/10/11/2445485/daily-sabah-redzhep-taiyp-erdogan-prizova-za-balkansko-edinstvo-po-vreme-na-poseshtenieto-si-v-srabskiya-grad-novi-pazar.html", "text": "Президентът на Турция Реджеп Таийп Ердоган беше приветстван в преобладаващо мюсюлманската сръбска област Нови Пазар в Сърбия, където е на двудневно посещение, пише турското издание Daily Sabah.\r\nСтотици го посрещнаха, развявайки турски и сръбски знамена, наредени по тротоарите на улиците на град Нови Пазар, където турският президент пристигна днес, придружаван от сръбския си колега Александър Вучич.\r\nЕрдоган обеща да засили икономическите и културните връзки със Сърбия, като част от усилията си да разшири турското влияние на Балканите.\r\n„Целодневната ни работа със скъпия ми Вучич беше коронована от срещите ни в Нови Пазар. Вярвам, че с нашите инфраструктурни и суперструктурни проекти, ние започнахме нова ера в отношенията между Турция и Сърбия“, каза турският държавен глава, като благодари на сръбския си колега за изключително топлото посрещане.\r\nТурският президент добави, че за двата дни на посещението си, е подписал 16 договора между двете страни и подчерта, че иска да види обединена и просперираща Сърбия, живееща в мир.\r\n„Готови сме да си съдействаме със Сърбия във всяка област. Турция, както и във всички регионални проекти за развитие, ще подкрепи инициативите на Сърбия. Ние насърчаваме инвестициите на нашия бизнес в Сърбия. Вчера подписахме споразумение за доставката на пет хиляди тона месо от Сърбия. Работим, за да реализираме инфраструктурни проекти и вярваме в тях. Пътят е цивилизация. Тези пътища ще бъдат завършени, въпреки трудния релеф“, заяви Ердоган.\r\nОсвен това, турският президент отбеляза поддръжката от страна на Вучич, по време на неуспешния опит за военен преврат в Турция от миналата година и изрази пълното си доверие към сръбския президент по този въпрос. Според Ердоган, Вучич е бил сред първите, които са изразили подкрепа за турското правителство в нощта на преврата.\r\nПревод и редакция:", "date": "2017.10.11", "title": "Daily Sabah: Реджеп Таийп Ердоган призова за балканско единство, по време на посещението си в сръбския град Нови Пазар"}
{"url": "http://www.focus-news.net/news/2017/10/11/2445486/sofiya-vremenno-se-zabranyavat-prestoyat-i-parkiraneto-v-otsechki-na-ul-gen-gurko-i-ul-solunska.html", "text": "Временно се забраняват престоят и паркирането в отсечки на ул. „Ген. Гурко“ и ул. „Солунска“ в София. Това съобщиха от пресцентъра на Столична община.\r\nЗабраняват се престоят и паркирането на пътни превозни средства  както следва:\r\n- От 15.00 часа на 12 октомври до отпътуването на делегацията на 13 октомври на ул. „Ген. Гурко“ пред Гранд хотел София - 5 паркоместа;\r\n- От 8.00 часа до 14.00 часа на 13 октомври  на ул. „Солунска“  между ул. „Кн Борис“ и ул. „Цар Асен“. \r\nПромяната в организацията на движение се налага във връзка с държавно мероприятие.", "date": "2017.10.11", "title": "София: Временно се забраняват престоят и паркирането в отсечки на ул. „Ген. Гурко“ и ул. „Солунска“"}
{"url": "http://www.focus-news.net/news/2017/10/11/2445487/tsvetan-tsvetanov-razgovarya-sas-zamestnik-predsedatelya-na-bavarskiya-landtag-raynhold-boklet.html", "text": "Председателят на Парламентарната група на ГЕРБ и заместник-председател на партията проведе работа среща със заместник-председателя на Баварския Ландтаг Райнхолд Боклет. Това съобщиха от пресцентъра на ПП ГЕРБ. В разговора, който се проведе в сграда на Ландтага в Мюнхен, участваха и баварският депутат и председател на вътрешната комисия в Ландтага д-р Флориан Херман и дългогодишният депутат в германския Бундестаг Ханс-Петер Ул. По време на срещата Цветанов запозна представителите на Бавария с политическата ситуация в България, с основните приоритети на страната ни за председателството на Европейския съюз и постави акцент върху европейската перспектива пред Западните Балкани. Райнхолд Боклет коментира, че председателството е голямо предизвикателство пред страната ни, защото за първи път ще застанем начело на ЕС. Председателят на ПГ на ГЕРБ представи приетите законодателни решения през последната година, свързани с антитетористичния закон и даването на възможност специализираните съд и прокуратура да работят по дела, свързани с борбата с корупцията. Цветанов благодари за участието на представители на Ландтага, Бундестага, Европейския парламент, Европейската комисия и Израел в публичните обсъждания в България на антитерористичния закон.\r\nПо време на срещата Цветан Цветанов запозна представителите на Ландтага на Бавария с Многогодишната програма на Европол и заяви, че ще се търси подкрепата на германския Бундестаг за прецизиране на текстовете, по които не беше постигнат консенсус по време на заседанието на Съвместната група за парламентарен контрол върху Европол в Брюксел. \r\nЗаместник-председателят на Ландтага на Бавария изпрати специални поздрави на премиера Бойко Борисов и си спомни за последната им среща. „Радвам се, че след проведените предсрочни парламентарни избори гражданите отново избраха европейския път на България и гласуваха доверие на премиера Борисов, който вече освен в региона, играе важна роля и в Европейския съюз“, коментира Боклет. Той даде висока оценка и на работата на Цветанов като бивш вътрешен министър и подчерта значението му като председател на най-голямата парламентарна група в Народното събрание, която подкрепя усилията на българското правителство.", "date": "2017.10.11", "title": "Цветан Цветанов разговаря със заместник-председателя на Баварския Ландтаг Райнхолд Боклет"}
{"url": "http://www.focus-news.net/news/2017/10/11/2445488/d-r-dilyana-vachkova-obshtina-veliko-tarnovo-za-17-ta-poredna-godina-shte-se-provede-obshtogradskiyat-pohod-ot-veliko-tarnovo-do-m-ksilifor.html", "text": "За 17-та поредна година ще се проведе общоградският поход от Велико Търново до м. Ксилифор. Това каза в предаването „Царевград Търнов-славата и величието на България“ на Радио „Фокус“ д-р Диляна Вачкова, директор Дирекция „Социални дейности и здравеопазване“ в Община Велико Търново. \r\nПо думите й събитието е част от инициативата „Здрави деца и здрави семейства“ и цели повишаване физическата активност на хората в региона. „Организатори на похода са община Велико Търново, Регионалната здравна инспекция, туристически дружества и младежкия дом в старата столица. За тези 17 години са реализирани 32 кампании с участието на над 17 хиляди деца и възрастни. Тазгодишният поход ще съчетае и спортно-туристически празник, с богата програма“, обясни тя. Вачкова обясни, че са предвидени състезания в спортни дисциплини за деца и ученици, сред които преодоляване на препятствия, щафета, стрелба, волейбол, шах и други. \r\n„Ще се проведе и състезанието „Лъвски скок“, което стана традиционно. Ще се проведат и образователни игри за деца и възрастни“, коментира още тя. Д-р Диляна Вачкова припомни, че на 21 октомври ще се проведе поход от Велико Търново до Петропавловския манастир, след който ще стане ясна бройката на участниците в инициативите тази година.", "date": "2017.10.11", "title": "Д-р Диляна Вачкова, Община Велико Търново: За 17-та поредна година ще се проведе общоградският поход от Велико Търново до м. Ксилифор"}
{"url": "http://www.focus-news.net/news/2017/10/11/2445489/reuters-es-ne-otpusna-kredit-na-moldova-zaradi-zabavyane-v-pravosadnata-reforma.html", "text": "Европейският съюз няма да преведе последния транш от обещания на Молдова кредит, на стойност 28 милиона евро, който трябваше да подпомогне реформата в правосъдието на страната, защото властите не са изпълнили необходимите условия, предава  Reuters, позовавайки се на съобщение от представителството на ЕС за Молдова.\r\nЕС е най-големият външен донор на бившата съветска република, но плащанията бяха замразени заради бавен прогрес в реформите и политически катаклизми в страната.\r\n„ЕС следи отблизо реформения процес и отбеляза, че молдовските власти показват недостатъчно желание за реформиране на правосъдния сектор“, заявиха от представителството в съобщение, публикувано в интернет.\r\n„Молдовските власти не изпълняват условията на ЕС за получаване на последния финансов трансфер, предназначен за програмата за реформи в правосъдието, на стойност 28 милиона евро“, пише още там.\r\nПревод и редакция:", "date": "2017.10.11", "title": "Reuters: ЕС не отпусна кредит на Молдова заради забавяне в правосъдната реформа"}
{"url": "http://www.focus-news.net/news/2017/10/11/2445490/zam-ministar-milko-berner-s-obshti-usiliya-formirame-imidzha-na-balgariya-kato-sigurna-turisticheska-destinatsiya-v-evropa.html", "text": "Политическото и професионалното ръководство на МВР, експерти от министерството на вътрешните работи и дипломатически представители на страните, за които България е традиционна туристическа дестинация, направиха преглед на дейността по обезпечаване на сигурността на туристите през летния сезон и представиха планираните мерки за предстоящия зимен сезон 2017/2018 година. Това съобщиха от пресцентъра на МВР. По традиция акцентът на срещата, председателствана съвместно с британското посолство, бе върху сигурността на туристите. Зам.-министър  Милко Бернер уточни, че по данни от Националния статистически институт, ръстът на посещенията на чуждестранни туристи у нас това лято е около 8%, а за периода 15 май -15 септември тази година на летище Бургас са пристигнали малко повече от 2 700 000 пътници. Той припомни, че поради очаквания силен туристически сезон през летните месеци бяха командировани 1 089  служители по Черноморието. Зам.- министър Бернер оцени изминалия туристически сезон  като успешен, преминал без тежки инциденти, с  регистрирани относително по-малък брой посегателства срещу личността и собствеността на чуждестранните туристи у нас в сравнение с миналогодишния летен сезон.  Думите му бяха потвърдени и от високата оценка на съпредседателя на срещата Пол Кларк, консул на Обединеното кралство, който сподели отличните отзиви от великобританските туроператори за изминалия летен сезон.  Като добри практики за подобряване на комуникацията между полицаите и чуждестранните туристи бяха посочени съвместните полицейски екипи със служители от Румъния, Чехия и Полша, патрулирали в черноморските курорти, използването на типови бланки за приемане или подаване на сигнали за извършени престъпления /кражба, грабеж, телесно увреждане, измама, хулиганство, ПТП и отнемане на МПС/, преведени на немски, френски, английски, руски и испански език. Бе отбелязана и ролята на сформираните два междуведомствени координационни центъра (един за областите Варна и Добрич и един за област Бургас) с участието на служители от съответните областни дирекции на МВР и териториалните дирекции на НАП. Отчетени бяха съвместни проверки с представители на Агенция Митници, Комисия за защита на потребителите, Държавната агенция по безопасност на храните, изпълнителна агенция „Автомобилна администрация“ с цел  разкриване на данъчни нарушения и престъпления, противодействие на контрабандата, разкриване на нерегламентирани доходи и извършване на нерегламентирана туроператорска, търговска, таксиметрова дейност. Не на последно място бяха посочени и проверките по линия на безопасността на движението и пътния контрол.  Заместник-министърът на туризма Ирена Георгиева  обобщи, че благодарение на силния туристически сезон и отличната работа на институциите приходите за страната ни са се увеличили с повече от 8% /ръст от  2 270 000 лева/. По думите й процентът на посетилите България с цел  туризъм  бележи ръст  от 7.9%, а най-много туристи  у нас  са дошли от  Германия, Гърция, Румъния, Русия, Полша, Великобритания, Швеция, САЩ, Белгия и Турция. \r\nЗа предстоящия зимен сезон мерките за обезпечаване на сигурността ще бъдат аналогични на тези от предходни години, информира дипломатите зам.-министър Бернер, а именно - командироване на полицаи в курортите, ски патрули по пистите, плацовете и обслужващите ги паркинги, специализирани полицейски операции. Планирани са съвместни наряди с полицейски служители от Румъния и Гърция, съвместни проверки с други компетентни институции в хотели, увеселителни и питейни заведения, интернет зали и други търговски обекти. По отношение на снегопочистването и поддържането на пътната мрежа, обслужваща зимните курорти, вече са проведени срещи на областните дирекции на МВР с общинските кметове и представители на местния бизнес. Ще бъдат засилени мерките за контрол на пътното движение, каза още зам.-министър Бернер. Прогнозните очаквания за предстоящия зимен сезон са да бъде поне толкова успешен, колкото предходния, когато бе отбелязан рекорден ръст на туристите у нас - 19.6%, сподели зам.-министърът на туризма Ирена Георгиева. Зам.-министър Бернер  отбеляза, че общите усилия за гарантиране на сигурността в туристическите обекти имат важно значение не само за туристическия бранш, но и за имиджа на България като атрактивна и сигурна туристическа дестинация в Европа. Убеден съм, че както и досега, днешната среща ще бъде от взаимна полза за подобряване на съвместното ни сътрудничество за обезпечаване на сигурността на чуждите граждани у нас. Това е особено важно в навечерието на Българското председателство на Съвета на ЕС, допълни Милко Бернер. \r\nНа срещата присъстваха директорите на Главна дирекция“ Национална полиция“, Главна дирекция „Гранична полиция“, както и директорите на областните дирекции на МВР, на чиято територия има летни или зимни курорти -  Бургас, Варна, Добрич, Благоевград, Смолян, София.", "date": "2017.10.11", "title": "Зам.-министър Милко Бернер: С общи усилия формираме имиджа на България като сигурна туристическа дестинация в Европа"}
{"url": "http://www.focus-news.net/news/2017/10/11/2445491/rusiya-ruski-i-belaruski-desantchitsi-trenirat-zavladyavane-na-voenno-letishte-v-pskovska-oblast.html", "text": "Над 1000 руски и беларуски десантчици тренират \"завладяване на неприятелско военно летище\" в Псковска област, предава РИА \"Новости\" като се позовава на съобщение на департамента за информация и масови комуникации на министерството на отбраната.\r\nСъвместните руско-беларуски тактически учения се провеждат на полигоните Кислово и Струги Красные, както и на летището Кресты в Псковска област, в съответствие с плановете за съвместни действия на двете страни и в тях участват над 200 единици бойна техника.\r\nОтработени са действия по осъществяване на въздушен десант на противниково бойно летище, унищожаване на снабдителни бази и транспорти и ликвидиране на диверсионни групи.\r\nВ учението участват въздушнодесантните поделения в Псков и Витебск, както и силите за специални операции на въоръжените сили на Беларус.", "date": "2017.10.11", "title": "Русия: Руски и беларуски десантчици тренират \"завладяване\" на военно летище в Псковска област"}
{"url": "http://www.focus-news.net/news/2017/10/11/2445492/d-r-elena-chalganova-rim-blagoevgrad-za-blagorodna-postapka-v-minaloto-kam-osadeniya-kote-v-otplata-voyvodata-lazar-poptraykov-poluchava-smartta-si.html", "text": "Раненият в сражението при с. Чанище войвода се завръща в Костурско, което решение се оказва фатално, тъй като, отсядайки при войводата Коте Христов, той намира смъртта си. За благородната си в миналото постъпка – застъпничество пред ръководни организационни фактори, за живота на осъдения Коте, благородният войвода Лазар Поптрайков получава в отплата от него смърт. Това каза д-р Елена Чалгънова, уредник в Регионалния исторически музей в Благоевград, в интервю за Агенция „Фокус“ по повод 114- годинишнината от гибелта на войводата Лазар Поптрайков. „Убийството на Лазар Поптрайков е едно от черните петна в историята от 1903 г. и като цяло в националноосвободителното ни движение“, заяви тя. „За съжаление този случай не е прецедент, историята на македоно-одринската борба свидетелства за редица братоубийствени вражди, сражения и пр., които изваждат на показ негативни проявления в психологията е поведението на редица български революционери“, коментира историкът. „Всички изследователи на македоно-одринското движение и любители историци, са виждали въздействащата  снимка на отрязаната глава на Лазар Поптрайков, която убиецът Коте Христов Саров от с. Руля изпраща в дар на Костурския гръцки владика Германос Каравангелис“, посочи Елена Чалгънова. „В цитираните спомени на Германос Каравангелис, той предлага описание и на организирания от него заговор срещу Лазар Поптрайков. Характеризира войводата като български „бандит” и „архикомитаджията”, „най-страшния неприятел на елинизма”, който обикаля „славяногласните села” и призовава за връщане към Екзархията. Същевременно информацията, която съобщава за убийството на Поптрайков, по обясними причини, не се отличава с необходимата пълнота“, уточни историкът и допълни, че в посочената информация не се споменава за платената от него сума на извършителя на деянието – предателя Коте. „Само се споменава, че отрязаната глава на Поптрайков е донесена от убиеца в митрополията. Според други източници, Германос Каравангелис сам съставя списък с над 2 000 българи, с „приоритетно” място за учителите и свещениците в епархията, които следва да бъдат ликвидирани. За всяка отрязана глава на убит българин от визирания списък, владиката заплаща от една до седем турски лири. В този смисъл може да се предположи, че аналогична сума е заплатена и за ликвидирането на прочутия Костурски войвода Лазар Поптрайков“, каза още Елена Чалгънова. \r\nБиляна ИВАНОВА", "date": "2017.10.11", "title": "Д-р Елена Чалгънова, РИМ – Благоевград: За благородна постъпка в миналото към осъдения Коте, в отплата войводата Лазар Поптрайков получава смъртта си"}
{"url": "http://www.focus-news.net/news/2017/10/11/2445493/sofiya-vavezhda-se-organizatsiya-na-dvizhenieto-vav-vrazka-s-futbolna-sreshta-na-natsionalen-stadion-vasil-levski.html", "text": "Въвежда се организация на движението във връзка с футболна среща  на Национален стадион „Васил Левски“ в София. Това съобщиха от пресцентъра на Столична община.\r\nЗабраняват се престоят и паркирането на пътни превозни средства както следва:\r\n- От 00.00 часа до приключване на футболната среща на 16 октомври при сектор „Г“ на Националния стадион „Васил Левски“;\r\n- От 12.00 часа до 19.00 часа на 16 октомври  на моста на Национален стадион „Васил Левски“ – 20 паркоместа.\r\nОт 16.30 часа на 16 октомври до приключване на футболната среща само при необходимост и по преценка на ръководството на СДВР ще се забранява влизането на пътни превозни средства в двете посоки с изключение на автобусите на масовия градски транспорт по:\r\n-\tУл. „Ген Гурко“ между бул. „Васил Левски“ и бул. Евлоги и Христо Георгиеви“;\r\n-\tБул. „Евлоги и Христо Георгиеви“ между пл. „Орлов мост“ и бул. „Черни връх“;\r\n-\tБул. „Драган Цанков“ между бул. „Евлоги и Христо Георгиеви“ и бул. Пейо К. Яворов“.", "date": "2017.10.11", "title": "София: Въвежда се организация на движението във връзка с футболна среща  на Национален стадион „Васил Левски“"}
{"url": "http://www.focus-news.net/news/2017/10/11/2445494/vratsa-dvama-obvinyaemi-ot-s-hayredin-sa-predadeni-na-sad-za-otvlichane-i-fizichesko-nasilie-nad-taksimetrov-shofyor.html", "text": "Окръжна прокуратура – Враца внесе за разглеждане в съда обвинителен акт срещу Евстати Е. (на 22 години) и Милен М. (на 24 години) за извършени от тях престъпления – отвличане на мъж по особено мъчителен и опасен за здравето на пострадалия начин, отнемане на чуждо МПС и вещи, както и противозаконно унищожаване на чужда движима вещ. Това съобщиха от пресцентъра на Апелативна прокуратура-София .\r\nВечерта на 17.12.2016 г. обвиняемите Евстати Е. и Милен М. пристигнали в гр. Козлодуй, където посетили заведение „Жокерс“ и дискотека „Фор Ю“, където консумирали алкохол и останали до сутрешните часове \r\nКъм 8 часа те се обадили на таксиметров шофьор – Венцислав Т., за да ги закара в с. Хайредин. По време на пътуването Евстати Е. наредил на водача на автомобила да му даде ключовете от колата и да се премести на другата седалка, за да може обвиняемия да управлява таксито. След отказ от страна на шофьора, с довод, че това е служебен автомобил и не може да го предоставя на други за ползване, обвиняемият Е. му нанесъл два удара с ръка, вследствие на което от носа на пострадалия потекла кръв. След проявената агресия Венцислав Т. се преместил на дясната седалка и направил опит да избяга, но не успял, тъй като бил хванат от обвиняемия М. \r\nВъзползвайки се от безпомощното състояние на таксиметровия шофьор, единият от обвиняемите запалил двигателя на колата и потеглил рязко в посока с. Ботево. По време на пътуването на Венцислав Т. били нанасяни удари с юмруци по главата. \r\nНа около 20 м. от язовира до селото, който по това време бил заледен, Евстати Е. спрял автомобила и заедно с другия обвиняем започнали да бутат таксиметровия шофьор към водата. Въпреки упражненото върху Венцислав Т. насилие, той успял да се задържи на повърхността на язовира, тъй като ледът не се счупил. След това той отново бил завлечен в автомобила, с който се насочили към с. Хайредин. \r\nМеждувременно обвиняемите счупили средното огледало на таксито, задните стъкла, отскубнали и изхвърлили монтираните радиостанция и касов апарат. По пътя спрели и извели Венцислав Т. навън, започнали да го ритат в корема и нанасят удари по главата, след което го избутали в реката, като температурата на въздуха била около 0 градуса. Тези действия, придружени с псувни и закани, обвиняемите повторили няколко пъти. \r\nСлед като пострадалият бил изваден от водата, посредством завързано за лявата му ръка въже, обвиняемите Евстати Е. и Милен М. започнали да го ритат и да стъпват върху лицето му. Впоследствие те изхвърлили в реката мобилния телефон на таксиметровия шофьор, завързали го за задната дясна пружина на колата и започнали да го влачат по пътя за местността „Крешката“. Дори след като Венцислав Т. загубил съзнание, обвиняемите продължили да издевателстват над него, докато колата не спряла поради свършване на горивото. \r\nЕвстати Е. и Милен М. започнали за чупят всичко, което имало във вътрешността на таксито, отнели оборотните пари в размер на 140 лв., медицинска гривна и сребърен ланец от пострадалия, след което го завързали за предната дясна врата и си тръгнали. \r\nОколо обяд пострадалият Венцислав Т. бил открит от случаен минувач, който сигнализирал органите на реда. Впоследствие той бил транспортиран до МБАЛ в гр. Враца, където преминал продължително лечение. \r\nПо делото е била назначена видео-техническа експертиза, където от мобилен телефон, собственост на Е., извадени снимкови изображения, ясно показващи част от престъпното деяние на двамата обвиняеми. \r\nРазпитани в хода на досъдебното производство Евстати Е. и Милен М. не се признават за виновни и отказват да дават обяснения по случая. \r\nПредстои насрочване на делото от съда.", "date": "2017.10.11", "title": "Враца: Двама обвиняеми от с. Хайредин са предадени на съд за отвличане и физическо насилие над таксиметров шофьор"}
{"url": "http://www.focus-news.net/news/2017/10/11/2445495/odmvr-plovdiv-ne-otgovarya-na-istinata-informatsiyata-che-v-plovdiv-e-zadarzhan-mazhat-izmamil-desetki-grazhdani-v-sotsialnata-mrezha.html", "text": "Не отговаря на истината информацията, че в Пловдив е задържан мъжът с фалшив профил в социалната мрежа, който измами десетки граждани. Това съобщи за Радио „Фокус”-Пловдив говорителят на ОДМВР-Пловдив. Разследването се води от ГДБОП. Спас Василев, който се е представял като Александър Николов чрез фалшив профил във Facebook, е измъкнал над 20 000 лв. от 40 души с обещания за евтини билети. Сред измамените има и политици и журналисти.\r\nЦветана ТОНЧЕВА", "date": "2017.10.11", "title": "ОДМВР-Пловдив: Не отговаря на истината информацията, че в Пловдив е задържан мъжът, измамил десетки граждани в социалната мрежа"}
{"url": "http://www.focus-news.net/news/2017/10/11/2445496/ruskiyat-ministar-sergey-shoygu-po-vreme-na-provedenite-ucheniya-zapad-2017-e-trenirana-taktika-za-protivodeystviya-na-islyamska-darzhava.html", "text": "На съвещание в Министерството на отбраната руският министър Сергей Шойгу е заявил, че в завършилите учения \"Запад-2017\" е тренирана тактика за противодействие на Ислямска държава, предава РИА \"Новости\".\r\nСпоред Шойгу по време на ученията е проверена на боеспособността на частите, действащи срещу формирования, ползващи тактиката на Ислямска държава в Сирия, като са използвани различни видове въоръжение и бойна техника.", "date": "2017.10.11", "title": "Руският министър Сергей Шойгу: По време на проведените учения \"Запад - 2017\" е тренирана тактика за противодействия на Ислямска държава"}
{"url": "http://www.focus-news.net/news/2017/10/11/2445497/varna-mazh-v-neadekvatno-sastoyanie-i-s-namerenie-za-samoubiystvo-e-otkrit-v-dereto-v-rayona-na-bul-tsar-osvoboditel-i-ul-struga.html", "text": "Мъж в неадекватно състояние е открит в дерето в района на бул. „Цар Освободител“ и ул. „Струга“ във Варна. Това съобщиха от пресцентъра на ОДМВР – Варна. Съобщението е получено в 16.28 часа. На мястото е установен около 50-годишен мъж, който имал рани на главата,  бил видимо неадекватен и с намерение за самоубийство. Два екипа с полицейски служители, екип на Първа ПБЗН Варна и екип на ЦСМП са взаимодействали в спешен порядък и в 17:15 ч. лицето е извадено от дерето и транспортирано до болница. Работата по изясняването на случая продължава.", "date": "2017.10.11", "title": "Варна: Мъж в неадекватно състояние и с намерение за самоубийство е открит в дерето в района на бул. „Цар Освободител“ и ул. „Струга“"}
{"url": "http://www.focus-news.net/news/2017/10/11/2445498/el-pais-izkazvaneto-na-ispanskiya-premier-mariano-rahoy-ot-parlamentarnata-tribuna.html", "text": "Министър-председателят на Испания Мариано Рахой даде реч от трибуната на испанския парламент, в която разясни гледната си точка по въпроса за каталунския референдум. Той не реши да използва член 155 от конституцията на страната за отнемане на автономията на каталонския регион, а само разкритикува каталунските власти за нелегалните им действия и призова ръководителят на каталунския регионален парламент да върне нещата в легална рамка, пише испанското издание El Pais.\r\n„Това, което преживяваме в последно време, няма нищо общо с политическите различия, предизвикани от ежедневните проблеми на демократичните държави и цивилизованите общества. Това, за което става въпрос тук, е безпрецедентно предизвикателство срещу устоите, върху които лежат демократичните общества.“\r\n„Проблемите, които има в Каталуния са резултат от институционална криза, която беше отглеждана безотговорно от години“.\r\n„Нелегалният референдум беше проведен, за да подкопае нашата демокрация, единството на Испания и по уставът на Каталуния беше провален нещастно и резултатите от този референдум не могат да послужат за легитимация на каталунската независимост“.\r\n„Те изпратиха хора по улиците, за да търсят демократичната легитимност, която липсва на институциите им“.\r\n„Лидерите на Каталуния използваха институционалната си позиция, за да започнат нелоялна и много опасна атака срещу институциите и социалната хармония, което е още по-лошо“.\r\n„Поискахме от правителството на Каталуния да потвърди дали е обявило независимост, независимо от объркването, което нарочно бе създадено вчера. Отговорът бе, че Пучдемон ще съобщи за бъдещи решения. Той все още може да върне нещата в легална рамка“.\r\nПревод и редакция:", "date": "2017.10.11", "title": "El Pais: Изказването на испанския премиер Мариано Рахой от парламентарната трибуна"}
{"url": "http://www.focus-news.net/news/2017/10/11/2445499/tsveta-karayancheva-gerb-bsp-tarsyat-omaskaryavaneto-a-ne-realno-dali-ima-narushenie.html", "text": "Със сигналите си БСП търсят омаскаряването, а не реално дали има някакво нарушение. Това каза зам.-председателят на Народното събрание и депутат от ГЕРБ Цвета Караянчева в предаването „Лице в лице” по бТВ. \r\n„Много по-лесно е да го пуснеш по медиите, да започне да се говори за това нещо и да вкараш човека в обяснителен режим. Ако има нарушени обществени поръчки или нещо, което не е законосъобразно, нека да го дадат на институциите, които се занимават с това. Но какво значи това – показват едни схеми, лесно да се възприемат.\r\nСмущава ме това, което се случва дотук и оттук нататък с БСП. Това са едни малки костинбродчета, тук ще избухне, там ще избухне… Тези сигнали защо не ги дават на компетентните органи – защото там трябва да се изкарат доказателства. Когато обаче развееш един документ по медиите, после върви обяснявай брат, сестра или всичко останало\".\r\nПо темата за оставката на Антон Тодоров Караянчева каза, че е гласувала за напускането му. Тя допълни, че снощи са взели решение всеки да гласува по съвест, сутринта също са поговорили и колегите ѝ са имали убеждението, че е по-добре г-н Тодоров да намери друго поприще, защото той ги е убедил, че по-добре би се реализирал навън.\r\n„Господин Тодоров си понесе отговорността, напусна партията с аргументите, че не иска да хвърля сянка върху ГЕРБ, което е достоен аргумент от негова страна”, допълни тя.\r\nВ коментар за свободата на словото Цвета Караянчева каза, че журналистите трябва да отстояват свободата на словото, а политиците трябва да внимават какво говорят.\r\n„Процесът е двустранен, вие, журналистите, трябва да изисквате, а ние, политиците да имаме мярка понякога”. Понякога ние политиците чуваме много лоши неща за себе си – че сме боклуци, но аз не съм съгласна с това нещо. Всеки от нас има професия, която е изоставил, мисля, че ще можете и вие като журналисти да видите нашите качества, заяви Цвета Караянчева.\r\nНа въпрос каква е разликата между оставките на Делян Добрев и Антон Тодоров, Караянчева обясни, че Делян Добрев е член на партията и той има изключително голяма подкрепа и от структурите, той е много разпознаваем и като експерт.\r\n„Ако Добрев беше напуснал парламента, щяхме да се лишим от един човек, който много разбира от енергетика, който спря изтичането на НЕК, човек, който спря „Белене”. Важно е като експерт той да остане, за да помага на енергетиката, да помага на държавата, а и той получи безкористната подкрепа на страшно много хора”.\r\nНеговата оставка вече не е на дневен ред, той си остава депутат и експерт и ще бъде изключително полезен.", "date": "2017.10.11", "title": "Цвета Караянчева, ГЕРБ: БСП търсят омаскаряването, а не реално дали има нарушение"}
{"url": "http://www.focus-news.net/news/2017/10/11/2445500/plovdiv-87-godishen-mazh-e-bil-blasnat-na-peshehodna-pateka-v-grada.html", "text": "87-годишен мъж е бил блъснат на пешеходна пътека в Пловдив от лек автомобил, около 16 часа . Това съобщи за Радио „Фокус”-Пловдив говорителят на ОДМВР-Пловдив. Инцидентът е станал на кръстовището на ул. „Владивосток” и бул.„Шести септември”. Водачът на лекия автомобил е 37-годишен. Пострадалият възрастен мъж е закаран в болница. По първоначални данни не е сериозно пострадал.\r\nЦветана ТОНЧЕВА", "date": "2017.10.11", "title": "Пловдив: 87-годишен мъж е бил блъснат на пешеходна пътека в града"}
{"url": "http://www.focus-news.net/news/2017/10/11/2445501/sliven-diplomi-na-meditsinski-sestri-i-akusherki-shte-badat-vracheni-na-petkovden-v-grada.html", "text": "Първият випуск медицински сестри и акушерки в Сливен ще получи своите дипломи. Церемонията ще се състои в концертната  зала „Сливен” на Община Сливен на 14 октомври – Петковден. Това съобщиха от Община Сливен. Своите дипломи ще получат  студентите от първия випуск от филиала на Медицинския университет – Варна в Сливен.  За празника е насрочено и откриване на  новата спортна площадка. То ще се състои в 12.30 часа, в двора на филиала в Сливен. Организаторите канят гражданите да присъстват на тържеството за дипломирането.", "date": "2017.10.11", "title": "Сливен: Дипломи на медицински сестри и акушерки ще бъдат връчени на Петковден в града"}
{"url": "http://www.focus-news.net/news/2017/10/11/2445502/apostol-apostolov-kmet-na-simitli-akad-hristo-grigorov-be-otlichen-sas-zvanieto-pocheten-grazhdanin-na-simitli-zaradi-zaslugite-koito-ima-za-sahranyavane-na-balgarskata-istoriya.html", "text": "Акад. Христо Григоров, председател на Български червен кръст и внук на легендарният български войвода Ичко Бойчев, бе отличен със званието „Почетен гражданин на Симитли“ заради заслугите, които има за съхраняване на българската история. Това каза за предаването „Симитли – минало, настояще и бъдеще“ на Радио „Фокус“ – Пирин кметът на Симитли – Апостол Апостолов. Той каза още, че отличието е знак и на признателност към самият горноджумайски войвода Ичко Бойчев. \r\n„Акад. Христо Григоров е изключителна личност. Той продължава делото на своя дядо, работейки в името на българщината. Освен това акад. Христо Григоров има големи заслуги относно съхраняването на българската история и спомага за това да се знае какво са направили нашите деди. За Симитли, а и за цяла Пиринска Македония, Ичко Бойчев е изключително важен, защото както акад. Григоров казва по време на Балканската война, Кресненското дефиле е било една „Малка Шипка“, каза още акад. Григоров. Той добави, че тогава само със 150 човека Ичко Бойчев успява да спре организирана и много мощна турска армия, която ако бе минала сигурно до днес все още нямаше да сме свободни. \r\n„Така че, не може да не сме благодарни към делото на неговия дядо и към самия него за това, което прави през последните години, тъй като самият акад. Григоров казва: „Ако нашите деца не знаят историята, не знаят начина по който сме освободени, то всичко ще загуби смисъл“. В момента нашите деца, слушайки за миналото ще успеят да научат какво геройство са направили нашите деди, за да може днес ние да сме свободни“, посочи Апостолов. Според него само по този начин българският народ ще бъде съхранен и ще има самочувствие. „Много от нещата, които са свързани с историческата ни памет са забравени от поколенията, но е хубаво те да бъдат припомняни и да се знаят, за да пребъде българският народ и нация през вековете. Народ, който не си уважава историята, то значи не уважава себе си“, допълни Апостолов.\r\nЛивия НИНОВА", "date": "2017.10.11", "title": "Апостол Апостолов, кмет на Симитли: Акад. Христо Григоров бе отличен със званието „Почетен гражданин на Симитли“ заради заслугите, които има за съхраняване на българската история"}
{"url": "http://www.focus-news.net/news/2017/10/11/2445503/njuznetsarbiya-ruskite-mig-ove-nyama-da-badat-zachisleni-na-boyni-dezhurstva.html", "text": "Руските \"МиГ-ове\" няма да бъдат зачислени на бойни дежурства в сръбската армия, предава белградското електронно издание \"Njuz.net\", като цитира изявление на военния министър Александър Вулин.\r\nСпоред изданието Вулин е заявил, че военните експерти се преценили, че 28 годишните руски самолети не са в състояние да изпълняват бойни задачи, но са полезни за армията.", "date": "2017.10.11", "title": "\"Njuz.net\"(Сърбия): Руските \"МиГ-ове\" няма да бъдат зачислени на бойни дежурства"}
{"url": "http://www.focus-news.net/news/2017/10/11/2445504/parlamentarna-delegatsiya-vodena-ot-dzhema-grozdanova-uchastva-v-redovnata-sesiya-na-pase-v-strasburg.html", "text": "Парламентарната делегация на Народното събрание в Парламентарната асамблея на Съвета на Европа (ПАСЕ), водена от Джема Грозданова, участва в редовната сесия на Асамблеята в Страсбург. Това съобщиха от пресцентъра на Народното събрание. На форума бяха обсъдени новият образователен закон на Украйна, който разглежда възможностите на националните малцинства да се обучават на майчин език, както и докладът за свикване на четвъртата среща на високо равнище на Съвета на Европа. Инициативата за тази среща беше на българското председателство на Комитета на министрите, потвърдена с единодушното приемане на Софийската декларация през ноември 2015 г. \r\nПо време на дебатите в комисии беше отбелязано, че украинските власти следва да отчетат и надлежно да отразят евентуалните експертни препоръки на Венецианската комисия в хода на прилагане на закона, включително при изготвянето на подзаконовите актове. \r\n\"България следва да има водеща роля в организацията на срещата на най-високо равнище на Съвета на Европа, която да препотвърди европейското единство и да защити и подпомогне демократичната сигурност. Да предложим теми за дискусия и да дадем посоката за бъдещето на Европа. В доклада, приет днес, ясно е подчертан българският принос в големия дебат за европейското единство и сътрудничество. Това ще бъде наша цел и по време на Председателството на Съвета на ЕС – да търсим баланс и съгласие между държавите членки\", заяви Джема Грозданова пред Асамблеята. Тя подчерта, че е нужна ясна българска позиция по сценариите за развитие на ЕС. След речта на Юнкер за състоянието на Съюза няма сигурност в общата позиция и затова България трябва да изработи такава до началото на Председателството, отбеляза Джема Грозданова. По думите й мотото на Председателството \"Съединението прави силата\" ясно показва посоката, в която България ще работи, защитавайки политиките на ЕС. \r\nАсамблеята разгледа и доклад за състоянието на върховенството на закона, в който се препоръчва на България да продължи правосъдната реформа и да създаде агенция по антикорупция. \r\nВ делегацията на Народното събрание са членовете на ПАСЕ Милена Дамянова, Валери Жаблянов, Хамид Хамид, Николай Александров и Пламен Христов.", "date": "2017.10.11", "title": "Парламентарна делегация, водена от Джема Грозданова, участва в редовната сесия на ПАСЕ в Страсбург"}
{"url": "http://www.focus-news.net/news/2017/10/11/2445505/albanian-daily-news-albanskoto-pravitelstvo-se-predade-prizna-balgarite-za-maltsinstvo.html", "text": "Албанското правителство призна българите за малцинство в Албания, след като външния министър на страната Дитмир Башати изостави позицията си, че такова малцинство не съществува в страната, предава албанското електронно издание Albanian Daily News.\r\nСлед исторически доказателства, представени от България, както и „натиск“ от страна на членове на Парламентарната комисия по юридически въпроси, която гласува в полза на закон, целящ да повиши статута и правата на малцинствата в Албания, албанското правителство се реши на мярката.\r\nВ момента в Албания има девет признати малцинствени групи – македонци, власи, черногорци, сърби, бошняци, цигани, египтяни и българи.\r\nПревод и редакция:", "date": "2017.10.11", "title": "Albanian Daily News: Албанското правителство се предаде, призна българите за малцинство"}
{"url": "http://www.focus-news.net/news/2017/10/11/2445506/georgi-yordanov-bsp-za-balgariya-balgariya-se-nuzhdae-ot-nov-model-na-obshtestveno-zdraveopazvane.html", "text": "Георги Йорданов, народен представител от ПГ на „БСП за България”, в разговор с Клара Маринова в ефира на Радио К2, заяви позиции по следните теми:\r\nСъстоянието на здравеопазването.\r\nГеорги Йорданов беше категоричен, че българското общество не получава здравеопазването, от което се нуждае. Затова БСП иска да организира дискусия за нов модел на обществено здравеопазване и финансирането му. Народният представител беше категоричен, че ние имаме нужда от здравеопазване, което е достъпно за българските граждани, което е еднакво като достъп до всички български граждани, независимо къде живеят. Има големи региони в България, където хората на практика са лишени от здравеопазване и тук не става дума за скъпоструващи технологии, а за най-елементарния достъп до личния лекар. \r\nБолницата във Враца.\r\nГеорги Йорданов беше категоричен, че болницата във Враца е областна, в нея почти 80% е акционерното участие на държавата. Затова не може да приеме твърденията на някои държавни институции, че държавата не финансира и не участва в управлението на подобен тип болници. Точно обратното – тези болници са на директно управление от държавата.   \r\nНародният представител беше категоричен, че болницата във Враца е нарицателна за състоянието на по-голямата част от болниците. Той продължи, че още преди две години, когато кабинетът „Борисов 2” е въвел лимитиране на болничната дейност, тоест болниците да не могат да фактурират пред Здравната каса цялостната дейности, която са извършили, от БСП са предупредили, че това ще доведе до тежко финансово състояние на болниците и фалит на някои от тях. Така 17 болници вече са си отишли. „Въпросът е ние можем ли да съществуваме като система на здравеопазване, след като може да изчезне последният бастион на публичното здравеопазване?”, попита народният представител. Той обясни също така, че е била приватизирана извънболничната медицинска помощ, специализираната медицинска извънболнична помощ, както и денталната помощ. Сега вече идва ред на болничната помощ. \r\nГеорги Йорданов заяви, че болницата във Враца има спешно приемно отделение, което е единственото в областта. То е елемент от националната сигурност. Тоест ние не можем да се лишим, като елемент от здравната система, от областните болници. И трябва да бъде направено всичко възможно тези болници да бъдат запазени като публични. \r\nПо-креативни ли са частните болници?\r\n„Вие споменахте, че частните болници са по-креативни, какво пречи на държавните да бъдат креативни?”, попита водещата Клара Маринова. Събеседникът й отговори, че на първо място трябва да се изтъкне, че не е вярно, че частните болници са в добро финансово здраве, а държавните в лошо. Само че държавните и общински болници имат задължения, а частните имат кредити към банките. Освен това незнайно защо държавните органи позволяват в частните болници да се вземат такси за различни допълнителни услуги, докато в държавните болници това се счита за сериозно нарушение. По този начин за една и съща дейност в държавна и частна болница се калкулират различни приходи, като разликата понякога е от 3 до 4 пъти. \r\n„Но общинските и държавни болници разчитат повече на държавата, а държавата няма тези безкрайни възможности, за да можем всички да разчитаме на това. Не е ли така?”, попита водещата Клара Маринова. Георги Йорданов отговори, че има около 1 милион български граждани, които са здравно неосигурени. Голяма част от тях отиват в държавните болници и по закон не може да им бъде отказана здравна помощ. „За да получим парите, които са отишли за финансиране на заболяването на този пациент, ние трябва да го съдим. И от кой да вземем парите, от на босия цървулите!”, заяви народният представител.\r\nКаква е алтернативата на сегашното управление в здравеопазването?\r\nГеорги Йорданов заяви, че алтернативата е само една – нов модел на общественото здравеопазване. Той обясни, че например в Словения парите, които се отделят за всеки един пациент, са точно два пъти повече, отколкото при нас. Освен това ние имаме и кадрови проблем. Здравната система разчита предимно на лекарите, които са в предпенсионна или пенсионна възраст и те нямат желание и възможности да емигрират в чужбина. В същото време не можем да обвиняваме младите специалисти, че отиват в чужбина. Народният представител подчерта, че тези проблеми могат да се решат, но е необходим консенсус.\r\n„Как ще се преборите, че българските деца да остават да учат висшето си образование в България?”, попита водещата Клара Маринова. Събеседникът й отговори, че това е глобален проблем. Свидетели сме например, че много германски лекари отиват в САЩ, а на тяхно място идват полски и чешки лекари. „Премиерът каза – вижте, Германия произвежда мерцедеси, ние произвеждаме лекари. Да, но мерцедесът след като се произведе идва в България и ние го плащаме, докато кадрите ние им плащаме образованието и те отиват в Германия!”, обясни народният представител.\r\nГеорги Йорданов засегна и темата за осигуряване на адекватно здравеопазване във всички райони на страната. За да се случи това трябва да има разпределение – тоест ти си завършил с пари на държавата и след това 3 или 5 години си принуден да работиш там, където държавата ти посочи. \r\nИзобличаването от страна на БСП на злоупотреби на ГЕРБ в управлението.\r\n„Продължава ли вашият поход по темата „шуробаджанащина” в българската политика? Какво предстои оттук-нататък?”, попита водещата Клара Маринова. Събеседникът й отговори, че още при сформирането на 44-то Народно събрание от БСП са отказали всички предложения на ГЕРБ да споделят отговорностите на управлението. БСП е заявила, че ще бъде опозиция, която изпълнява своята реална роля. А тази роля е да се показва когато управляващите грешат, да се посочват пътищата, по които могат да бъдат изличени тези грешки. „В момента ние сме захапали една страхотна тема за България – „шуробаджанащината”. Този термин не е от новото време на България. Партизанството в България е от времето, когато е създадена, но то премина всякакви граници. И ако преди „шуробаджанащината” беше съответният роднина да заеме своето място и да получава някаква заплата, в момента лошото е, че този, който заеме това място, към него се насочват държавни средства. Те преминават през него и ги усвояват определени фирми, които са свързани с определени лица. Ние сме задължени да разкриваме това нещо!”, завърши Георги Йорданов разговора си с Клара Маринова в ефира на „Радио К2” на 11 октомври 2017 г.", "date": "2017.10.11", "title": "Георги Йорданов, \"БСП за България\": България се нуждае от нов модел на обществено здравеопазване"}
{"url": "http://www.focus-news.net/news/2017/10/11/2445507/afp-mariano-rahoy-otkaza-posrednichestvo-po-vaprosa-za-kataluniya.html", "text": "Министър-председателят на Испания Мариано Рахой отказа всякакво посредничество в кризата около референдума за независимост на Каталуния, предава AFP.\r\n„Не е възможно посредничество между демократичния закон и неподчинението и беззаконието“, обяви той от трибуната на испанския парламент, само ден след като лидерите на Каталуния подписаха декларация за независимост.\r\nПревод и редакция:", "date": "2017.10.11", "title": "AFP: Мариано Рахой отказа посредничество по въпроса за Каталуния"}
{"url": "http://www.focus-news.net/news/2017/10/11/2445508/dobrich-varnato-e-na-darzhavata-bregoukrepitelno-saorazhenie-v-balchik-aktuvano-kato-publichna-obshtinska-sobstvenost.html", "text": "Областният управител на Добрич Красимир Кирилов в качеството си на представител на държавата и Министерството на регионалното развитие и благоустройството, чрез юридическия екип на Областна администрация - Добрич, е спечелил на последна инстанция пред Върховен касационен съд делото за държавен терен от 5325 кв. м, представляващ брегоукрепително съоръжение Дамба и крайбрежна алея в град Балчик. Това съобщиха от Областна администрация – Добрич. Протестният имот е на територията на Община Балчик – част от брегоукрепителното съоръжение Дамба в град Балчик. До съдебния спор се стига, след като Община Балчик издава акт № 194/19.10.2010 г. и актува процесния имот като публична общинска собственост. Държавата в лицето на Областния управител, като представител на МРРБ, оспори пред три съдебни инстанции правото на собственост, претендирано от Община Балчик.\r\nВ хода на съдебните дела на различни инстанции Община Балчик претендира, че брегоукрепителните съоръжения, когато са в границите на населеното място, са публична общинска собственост, съгласно разпоредбите на чл. 6, ал.5 от Закона за устройство на Черноморското крайбрежие. Съдебно-техническа експертиза по безспорен начин доказва, че процесният имот представлява брегоукрепително съоръжение и буна публична държавна собственост. То се използва по предназначението си, а именно да защитава и укрепва морския бряг. Същевременно с\r\nтова изпълнява и функция на алея, свързваща Балчик с курортен комплекс „Албена“. Решението на Второ гражданско отделение на Върховен касационен съд е, че спорният имот е публична държавна собственост. То е окончателно и не подлежи на обжалване.", "date": "2017.10.11", "title": "Добрич: Върнато е на държавата брегоукрепително съоръжение в Балчик, актувано като публична общинска собственост"}
{"url": "http://www.focus-news.net/news/2017/10/11/2445509/stara-zagora-tvorbi-na-predstaviteli-na-detskiya-kompleks-v-kazanlak-byaha-klasirani-na-prizovi-mesta-v-oblastniya-krag-na-natsionalniya-konkurs-s-ochite-si-vidyah-bedata.html", "text": "Творби на деца от Школата по живопис към Детския комплес в Казанлък бяха класирани на призови места в областния кръг на Националния конкурс „С очите си видях бедата”, каза за Радио „Фокус“ ръководителят на школата Галина Иванова. Тя поясни, че нейни възпитаници са наградени в първа, втора и трета възрастова група в раздел „Специализирани паралелки и школи“. Предстои класирането на рисунките на трети етап в конкурса – на национално ниво. \r\nКонкурсът „С очите си видях бедата“ е организиран от Регионална дирекция „Пожарна безопасност и защита на населението” - Стара Загора.\r\nСлавяна ГАЙДАРОВА", "date": "2017.10.11", "title": "Стара Загора: Творби на представители на Детския комплекс в Казанлък бяха класирани на призови места в областния кръг на Националния конкурс „С очите си видях бедата”"}
{"url": "http://www.focus-news.net/news/2017/10/11/2445510/v92-prezidentat-na-evropeyskiya-parlament-shte-poseti-sarbiya-prez-yanuari.html", "text": "Министър-председателят на Сърбия Ана Бърнабич обяви, че президентът на Европейския парламент Антонио Таяни ще пристигне на посещение в страната през януари, придружаван от делегация инвеститори от Европейския съюз, за да даде ясен сигнал за подкрепата на общността за провеждането на нови икономически реформи в балканската страна, за доброто на сръбското население, предава англоезичната редакция на белградското радио В92, цитирайки думите на сръбския премиер, изказани след срещата ѝ с Таяни.\r\nБърнабич посочи, че в Сърбия е направено много, що се отнася до икономическите реформи и фискалната стабилност, по време на миналия мандат на правителството и че целта на това правителство е да работи за по-нататъшния икономически растеж и нови реформи.\r\nОсвен това, тя каза, че в момента е нужно правителството да се фокусира върху промяната на законодателната база и правосъдната реформа и изрази благодарността си за финансовата подкрепа от ЕС за провеждането на реформите в публичната администрация и образованието.\r\nСпоред Бърнабич, Сърбия е силен и искрен партньор на ЕС в политиката по сигурността, посочвайки че обединените сили на сръбската полиция и военни са го доказали чрез усилията си за контрола над границите.\r\n„Ние предотвратихме навлизането на 20 хиляди нелегални мигранти в Сърбия и продължаването им по пътя за ЕС“, каза сръбският премиер и изрази благодарността си за разбирането и отношението на ЕС, относно това, че Сърбия е дала един от най-добрите примери в разрешаването на мигрантската криза.\r\nПревод и редакция:", "date": "2017.10.11", "title": "В92: Президентът на Европейския парламент ще посети Сърбия през януари"}
{"url": "http://www.focus-news.net/news/2017/10/11/2445511/yambol-kolona-ot-okolo-4-km-ot-kamioni-ima-na-gkpp-lesovo-na-izhod.html", "text": "На българо-турската граница, на изход на ГКПП \"Капитан Андреево\" има 2 км колона от товарни автомобили; около 4 км са камионите, изчакващи за излизане от страната през ГКПП \"Лесово\". Това сочат данни на ГД \"Гранична полиция\" към 18.00 часа, съобщиха от пресцентъра на МВР. На границата със Сърбия, на ГКПП \"Калотина\" има 2 км колона от товарни автомобили на изход. На българо-румънската граница, на ГКПП \"Дунав мост - Видин\" има 2 км колона на изход и 1,5 км на вход от товарни автомобили; на ГКПП \"Дунав мост - Русе\" има 1 км колона от товарни автомобили на изход. На границата с Гърция, на ГКПП \"Кулата\" трафикът е интензивен за товарни автомобили на вход. \r\nНа българо-македонската граница трафикът е нормален на всички гранични контролно-пропускателни пунктове.", "date": "2017.10.11", "title": "Ямбол: Колона от около 4 км от камиони има на  ГКПП \"Лесово\" на изход"}
{"url": "http://www.focus-news.net/news/2017/10/11/2445512/pazardzhik-velingrad-e-nay-predpochitanata-spa-destinatsiya-v-balgariya-spored-ofitsialno-statistichesko-prouchvane.html", "text": "Във Велинград се проведе традиционното заседание на  Консултативния съвет по туризъм, съобщи за Радио „Фокус“ – Пазарджик Бояна Кирилова, експерт в Община Велинград. На него присъстваха кметът на Община Велинград д-р Костадин Коев, зам.-кметовете Атанас Палигоров и Исмаил Моллов, представители на хотелиерския бизнес, представители на фирмата провела националното социологическо проучване, служители от общинска администрация и общинско предприятие „Туристически информационен център“ – Велинград. „Дневният ред се състоя от три точки: събираемостта на  курортния данък, разходи и отчет, утвърдената схема за поставянето на Рекламно информационните табели на хотелите. На заседанието стана ясно, че от проведеното социологическо проучване относно развитието на туризма, Велинград е най-предпочитаната СПА дестинация в България. 23% от  хората предпочитат Велинград за отдих и релакс, а на второ място с 15% е Хисаря.  \r\nДанните сочат следното: 44% от хората  посетили курорта идват за релакс, почивка и забавления, а 42% идват заради лечебните свойства на минералната вода. Друг интересен факт е, че 42% поради липса на средства не могат да посетят Велинград, а не че им липсва желание. Между данните от националната статистика и данните на националното изследване има разминаване на това, което декларират хората и това, което са декларирали през адресните карти хотелите и къщите за гости, като брой посещения“, уточни Кирилова. \r\nТя допълни, че според НСИ престоя на отсядащите във Велинград е със средна продължителност от 2.5 нощувки, докато според националното изследване,средната продължителност е 5 нощувки. Според горепосочените данни, посетителите във Велинград са над 400 000 човека, докато  според националното изследване те възлизат на 750 000 души. Това, което излиза като допълнителни данни е, че хората предпочитащи хотелите 4 и 5 звезди са 31%, хотелите 2 и 3 звезди – 28%,  а 41%  предпочитат хотели с 1 звезда и къщи за гости. Изследването показва и доста препоръки, както към хотелиерите и ресторантьорите, така и  ъм община Велинград.\r\nАлбена ЖИЛЕКОВА", "date": "2017.10.11", "title": "Пазарджик: Велинград е най-предпочитаната СПА дестинация в България, според официално статистическо проучване"}
{"url": "http://www.focus-news.net/news/2017/10/11/2445513/cnn-katalunskiyat-lider-e-gotov-za-dialog-s-ispaniya-bez-predvaritelni-usloviya.html", "text": "Президентът на Каталунското регионално правителство Карлес Пучдемон заяви, че областта е готова на диалог с Испания по въпроса за независимостта на автономната област без „предварителни условия“, предава американската новинарска телевизия CNN, която взе интервю от каталунския лидер.\r\nГоворейки само ден, след като спря формалното обявяване на независимост на Каталуния, Пучдемон предпочете примирителен тон, казвайки че предпочита посредничество за разрешаване на кризата.\r\nВсе пак, той настоя, че повечето каталунци искат да се отделят от Испания. „Отношенията между Каталуния и Испания не са добри и мнозинството от каталунците искат да видят Каталуния като независима държава“, каза той.\r\nПопитан от CNN, защо не е обявил независимост на областта във вторник, Пучдемон отговори: „На първо място заради чувството ми за отговорност. Не искам да обявявам независимост, искам да я постигна“.\r\nТой заяви, че се чувства задължен да отвори прозорец за диалог, отговаряйки на исканията на международната общност, добавяйки че формалната покана за диалог, каквато е отправил към Мадрид, „изисква отговор в рамките на няколко дни“.\r\nПучдемон настоя, че правителството в Мадрид няма причина да приложи член 155 от конституцията на страната по отношение на Каталуния и според него това ще бъде грешка.\r\nОсвен това, той отхвърли предположението, че може да бъде арестуван заради действията си, отбелязвайки че не е престъпник. „Арестуването ми ще бъде неоснователно и грешка; това не е момент, в който можеш да пратиш в затвора хора, с които имаш политически различия.“\r\n Пучдемон каза, че момента е важен и за двете страни и те трябва да го използват, за да влязат в диалог.\r\n„Стигнахме до момента, в който най-важното нещо е да седнем и да говорим без предварителни условия, да приемем, че трябва да говорим и то при подходящи условия“, каза той. „Може би, може да е от помощ за разговорите, ако двама представители на Испания се срещнат с двама представители на каталунското правителство, за да се разберат за едно просто нещо – определянето на посредник“.\r\nПучдемон обвини за настоящия смут реакцията на испанската държава. „Вчера се опитах да предам послание за запазване на спокойствието и да припомня на хората, че се сблъскваме с политически проблем, който трябва да бъде разрешен чрез политика, а не чрез полиция“, подчерта той.\r\nПревод и редакция:", "date": "2017.10.11", "title": "CNN: Каталунският лидер е готов за диалог с Испания „без предварителни условия“"}
{"url": "http://www.focus-news.net/news/2017/10/11/2445514/aktsenti-v-sutreshniya-blok-dobro-utro-balgariya-na-12-oktomvri.html", "text": "Нова наредба предвижда забрана на консумация на алкохолни напитки в София, в случай че това води до погазване на обществения ред. Освен това в нея са заложени и санкции за автомобилните гонки и фойерверките след 22.00 часа. Какво още включва документът, какви са санкциите и защо сега се появява такава наредба? Наш събеседник по темата ще бъде Иван Илиев, председател на постоянната комисия по обществен ред и сигурност в Столичния общински съвет. \r\nСлед това ще разговаряме с народния представител от ПГ на ГЕРБ Александър Иванов за макроикономическите показатели, за Бюджет 2018 и да очакваме ли икономически растеж за следващата година. \r\nИнцидентите по време на лов и мерките, които трябва да се спазват, ще коментираме с Димитър Стефанов, председател на Ловно-рибарско сдружение в Тутракан и кмет на града. Няма как да не го попитаме и дали е готов Тутракан за зимата. \r\nВ минутите до 10.00 часа ще поговорим за любов и поезия. Повод за това е стихосбирка, носеща интересното заглавие „Черна котка“. Кой е нейният автор и какво иска да ни каже той с поезията си ще научим от колегата от Радио „Фокус“ – Пирин Ливия Нинова. \r\nТези и още теми - в „Добро утро, България“ по Радио „Фокус“, от 6.00 до 10.00, с водещ Милослава Ангелова.", "date": "2017.10.11", "title": "Акценти в сутрешния блок „Добро утро, България“ на 12 октомври"}
{"url": "http://www.focus-news.net/news/2017/10/11/2445515/stara-zagora-vremenno-e-ogranicheno-dvizhenieto-v-izprevarvashtata-lenta-pri-km-155-na-avtomagistrala-trakiya-v-posoka-sofiya-poradi-katastrofa.html", "text": "Временно е ограничено движението в изпреварващата лента при км 155 на автомагистрала \"Тракия\" в посока София, поради катастрофа. Това съобщиха от пресцентъра на Агенция \"Пътна инфраструктура\" (АПИ). Движението се осъществява в активната лента и се регулира от пътна полиция.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.10.11", "title": "Стара Загора: Временно е ограничено движението в изпреварващата лента при км 155 на автомагистрала \"Тракия\" в посока София, поради катастрофа"}
{"url": "http://www.focus-news.net/news/2017/10/11/2445516/predstoyashti-sabitiya-v-stranata-za-12-oktomvri-agentsiya-fokus.html", "text": "***\r\nВицепрезидентът Илияна Йотова ще открие Международния варненски фестивал на червенокръстки и здравни филми в хотел „Радуга“, СОК „Камчия“ –Варна. \r\n***\r\nОт 09.00 часа ще се проведе радовното пленарно заседание на Народното събрание.  \r\n***\r\nОт 09:30 часа в заседателната зала в сградата на Висшия съдебен съвет (ул. Eкзарх Йосиф, № 12), Пленумът на Съвета ще проведе редовното си заседание. \r\n***\r\nОт 10.00 часа Столичният общински съвет ще проведе заседание. \r\n***\r\nОт 09.30 часа в зала „Европа“ в сградата на КНСБ ще се проведе международна кръгла маса на тема „Как да се ограничат рисковете на работното място, включително насилието и агресията срещу лекари?“.\r\n***\r\nОт 09.30 часа Софийски градски съд ще заседава по делот срещу Десислава Д., обвинена в пране на пари. \r\n***\r\nОт 10.00 часа, в зала 34 в  сградата  на Софийски районен съд (СРС),  бул.  „Цар Борис III“, № 54, ще бъде разгледано в открито съдебно заседание гражданско дело, образувано по постъпила искова молба на Елена Йончева, с която срещу Бойко Борисов и Политическа партия ГЕРБ са предявени искове за сумата от 20 000 лв.  за претърпени  неимуществени вреди.\r\n***\r\nНа 12 и 13 октомври по покана на кмета на София Йорданка Фандъкова, в София пристигат представители на Париж, Виена, и Неймеген , за да вземат участие в SOFAIR - конференция за обмяна на опит и добри практики в справянето със замърсяването на въздуха в градска среда. Конференцията ще започне в 09.30 часа. \r\n***\r\nОт 10:00 до 18:00 часа, в Интерпред - СТЦ София, ще се проведе кариерният форум „Дни на кариерата” – ИТ, Комуникации и Аутсорсинг.\r\n***\r\nОт 10.00 часа V състав на Специализирания наказателен съд ще проведе съдебно заседание по делото срещу Хованес М., Пламен Т., Мариян М., Пламен М., Димитър К., Милен В., Олег К., Лиляна Р., Стефан Г., Павлина Г., Димитър А., Иван И., Божидар С., Тошко Т. Красимир П. и Йордан П., обвинени в организиране и ръководене на организирана престъпна група с цел избягване на данъчни задължения в големи размери. \r\n***\r\nОт 10:30 часа в конферентна зала ”А” в сградата на БТПП на ул. “Искър” № 9, ще се проведе среща на Евроклуба към Българска търговско-промишлена палата. \r\n***\r\nОт 10.30 часа, 3-ти състав на Софийски градски съд ще заседава по молба за изменение на мярка \"Задържане под стража\" от Я. Георгиев и И. Илиев, обвинени за кражба на 300 000 лв. инкасо. \r\n***\r\nОт 11.00 часа, ръководството на КНСБ ще се срещне с парламентарната група на Обединените патриоти. Срещата ще се проведе в Огледална зала в Народното събрание. \r\n***\r\nОт 11.00 часа в градинката пред Народен театър „Иван Вазов“ ще бъде открита инсталация, изработена от артистите от DESTRUCTIVE CREATION. Инициативата е част от кампанията „Детство без решетки“, която цели отмяната на 60-годишния Закон за борба с противообществените прояви на малолетни и непълнолетни, който наказва много сурово децата за постъпки, за които възрастните не носят наказателна отговорност, като бягство от дома, скитничество, просия, кражба на хранителни продукти.\r\n***\r\nОт 11.00 часа в Националния пресклуб на БТА ще се състои пресконференция по случай приключването на тазгодишната кампания за борба с глаукомата, организирана от Пациентска организация \"Глаукома\" и Институт за здравно образование.\r\n***\r\nОт 11.30 часа Църквата дари апарати на клиниката за онкоболни деца в ИСУЛ. \r\n***\r\nОт 14.00 часа в Дома на Европа, Обществения съвет към ЦИК организира конференция на тема „Електронно гласуване“.\r\n***\r\nОт 16.00 до 20.00 часа в София Хотел Балкан ще се проведе международната конференция (Пре)моделирай България, (пре)моделирай Европа! Reshape Bulgaria, Reshape Europe! Сред участниците са Георг Георгиев, зам.-министър на външните работи,  Деница Златева, зам.-председател на ПП БСП по европейски въпроси и международна политика и Нигяр Джафер, зам.-председател на Народното събрание на Република България. \r\n***\r\nОт 18:30 ч. в Столична библиотека, зала „Вяра“, 1 ет. ще се състои премиера на книгата „Франция, разреши да те обичаме“ на известния писател Димо Райков, който от години живее и твори във Франция.\r\n***\r\nОт 19.30 часа в Центъра за култура и дебат „Червената къща „Андрей Николов” ще се проведе танцовия спектакъл Mainstream по концепция и хореография на Марион Дърова. \r\n***\r\nОт 17.30 часа в Градската библиотека „Паисий Хилендарски“ ще се състои рецитал на актрисата Виктория Стефанова, озаглавен „Послание на асеновградски поети“. \r\n***\r\nОт 11.00 часа в зала „Георги Баев“ на Културен център „Морско казично“ ще се състои пресконфренция за 9-ото издание на Фестивала на българския физически и визуален театър и пърформънс „Ерата на Водолея“. \r\n***\r\nОт 10.00 часа в Стаята на общинския съветник в сградата на Община Варна ще се състои заседание на ПК „Култура и духовно развитие“. \r\n***\r\nОт 14.00 до 16.00 часа Общинските съветници от ГЕРБ-Варна Димитър Колев и Калин Калевски ще се срещнат с граждани в офиса на партията, намиращ се на ул. „Георги Бенковски” №1. \r\n***  \r\nОт 10.00 часа във факултет „Математика и информатика“ на ВТУ ще се състои официалното откриване на поредните две изцяло обновени зали 703 и 707.\r\n***  \r\nОт 11.00 часа в пресклуба на БТА ще се проведе пресконференция относно реализацията на проекта на Община Велико Търново „Подобряване на бизнес средата в Западна индустриална зона”. \r\n***  \r\nОт 12.00 часа в Изложбени зали „Рафаел Михайлов“ ще се проведе Откриване на Национално изложение на българските производители „Трапезица Фест“ 2017.\r\n***  \r\nОт 13.00 часа големия салон на МОБАЛ „Д-р Ст. Черкезов” ще се проведе церемония по връчване на статуетки „Звезди“ на близките на всички донори за 2017 година.\r\n***  \r\nОт 13.00 до 16.00 часа в НВУ „Васил Левски“ ще се проведат Дни на отворени врати.\r\n***  \r\nОт 17.30 часа в читалнята на централната сграда на РНБ „П.Р.Славейков“ ще се проведе  представяне на новата книга на Светла Андреева „Добри, красиви, зли“.\r\n***  \r\nОт 19.00 часа в  театрален салон на НЧ „Надежда 1869“ ще се проведе Благотворителна кинопрожекция на сдружение „Свободата на бъдещото изкуство” кампания „Да помогнем на едно българско семейство”.\r\n***  \r\n19.00 часа в МДТ „К.Кисимов“, голяма зала ще бъде представен  спектакъла „Хъшове“.\r\n***\r\nОт 09.00 часа кметът Огнян Ценков и ръководният екип ще се включат включва в инициативата \"Мениджър за един ден\". Те ще приемат петима ученици от три видински училища, които ще застанат на техните места и ще решават проблеми в реална работна среда.\r\n***\r\nОт 9.20 часа, на 15 етаж в сградата на Общинската администрация Огнян Ценков ще даде начало на проявите, свързани с Деня на българската община, който се отбелязва на 12 октомври.   От 10.00 ч. до 16.00 ч. е обявен Ден на отворените врати във връзка с празника. \r\n***\r\nОт 09.00 часа в конферентната зала на община Враца за поредна година Община Враца ще посрещне млади хора в рамките на кампанията на Джуниър Ачийвмънт „Мениджър за един ден\".\r\n***\r\nОт 17.00 часа в Конферентната зала на Общински съвет-Враца ще се проведе обществена консултация във връзка с приемане на проект на Наредба за изменение и допълнение на Наредба за реда за придобиване, управление и разпореждане с общинско имущество.\r\n***\r\nОт 19.00 часа в Народно читалище „Развитие 1869“ ще се проведе концерт на Симфониета Враца с диригент Христо Павлов. \r\n***\r\nОт 9.30 часа в Община Казанлък ще се проведе за поредна година инициативата „Млад управленец за един ден в Община Казанлък“ по повод Деня на българската община.\r\n***\r\nОт 10.00 часа  в Община Казанлък ще се проведе Среща с кметовете на Казанлък.\r\n***\r\nОт 10.30 часа в Общинска библиотека „ Искра“ ще бъде представена лектория на тема : 120 години от рождението на художника Иван Милев – „ Певецът на народните традиции“. \r\n***\r\nОт 11.00 часа във  Военния клуб Тържествено ще бъде отбелязан  Деня на българската община. Ще бъдат връчени  общински едногодишни стипендии на даровити деца от Казанлък ,  грамотата за Кмет на месец септември. За първи път ще бъде присъдена награда за „ Обективна медия „ и „ Обективен журналист“ . След официалната част ще бъде представен  филмът за Казанлък на Джон Лоутън. \r\n***\r\nОт 16.00 часа в залата на „Искра“4 ще се проведе среща с най-младите майки на общинска администрация в Община Казанлък. \r\n***\r\nОт 13.00 до 15.00 часа в община Каспичан ще се проведе Ден на отворените врати. \r\n***\r\nОт 18.00 часа в Камерната зала на читалището ще се проведе литературен аукцион-рецитал „Из творческия свят на писателя Светослав Цветков“.\r\n***\r\nОт 11.00 часа в залата на Възрожденското училище Областен информационен център организира семинар за земеделски производители. \r\n***\r\nОт 16.00 часа в Регионален исторически музей ще се проведе детска музейна работилница на тема „Антични мозайки”. \r\n***\r\nОт 10.30 часа в Археологически музей- Велики Преслав ще се състои официалното откриване на Международен симпозиум „Константин Преславски и неговата епоха“.\r\n***\r\n От 11.00 часа в Археологически музей- Велики Преслав ще се състои церемония за награждаване на заслужили изследователи на книжовното наследство на Преславската книжовна школа. \r\n*** \r\nОт 16.00 часа на пл. „Раковски“ ще се състои „Парад на плодородието“, част от програмата на Дни на моя град.\r\n***\r\nВ 11.00 часа в заседателната зала на Община Петрич ще бъде представена презентация на тема „10 години България в Европейския съюз” по повод Деня на българската община.\r\n***\r\nОт 12.00 часа на градския площад в Петрич продължава честването за Деня на българската община под мотото „Петрич – единство на традиция и модерност в Европейското семейство”. \r\n***\r\nОт 09.00 часа в сградата на Общинския съвет на ул. „Авксентий Велешки“ ще се проведе редовното заседание на общинските съветници. \r\n***\r\nОт 10.00 часа в щаба на 68-ма бригада Специални сили бригаден генерал Явор Матеев ще даде пресконференция във връзка с честването на Празника на военния парашутист.\r\n***\r\nОт 10.30 часа в зала 200 на Областна администрация – Пловдив ще се състои пресконференция във връзка със старта на Националната програма „Обучение за ИТ кариера\".\r\n***\r\nОт 16.00 часа в Малката конферентна зала на ДК „Борис Христов“ ще бъде открита изложба „Ден на индианската съпротива и венецуелската реалност“ по повод Дните на венецуелската култура в града.\r\n***\r\nОт 18.00 ч. в Конферентната зала на НБ „Иван Вазов“ – Пловдив ще бъде представена книгата на Зафер Галибов „Светлописите“.\r\n***\r\nОт 09.00 до 13.00 часа ученици от ОУ „Юрий Гагарин” и ППМГ „Васил Левски” ще имат възможност да съпреживеят един реален работен ден от управлението на общинската администрация като част от инициативата „Мениджър за един ден”. От 13.00 часа в зала 247 ще се проведе брифинг с участието на младите хора, ръководили местната общинска администрация, които ще споделят какво е усещането да си на ръководен пост, макар и за един ден. \r\n***\r\nОт 13.00 часа в зала 247 в Община Смолян ще се проведе брифинг с участието на младите хора, ръководили местната общинска администрация, които ще споделят какво е усещането да си на ръководен пост, макар и за един ден.\r\n***\r\nОт 09:30 часа, в зала „Май“ на Община Сливен, ще се проведе регионална среща за представяне на основни акценти в развитието на професионалното образование и обучение, инициирана от Министерството на образованието и науката със съдействието на Община Сливен и Регионално управление на образованието – Сливен.\r\n*** \r\nОт 09.00 часа в зала 363 на общината зрелостници от всички шуменски училища ще участват в среща с кмета Любомир Христов по повод Деня на българската община.\r\n***\r\nОт 14.00 часа в Пресклуб на БТА – Шумен ще се състои пресконференция на нвоизбрания председател на „Движение България на гражданите“ Димитър Делчев и на Найден Зеленогорски.", "date": "2017.10.11", "title": "Предстоящи събития в страната за 12 октомври (Агенция „Фокус“)"}
{"url": "http://www.focus-news.net/news/2017/10/11/2445517/redzhep-taiyp-erdogan-gyulenistite-shte-badat-izkoreneni-ot-balkanite.html", "text": "Турският президент Реджеп Таийп Ердоган се закани, че последователите на проповедника Фетулах Гюлен ще бъдат „изкоренени“ от Балканите, предава турското издание Hurryiet, цитирайки думите на турския лидер, изказани по време на реч в сръбския град Нови Пазар, където се намира като част от двудневното си посещение в Сърбия.\r\n„Ще изкореним тази предателска групировка, наречена (Фетулахистка терористическа организация) ФЕТО, от Балканите, точна така, както го направихме в нашата страна“, каза Ердоган.\r\nПревод и редакция:", "date": "2017.10.11", "title": "Реджеп Таийп Ердоган: Гюленистите ще бъдат изкоренени от Балканите"}
{"url": "http://www.focus-news.net/news/2017/10/11/2445518/afp-vanshnite-ministri-na-turtsiya-i-sasht-sa-obsadili-vizovata-kriza-v-telefonen-razgovor.html", "text": "Държавният секретар на САЩ Рекс Тилърсън и турския му колега Мевлют Чавушоглу са обсъдили реципрочното прекъсване на визовите услуги между двете страни, по време на първия подобен телефонен разговор, след разразяването на една от най-сериозните кризи в отношенията между Вашингтон и Анкара от години, предава AFP.\r\nДвамата са „обсъдили взаимното прекратяване на визовите услуги“, но засега няма повече подробности относно това, какво са си казали двамата.\r\nПревод и редакция:", "date": "2017.10.11", "title": "AFP: Външните министри на Турция и САЩ са обсъдили визовата криза в телефонен разговор"}
{"url": "http://www.focus-news.net/news/2017/10/11/2445519/diana-savateva-gerb-problemat-ne-e-v-svobodata-na-slovoto-a-po-skoro-v-poluistinite-i-deformiranoto-predstavyane-na-novinite.html", "text": "Проблемът не е в свободата на словото, а по-скоро в полуистините и деформираното представяне на новините. Това коментира Диана Саватева, народен представител от ПГ на ГЕРБ, в разговор с Клара Маринова в ефира на Радио К2.\r\nТя заяви позиции по следната тема: \"Оставката на Делян Добрев\".\r\n„Единия го защитихте, другия обаче му гласувахте оставката, защо правите тези разлики между Делян Добрев и Антон Тодоров?”, попита водещата Клара Маринова. Диана Саватева отговори, че двата случая наистина са различни. Тя продължи, че е наблюдавала отвътре дебатите при гласуваната оставка на Делян Добрев и е впечатлена от подкрепата, която е получил. Според нея не става въпрос за предпоставена теза, защото е имало и внушения, че тази оставка е имитационна и има заповед народният представител да бъде подкрепен. „Аз видях как тази подкрепа се формира и го казвам най-искрено! Съвсем резонно се стигна до отхвърлянето на неговата оставка”, категорична бе Саватева. \r\nДиана Саватева подчерта, че от законова гледна точка няма нищо нередно в това, което се случва в община Хасково. Отначало е била изкарана една схема и след това е станало ясно, че евентуално тази схема ще потегли към прокуратурата. Това навежда на мисълта, че търсеният ефект е по-скоро медиен.\r\n„Нали ние, журналистите, правим разлика между закона и морала? В случая с Делян Добрев, който аз харесвам и като политик, и като експерт, имаше проблем с морала! Там възникването на събитието е между него и кмета много отдавна!”, попита водещата Клара Маринова, като добави, че в България вече сме станали много чувствителни към назначаването на кръгове от приятели и роднини. Диана Саватева отговори, че е изключително прецизна към фактите и не би си позволила да коментира ситуацията в община Хасково без да я познава в детайли. Тя продължил, че що се отнася до морала, то става видно, че всеки има собствена дефиниция за морал. При опозицията е видно, че също има доста укорими действия. Но докато при ГЕРБ е имало оставки, включително оттегляне на съпруга на депутат от определено работно място, не сме видели никакво действие от страна на БСП. „Затова смятам, че проблемът трябва да се реши със създаване на правила, които да бъдат спазвани от всички!”, категорична бе Саватева. Тя продължи, че трябва да имаме усет и за друга граница и това е дискриминацията. Според нея не трябва близките на хора, които заемат важни позиции, да бъдат лишавани от правото на кариерно развитие.\r\nБяха коментирани журналистическите протести, свързани с медийните изяви на Антон Тодоров.\r\n„Как оценявате цялата тази история, която се създаде около една телевизия, един водещ, двама високоотговорни представители на властта в България и накрая рефлектира върху всички медии?”, попита водещата Клара Маринова. Диана Саватева отговори, че всеки има право да протестира и всеки има право да протестира където иска. Стига това да става по съответните правила. Наличието на протести е едно от най-силните доказателства, че демокрацията е жива. \r\nНародният представител коментира въпросното интервю на Антон Тодоров. Според нея безспорно добрият тон е бил нарушен. Тя продължи, че когато става въпрос за публична изява, човек трябва да мери не само думите си, но и чувството си за хумор. „Това непремерено отношение, този твърд и пиперлив език няма място. Но категорично аз не видях заплаха!”, заяви Диана Саватева. Тя добави, че самата тя, като журналист, също не е получавала заплахи. Но много пъти се е прибирала притеснена към къщи и с особена предпазливост е посягала към компютъра, за да напише следващия си материал. Но не мисли, че в интервюто на Антон Тодоров е имало заплаха и го казва с уважение към Виктор Николаев. Освен това журналистът е длъжен да провокира и да търси отговорите, но също така дължи уважение на събеседника си. Диана Саватева уточни, че последното е нейна принципна позиция и няма предвид въпросния казус. \r\n„С днешния протест на журналисти и освобождаването на Антон Тодоров от Народното събрание приключва ли проблемът?”, попита водещата Клара Маринова. Диана Саватева отговори, че не й се иска да отива повече енергия в тази посока, защото смята, че това е изхабена енергия. Тя продължи, че би искала да има по-градивно отношение, защото този тип наслагване на напрежение не е продуктивно. Според Саватева проблемът в момента не е в свободата на словото в класическия смисъл на думата. Проблемът е в тези полуистини, които много често се появяват. Една новина се представя по доста деформиран начин и това е истинският проблем.\r\nВ разговора бе обсъдена и темата: \"Културната програма на европредседателството\".\r\n„Трябва ли да има културна програма, свързана със самото председателство?”, попита водещата Клара Маринова. Диана Саватева отговори, че определено трябва, защото културната програма ще се запомни повече от голяма част от събитията. „Доколкото знам вече е изтекъл срокът за подаване на конкретни културни проекти. Те са около 500. Следва процедура по тяхното селектиране от Национален фонд „Култура”. Това е схемата!”, завърши Диана Саватева разговора си с Клара Маринова в ефира на „Радио К2” на 11 октомври 2017 г.", "date": "2017.10.11", "title": "Диана Саватева, ГЕРБ: Проблемът не е в свободата на словото, а по-скоро в полуистините и деформираното представяне на новините"}
{"url": "http://www.focus-news.net/news/2017/10/11/2445520/spored-pravosadniya-ministar-tsetska-tsacheva-antikoruptsionniyat-organ-tryabva-da-se-izbira-v-parlamenta-i-da-bade-otdalechen-nay-veche-ot-izpalnitelnata-vlast-obzor.html", "text": "Антикорупционният орган трябва да се избира и структурира само в Народното събрание, както и да е отдалечен най-вече от изпълнителната власт. Това каза на брифинг в Министерски съвет министърът на правосъдието Цецка Цачева. По думите й в нито един от двата законопроекта – този на Министерски съвет и предлагания от БСП, не се предвиждат промени в Наказателния кодекс. Според нея независимият антикорупционен орган трябва да  бъде колективен. Цачева поясни, че само в Народното събрание може да се проведе открита публична процедура, както и да се извършва контрол върху функционирането на такъв независим орган, който в проекта на Министерски съвет се нарича комисия. Тя бе категорична, че този орган трябва да бъде равно отдалечен от властите и на първо място от изпълнителната власт, тъй като това е и мястото, където се отчита и в останалите доклади, че се генерира корупция. Цачева напомни, че за времето, за което не функционира парламентът, служебното правителство е в тясна връзка с държавния глава и ако такъв независим орган се назначава от президента, то следва, че за тези отрязъци от време органът ще бъде пряко зависим от изпълнителната власт. По думите й това е нещо, което правителственият законопроект не допуска. \r\nПравосъдният министър коментира още, че тенденциозно и некоректно са били извадени фрази от доклада, който е представила на КСНС за законодателните промени срещу корупцията. По думите ѝ корупционните престъпления са състави от НК, част от материалното наказателно право. „За да стане ясно как отделни фрази са изведени от контекста на доклада, ще си позволя да цитирам пред вас от него абзаците, за които става дума – определението за понятието корупция, с каквото доктрината в момента не разполага. В доклада се казва следното: „за да е успешно противодействието на корупцията, е необходимо да се даде отговор на въпроса защо до този момент борбата с корупцията в държавата до голяма степен е неефективна. Този въпрос има повече от един отговор, но една от основните причини за несправяне с явлението, е това, че липсва ясна дефиниция на понятието корупция. Не може успешно да се противодейства на явление, което все още няма такава дефиниция. В това отношение проекта на закон за противодействие на корупцията и отнемане на незаконно придобито имущество прави крачка напред, като предлага легална дефиниция за нуждите на закона“, прочете Цачева и продължи, с това, че следващият абзац гласи: „Предимство на законовото определение е, че то дава ясен отговор на въпроса дали корупцията се изразява само във формата на престъпление или има и други проявни форми. Вярно е второто. Корупцията има различни форми на прояви и някои от тях излизат извън рамките на престъпна дейност, иначе казано невинаги корупцията е престъпление. Винаги обаче корупцията има за цел неследваща се материална или нематериална облага. Ето защо с отнемане на незаконно придобитото имущество се възстановява справедливостта в обществото, независимо от възмездието в наказателното производство срещу проверяваното лице и свързаните с него лица“. \r\nЛюба АЛЕКСИЕВА", "date": "2017.10.11", "title": "Според правосъдния министър Цецка Цачева антикорупционният орган трябва да се избира в парламента и да бъде отдалечен най-вече от изпълнителната власт (ОБЗОР)"}
{"url": "http://www.focus-news.net/news/2017/10/11/2445521/vitsepremierat-valeri-simeonov-dobrite-novini-byaha-pomracheni-ot-skandala-kumgeyt-koyto-e-absolyutno-izmislen-i-nesastoyatelen.html", "text": "Добрите новини бяха помрачени от т. нар. скандал „Кумгейт“, който е абсолютно измислен и несъстоятелен. Това заяви вицепремиерът Валери Симеонов в предаването  по БНТ.  „Фактически беше отминала една седмица от повишаването на пенсиите на 200 лева, което за съжаление някак си потъна в скандала „Кумгейт“. Проведе се тази четиристранна среща в Евксиноград, също беше помрачено. Не мисля, че това е редно. В края на краищата достъпът до информацията трябва да е по-демократичен, а не винаги да се търси скандал, жълтина, обвинение и т.н. Аз така мисля, без да определям дневния ред на медиите“, поясни Симеонов. \r\nВъв връзка с приетата от парламента оставка на народния представител Антон Тодор, повод за която стана участието му в телевизионно предаване, Симеонов коментира: „Ако трябва да изкажа личното си мнение, след като съм направил съответната юридическа справка, и в неговите думи нямаше заплаха“. \r\nПо думите на Симеонов правото на свобода на словото не е само за журналисти, а е присъщо на всеки човек.", "date": "2017.10.11", "title": "Вицепремиерът Валери Симеонов: Добрите новини бяха помрачени от скандала „Кумгейт“, който е абсолютно измислен и несъстоятелен"}
{"url": "http://www.focus-news.net/news/2017/10/11/2445522/sport-rafael-nadal-pobedi-amerikanets-s-20-seta-na-starta-v-shanhay.html", "text": "Световният номер едно Рафаел Надал победи американеца Джаред Доналдсън с 2:0 сета за 55 минути, 6:2 6:1 в отделните части, в мач от втория кръг на турнира от сериите „Мастърс“ в Шанхай. Така той се класира за осминафинала, където ще срещне италианеца Фабио Фонини. По-рано днес Григор Димитров също спечели своя мач от втория кръг на турнира и ще играе със Сам Куери в следващия си мач.", "date": "2017.10.11", "title": "Спорт: Рафаел Надал победи американец с 2:0 сета на старта в Шанхай"}
{"url": "http://www.focus-news.net/news/2017/10/11/2445523/nimh-utre-vremeto-shte-bade-slanchevo-s-maksimalni-temperaturi-mezhdu-19-i-24-v-sofiya-okolo-20.html", "text": "През нощта ще преобладава ясно и тихо време. Минималните температури ще са между 3° и 8°, по Черноморието до 10-12°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Георги Цеков. През деня ще бъде слънчево, след обяд – топло. Ще бъде почти тихо, след пладне – със слаб западен вятър. Максималните температури ще са между 19° и 24°, в София – около 20°. \r\nАтмосферното налягане е и ще се задържи по-високо от средното за октомври.\r\nНад Черноморието ще е слънчево. Сутринта на места за кратко видимостта ще е намалена от мъгла. Вятърът ще е слаб от запад-северозапад. Максимална температура на въздуха 19-21°. Температурата на морската вода е 17-18°. Вълнението на морето ще е 1-2 бала.\r\nНад планините ще е предимно слънчево. Ще духа слаб, по високите и открити части – до умерен северозападен вятър. Температурите ще се повишат и максималната на височина 1200 метра ще около 15°, на 2000 метра – около 8°.\r\nВ петък ще бъде предимно слънчево, но ветровито – ще се усили вятърът от запад-северозапад. Максималните температури ще са между 20° и 25°. През почивните дни вятърът ще отслабне, ще остане предимно от северозапад. В събота над Източна България и планините ще има повече облачност, възможни са и изолирани слаби превалявания. Дневните температури ще се понижат, по-съществено в Източна България. В неделя ще е без валежи. В много райони ще преобладава слънчево време. Температури ще бъдат: минимални – между 5° и 10°, а максималните - между 18° и 23°.", "date": "2017.10.11", "title": "НИМХ: Утре времето ще бъде слънчево с максимални температури между 19° и 24°, в София – около 20°"}
{"url": "http://www.focus-news.net/news/2017/10/11/2445524/tass-vanshniyat-ministar-na-kndr-zayavi-che-stranata-mu-ne-iska-da-vodi-pregovori-dokato-sasht-provezhda-agresivna-politika-spryamo-neya.html", "text": "Министърът на външните работи на Корейската народно-демократична република (КНДР) Ли Йон Хо обясни позицията на своята страна по отношение на ядрената ѝ програма в интервю за руската агенция ТАСС, в което той повтори тезата за неприемливостта на всякакви заплахи от страна на Вашингтон и подчерта, че оръжието за масово поразяване е инстримент за сдържане и защита на суверенитета на страната от външна агресия.\r\nНа въпрос доколко е реалистичен поетапния план за урегулиране на кризата на Корейския полуостров, разработен от Русия и Китай, Ли Йон Хо отговори, че се радва, че Русия, както и в предишни години, отделя голямо внимание на проблемите на Корейския полуостров и прилага активни усилия за урегулирането им, но че в сегашното положение на нещата всякакви преговори са невъзможни.\r\n„Ние се отнасяме с пълно разбиране към мотивите и целите, заради които Русия е разработила поетапния си план. Според нашите оценки, текущата обстановка, в която САЩ прилага максимален натиск, санкции и военни заплахи срещу КНДР, съвсем не е тази, в която може да се водят преговори. Изобщо, нашата принципна позиция е такава, че ние никога няма да се съгласиме на преговори, в които нашето ядрено оръжие ще е предмет на разговора“.\r\nЛи посочи, че най-важното условие за започването на диалог е САЩ да преосмисли враждебната си политика спрямо КНДР.\r\nПревод и редакция:", "date": "2017.10.11", "title": "ТАСС: Външният министър на КНДР заяви, че страната му не иска да води преговори, докато САЩ провежда агресивна политика спрямо нея"}
{"url": "http://www.focus-news.net/news/2017/10/11/2445525/obshtina-veliko-tarnovo-rakovodenoto-ot-daniel-panov-natsionalno-sdruzhenie-na-obshtinite-poluchi-visoka-otsenka-ot-prezidenta-rumen-radev.html", "text": "Ръководството и Управителният съвет на Националното сдружение на общините в Република България /НСОРБ/, чийто председател е кметът на Велико Търново Даниел Панов, получиха висока оценка от президента на страната Румен Радев. Това се случи по време на работна среща УС на НСОРБ и държавния глава, съобщиха от пресцентъра на Община Велико Търново. Поводът бе Денят на българската община, който ще бъде отбелязан на 12 октомври. По време на срещата Радев поздрави ръководството на НСОРБ, че винаги е отстоявало единството и обединението, а тезите и посланията на местната власт са отстоявали европейското бъдеще на България.\r\n Председателят на УС на НСОРБ Даниел Панов призова Румен Радев да зададе тон за конструктивен диалог и толерантно политическо говорене, по примера на единството между всички 265 кметове на общини в сдружението. Панов подчерта, че партньорството с президентската институция по общи приоритети е положителен знак за българските общини. \r\n„Президентът и кметовете се избират пряко от хората. Ние заедно трябва да правим регионите, градовете и селата все по-добри места за живот, бизнес, образование“, посочи Даниел Панов.\r\nПо време на работната среща бяха обсъдени въпроси, свързани с процеса на финансова децентрализация, развитието на българските региони и др. \r\nСлед края на разговорите Румен Радев удостои с почетен знак изпълнителния директор на Сдружението Гинка Чавдарова за приноса й в утвърждаване на местното самоуправление в Република България и дългогодишната й работа за развитието на българските общини.", "date": "2017.10.11", "title": "Община Велико Търново: Ръководеното от Даниел Панов Национално сдружение на общините получи висока оценка от президента Румен Радев"}
{"url": "http://www.focus-news.net/news/2017/10/11/2445526/yana-docheva-podgotovkata-za-evropredsedatelstvoto-varvi-dobre-ima-dobar-napredak-vav-vsichki-napravleniya.html", "text": "Яна Дочева, Директор на Дирекция „Подготовка и провеждане на председателството“ в МБПСЕС 2018, в разговор с Клара Маринова в ефира на Радио К2, заяви позиции по следните теми:\r\nРаботата на доброволците по време на европредседателството.\r\n„Каква е тази дейност и защо толкова млади хора са се устремили към нея?”, попита водещата Клара Маринова. Яна Дочева отговори, че такава е практиката при всички останали членки на ЕС – да използват доброволци, млади хора, които да придружават делегациите или да ги насочват, като работят на едни така наречени информационни бюра. До момента има около 200 кандидатури.\r\n„Какви са изискванията за тези доброволци?”, продължи с въпросите си водещата Клара Маринова. Яна Дочева отговори, че те трябва да владеят английски, немски или френски език на достатъчно високо ниво, за да могат да осъществяват комуникацията с делегатите. Като преимущество ще се счита, ако владеят някои друг официален език за ЕС. Тя обясни, че от доброволците се иска да бъдат отворени, комуникативни, да имат поне някаква елементарна култура по отношение на историята на България. От друга страна самите кандидати ще бъдат подготвени, предвиден е специален наръчник стъпка по стъпка какво трябва да се направи. Ще се направи и обучение в НДК. Има и обучение по протокол и етикет. Част от делегатите ще минат и обучение по първа помощ в БЧК.\r\n„Как успяхте да се доверите на младите хора, на които много малко от по-възрастното поколение им оказват доверие?”, попита водещата Клара Маринова. Яна Дочева отговори, че в това няма нищо изненадващо или учудващо. Тя продължи, че при много други големи събития, които са се провеждали в България, се е ползвал точно такъв доброволчески труд. „Аз вярвам на тези млади хора, те са мотивирани, имат желание да се включат в тази кауза, наречена българско европредседателство. Така че ние трябва да им гласуваме доверие и оттам насетне да покажем нашите млади хора, че те са способни и талантливи!”, категорична бе тя.\r\nНа въпроса от какви среди се набират доброволците, Яна Добрева отговори, че те са в повечето случаи студенти от специалности „Европеистика”, „Политология”, „Международни отношения”, различни филологии. Разбира се няма ограничения. Има и младежи от различни неправителствени организации. \r\nКак върви подготовката на европредседателството?\r\nЯна Дочева обясни, че подготовката върви доста забързано. Вижда се добър напредък във всички направления. Всички обществени поръчки по логистичната подготовка вече са пуснати. За част от тях вече има и сключени договори. Скоро ще бъде обявено в кои хотели ще бъде препоръчано настаняването на гостите. Всичко върви в график. \r\n„Каква ще бъде паралелната дейности, свързана с председателството?”, попита водещата Клара Маринова. Събеседникът й отговори, че събитията са със строг график и дневен ред, така че няма много възможности за обикаляне на страната и обширни културни програми. Разбира се за по-високопоставените гости е предвидена различна културна програма, която обичайно ще бъде преди вечерите. Това е проект на Министерство на културата. По отношение на останалите делегати отделните министерства имат право на избор какво да предпочетат.\r\n„Къде са най-големите проблеми при подготовката?”, попита водещата Клара Маринова. Яна Дочева отговори, че не вижда някакви сериозни проблеми. Все пак всичко зависи от закона за обществените поръчки и сроковете, които са свързани с него. Тя продължи, че ние разполагаме с достатъчно информация от предходни председателства как трябва да се проведат нещата от логистична гледна точка. \r\nПрословутият „НДК-гейт” преодоляхте ли го, докъде стигна ремонтът и как се движи подготовката на централната сграда?”, продължи с въпросите си водещата Клара Маринова. Яна Дочева отговори, че всичко върви в срок. До края на годината всичко ще бъде в завършен вид.\r\nКаква релация между властите в България и българското председателство ще се осъществява?\r\nЯна Дочева заяви, че по отношение на Народното събрание предстои да се приеме декларация, че европредседателството е наднационална цел и няма да има боричкания в тази сфера. Очаква се това да бъде оповестено публично от Народното събрание. „А участниците в заседанията на председателството ще имат ли възможност да се срещат с представители на властта в България?”, попита водещата Клара Маринова. Яна Дочева отговори, че неформалните заседания на съвета са с участие на министрите и техните екипи. А експертните срещи са с директори или други експерти от институциите.\r\nПолзите за България.\r\nДиректорът на Дирекция „Подготовка и провеждане на председателството“ обясни, че ще бъдем в центъра на събитията през 2018 г. или поне в рамките на ЕС. „Така че каква по-добра реклама и какъв по-добър начин да популяризираме страната си, която така или иначе не е безкрайно известна сред нашите партньори в ЕС. Сега имаме възможност да покажем по-различна визия и имидж!”, завърши Яна Дочева разговора си с Клара Маринова в ефира на „Радио К2” на 11 октомври 2017 г.", "date": "2017.10.11", "title": "Яна Дочева: Подготовката за европредседателството върви добре, има добър напредък във всички направления"}
{"url": "http://www.focus-news.net/news/2017/10/11/2445527/afp-ispanskiyat-premier-dade-pet-dni-na-katalunskiya-lider-da-izyasni-pozitsiyata-si-otnosno-nezavisimostta.html", "text": "Испанският премиер Мариано Рахой даде пет дни на сепаратисткия лидер на Каталония да изясни позицията си, дали ще обяви независимост или не, предава AFP, позовавайки се на източник от испанското правителство.\r\nСпоред източника на агенцията, ако регионалния лидер на Каталония Карлес Пучдемон потвърди отцепването на автономната област от Испания, то централното правителство ще му даде пет дни, до 19 октомври, да преосмисли решението си, преди да отнеме автономията на Каталуния.\r\nПревод и редакция:", "date": "2017.10.11", "title": "AFP: Испанският премиер даде пет дни на каталунския лидер да изясни позицията си относно независимостта"}
{"url": "http://www.focus-news.net/news/2017/10/11/2445528/lilyana-pavlova-i-yordanka-fandakova-se-vklyuchiha-v-zasazhdaneto-na-tsvetna-mozayka-izobrazyavashta-logoto-na-balgarskoto-predsedatelstvo-na-saveta-na-es-obzor.html", "text": "Министър Лиляна Павлова и кметът на София Йорданка Фандъкова се включиха в засаждането на цветна мозайка, изобразяваща логото на Българското председателство на Съвета на Европейския съюз. А след това временно изпълняващият длъжността Посланик на Холандия в България Яп Вернер подари и на двете по една луковица, която да засадят в личните си градини. \r\nМозайката е разположена пред входа на Зала 6 на НДК и включва близо 38 хил. лалета, които ще цъфнат през април 2018 г. Те очертават не само логото, но и орнаментиката на визуалната идентичност, която е одобрена за брандиране на Българското председателство на Съвета на Европейския съюз.\r\nЯп Вернер обясни, че лалето е символ на Холандия и даряването на тези лалета е холандският принос за успешен старт на Българското председателство на съюза. „Това е един от начините, по които ние подкрепяме България в тази важна задача. Освен това спомогнахме на близо 300 български експерти да се подготвят, те бяха обучени в Холандия. А също така изпращаме и специален дипломат, който от януари 2018 г. ще работи с българското министерство на външните работи“, каза той.\r\nМинистър Лиляна Павлова благодари на холандския посланик и неговия екип за помощта около организацията на председателството. „Цветята са символ на нещо позитивно и за нас това е много важен знак на подкрепа. Очакваме първата половина на 2018 г. да бъде изпълнена с много предизвикателства и с много не леки теми за дискусия в търсене на компромис, така че се надявам, че това отново утвърждава партньорството между България и Холандия в този процес“, каза още тя.\r\nКметът на София Йорданка Фандъкова също изказа своите благодарности към Посолството на Холандия, като благодари специално и на кмета на Амстердам. „Всъщност Амстердам беше един от най-добрите примери за Председателството на Съвета на Европейския съюз. Те ни помогнаха много и на нас като община с екипи и експерти, за да се подготвим добре“, обясни тя. По думите ѝ освен за гостите на града, тази придобивка има голямо значение и за софиянци. „В последните години столицата се превърна не само в зелен, но и в много цветен град. И в момента подготвяме над 300 хил. различни луковици, които ще бъдат сред пролетните цветя в София. Подготвили сме и много други нови цветни решения и изненади за следващата година“, каза Фандъкова и уточни, че има сериозен ангажимент и относно засаждането на дървета. По думите ѝ над 1300 дървета се засаждат в момента по различните булеварди и в парковете на София, така че жителите и гостите на столицата да се радват, че столицата ни е зелен град. \r\nЦветилена СИМЕОНОВА", "date": "2017.10.11", "title": "Лиляна Павлова и Йорданка Фандъкова се включиха в засаждането на цветна мозайка, изобразяваща логото на Българското председателство на Съвета на ЕС (ОБЗОР)"}
{"url": "http://www.focus-news.net/news/2017/10/11/2445529/sofiya-api-preporachva-na-shofyorite-da-izpolzvat-avtomagistrala-lyulin-poradi-zasilen-trafik-po-pat-i-1-sofiya-pernik-v-rayona-na-vladaya.html", "text": "Агенция \"Пътна инфраструктура\" (АПИ) препоръчва на шофьорите да използват автомагистрала \"Люлин\", поради засилен трафик по път I-1 София-Перник, в района на Владая, където поради ремонтни дейности в платно за София движението се осъществява двупосочно в платното за Перник. Това съобщиха от пресцентъра на АПИ.", "date": "2017.10.11", "title": "София: АПИ препоръчва на шофьорите да използват автомагистрала \"Люлин\", поради засилен трафик по път I-1 София-Перник, в района на Владая"}
{"url": "http://www.focus-news.net/news/2017/10/11/2445530/stara-zagora-s-poreditsa-ot-sabitiya-i-sreshti-v-kazanlak-shte-bade-otbelyazan-denya-na-balgarskata-obshtina.html", "text": "С поредица от събития и срещи в Казанлък ще бъде отбелязан Деня на българската община. Това каза за Радио „Фокус“ Сребра Касева, началник – кабинет на кмета. Тя поясни, че началото ще бъде поставено на 12 октомври от 09.30 часа в Община Казанлък, където ще се проведе за поредна година инициативата „Млад управленец за един ден в Община Казанлък“. \r\nОт 10.00 часа ще се проведе среща с кметовете на населени места в община Казанлък. \r\nОт 11.00 часа във Военния клуб тържествено ще бъде отбелязан Деня на българската община: ще бъдат връчени общински едногодишни стипендии на даровити деца от Казанлък, грамотата за Кмет на месец септември. За първи път ще бъдат присъдени награди за „Обективна медия„ и „Обективен журналист“. След официалната част ще бъде представен филмът за Казанлък на Джон Лоутън.\t\r\nОт 16.00 часа в залата на улица „Искра“4 ще се проведе среща с най-младите майки на общинска администрация в Община Казанлък .\r\nСлавяна ГАЙДАРОВА", "date": "2017.10.11", "title": "Стара Загора: С поредица от събития и срещи в Казанлък ще бъде отбелязан Деня на българската община"}
{"url": "http://www.focus-news.net/news/2017/10/11/2445531/washington-examiner-iran-nikoga-nyama-da-predogovori-yadrenata-sdelka-s-donald-tramp.html", "text": "Министърът на външните работи на Иран Мохамад Джавад Зариф каза, че Иран „никога няма да предоговори“ ядрената сделка от 2015 година със САЩ, дори президентът на страната Доналд Тръмп да излезе от споразумението по-късно тази седмица, пише американското издание Washington Examiner.\r\nПред депутатите в иранския парламент, Зариф е казал, че ако администрацията на Тръмп да отхвърли сделката или се опита да я промени, президентът на Иран Хасан Роухани „ще му даде смазващ отговор“.\r\nОчаква се американският държавен глава да спре действието на спорзаумението по късно тази седмица, след като изкара няколко месеца критикувайки „едностранната“ сделка и тези, които я сключиха от американска страна. Освен това, Тръмп обвини Иран, че „нарушава духа на сделката“.\r\nПревод и редакция:", "date": "2017.10.11", "title": "Washington Examiner: Иран „никога няма да предоговори“ ядрената сделка с Доналд Тръмп"}
{"url": "http://www.focus-news.net/news/2017/10/11/2445532/ivan-gaytandzhiev-otnemane-na-avtonomiyata-na-katalunya-bi-bilo-neadekvaten-hod-na-ispanskoto-pravitelstvo.html", "text": "Отнемане на автономията на Каталуня би било неадекватен ход на испанското правителство, каза бившият посланик в Кайро Иван Гайтанджиев в интервю за Радио „Фокус“. Според него подобно действие би означавало край на разговорите между двете страни в конфликта. \r\n„Редица анализатори използваха едно на пръв поглед клише, но точно, а именно - за принципа на доминото. В Европа нещата са много сложни, много държави имат едно активизиране на националистични тенденции. Един такъв въпрос би могъл да стане отново актуален, това, което е в Испания и Каталуня – в една Германия, в една Италия, в една Белгия. И много интересно, че буквално преди час-час и половина и Париж, и Рим, и Берлин заявиха, че те не могат и няма да приемат в никакъв случай каквато и да независимост или независима Каталуня“, посочи Гайтанджиев и допълни, че България трябва да участва в разработването на концепция за бъдещето на Европа, а не да бъде пасивен наблюдател. Според него случващото се в Испания е проблем не само на самата държава, но и на целия Европейски континент", "date": "2017.10.11", "title": "Иван Гайтанджиев: Отнемане на автономията на Каталуня би било неадекватен ход на испанското правителство"}
{"url": "http://www.focus-news.net/news/2017/10/11/2445533/pravitelstvoto-udalzhi-sroka-v-koyto-italianski-iztrebiteli-shte-ohranyavat-vazdushnoto-ni-prostranstvo-obzor.html", "text": "Правителството измени решението си от месец юни, с което беше разрешено съвместното изпълнение на задачи по усилване на охраната на въздушното пространство на страната ни от военновъздушните сили на България и на Италия. С промяната срокът на изпълняваната мисия се удължава с две седмици – до 1 ноември 2017 г. Останалите параметри на решението не са изменени. От правителствената информационна служба уточниха, че охраната на въздушното пространство на НАТО е мирновременна колективна отбранителна мисия и нейното предназначение е да гарантира целостта и сигурността на въздушното пространство на съюзниците от Алианса.\r\nЗам.-министърът на отбраната Атанас Запрянов обясни, че по предложение на италианския началник на отбраната, одобрено от ген. Боцев, тази мисия ще бъде удължена и ще продължи активно до 1 ноември. По думите му причината за удължаването е интерес на италианските въоръжени сили, тъй като в българското въздушно пространство въздушният трафик е много по-слаб, не е толкова натоварено и отработването на учебните задачи е много по-лесно и в пълен обем. Според него в България условията за учебно тренировъчни полети по Air Policing са много по-добри, Италия сама заплаща своето участие и присъствие в България и сама извършва подготовката на своите пилоти. \r\nПопитан дали продължават засилените полети на руски самолети покрай българското въздушно пространство в Черно море и това налага ли по-усилени мисии по Air Policing, той отговори, че руските самолети летят съгласно плановете на руските военновъздушни сили. „Те летят в международното въздушно пространство. Не можем да имаме никакви претенции към плановете за трениране на руските пилоти, ако те спазват международните правила. Знаете, че основният проблем и изисквания е всички военновъздушни летателни средства, когато извършват тренировъчни полети в международно въздушно пространство да имат включени транспондери и отличителни знаци“, допълни той. Според него единствената колизия по отношение на ръководството на въздушното движение в сектор София, е когато такива полети се извършват с изключени транспондери и се обявяват като неидентифицирани. Запрянов допълни, че само в тези случаи се налага нашите дежурни сили да бъдат задействани с цел защита на въздушното ни пространство. „Това може да бъде и самолет ренегат, не знаем дали е руски или друг тип. Няма никаква засилена наша или руска активност, която да е повод за притеснение“, увери още Атанас Запрянов. \r\nЛюба АЛЕКСИЕВА", "date": "2017.10.11", "title": "Правителството удължи срока, в който италиански изтребители ще охраняват въздушното ни пространство (ОБЗОР)"}
{"url": "http://www.focus-news.net/news/2017/10/11/2445534/sana-news-trima-samoubiystveni-atentatori-se-vzriviha-v-rayonno-politseysko-upravlenie-i-magazin-za-drehi-v-damask.html", "text": "Двама терористи, опасани с колани с експлозиви, са се взривили пред  Районно упралвение на полицията в Дамаск, насред оживена улица в центъра на града. Трети атентатор, носещ колан с експлозиви, се е взривил на входа на магазин за дрехи втора употреба, отново в Дамаск, в близост до другия атентат, предаде сирийската държавна агенция SANA News, позовавайки се на думите на източник от Министерството на вътрешните работи на странта.\r\nСпоред източника, двама души са загинали, в резултат от атентатите, а други са ранени, като техния брой засега не е известен.\r\nПревод и редакция:", "date": "2017.10.11", "title": "SANA News: Трима самоубийствени атентатори се взривиха в Районно полицейско управление и магазин за дрехи в Дамаск"}
{"url": "http://www.focus-news.net/news/2017/10/11/2445535/kaloyan-pargov-bsp-stolichniyat-obshtinski-savet-ne-razpolaga-s-danni-za-otpadnalite-ot-uchilishte-detsa-v-sofiya.html", "text": "Столичният общински съвет (СОС) не разполага с данни за отпадналите от училище деца в София. Това каза в интервю за Радио „Фокус“ председателят на групата на общинските съветници от БСП в СОС и лидер на БСП-София Калоян Паргов. По думите му липсва добре изградена връзка между Дирекция „Образование“ на Общината и Регионалното управление на образованието. \r\n„Ние трябва да имаме ежемесечна информация, или поне в рамките на година - колко деца не са обхванати в първи клас и защо не са. Заедно с районните администрации и с детските педагогически стаи, МВР, районните полицейски управления, както и с психолози, да помогнем на тези семейства, на тези деца, да започнат образованието си. Вторият, обаче, въпрос е по-съществен, тъй като едно е да започнеш, друго е да завършиш своето образование, а там, очевидно е, че ще имаме все по-голям проблем с контрола от гледна точка на това, че няма данни колко деца са отпаднали, съответно, от класовете след първи клас - втори, трети, до дванадесети, което е по-същественият проблем“, посочи той. \r\nКалоян Паргов поясни, че общинските съветници в СОС от БСП са поискали справка за броя на отпадналите от училище деца, която да послужи като основа за предприемане на мерки и преодоляване на този все по-задълбочаващ се проблем.", "date": "2017.10.11", "title": "Калоян Паргов, БСП: Столичният общински съвет не разполага с данни за отпадналите от училище деца  в София"}
{"url": "http://www.focus-news.net/news/2017/10/11/2445536/tass-rusiya-shte-predostavi-na-filipinite-orazhiya-v-ramkite-na-pomoshtta-za-borbata-sreshtu-islyamska-darzhava.html", "text": "Президентът на Филипините Родриго Дутерте заяви, че Русия ще предостави на страната му оръжия в рамките на помощта за борбата срещу терористичната групировка „Ислямска държава“, предава ТАСС.\r\nСпоред думите на филипинския президент, Москва ще достави на Манила около 5 хиляди автомата в рамките на споразумение, което трябва да бъде подписано през октомври. „Ние ще имаме автомати Калашников“, заяви лидерът на островната държава, в изявление пред военнослужещи. Автоматите, както и боеприпаси и военни камиони ще бъдат доставени на Филипините през октомври, по време на посещението на министъра на отбраната на Русия Сергей Шойгу в района.\r\nСпоред информация от американски медии, Китай вече е доставил на Филипините шест хиляди автомата.\r\nМиналата седмица, посланикът на Филипините в Русия Карлос Деймек Соррета заяви, че Москва и Манила може да подпишат договор за военно-техническо сътрудничество, по време на посещението на Шойгу на Филипините през октомври.\r\nПревод и редакция:", "date": "2017.10.11", "title": "ТАСС: Русия ще предостави на Филипините оръжия в рамките на помощта за борбата срещу „Ислямска държава“"}
{"url": "http://www.focus-news.net/news/2017/10/11/2445537/zam-ministar-denitsa-nikolova-energiynata-efektivnost-i-moderniyat-gradski-transport-sa-klyuchovi-za-podobryavane-na-okolnata-sreda-i-kachestvoto-na-zhivot.html", "text": "Проектите за интегриран градски транспорт в големите градове и мерките за енергийна ефективност, изпълнявани от Министерството на регионалното развитие и благоустройството със средства от бюджета и ЕС oказват най-голямо влияние върху подобряване на околната среда, чистотата на въздуха и повишаване качеството на живот. Това заяви заместник-министърът на регионалното развитие и благоустройството Деница Николова, която заедно с посланика на Франция у нас – н. пр. Ерик Льобедел отличи общините лауреати в категориите „Устойчива мобилност“ и „Енергийна ефективност на сградите“ в тазгодишното издание на конкурса „Екообщина 2017 г.“, съобщиха от пресцентъра на Министерството на регионалното развитие и благоустройството. Конкурсът се провежда за втора поредна година от Посолството на Франция в България, а Министерството на регионалното развитие и благоустройството е един от партньорите на инициативата, допринасяща за повишаването на осведомеността на българските общини по темите, свързани с устойчивия град. \r\nВ категория „Устойчива мобилност“ наградите получиха общините Самоков - за изградените 10 км велоалеи и проект за насърчаване използването на електромобили, и Бургас - за проектите си за “Интегриран градски транспорт” и „Интегриран модел за управление и контрол на обществения транспорт“. Призовете за „Енергийна ефективност на сградите“ отидоха в общините Смядово и Габрово заради множеството успешни проекти и инициативи за енергийна ефективност.\r\nЗаместник-министър Николова подчерта важността от опазване на околното пространство и призова за повече усилията от институциите и обществото в мерки за подобряване на климатичните условия и намаляване на вредните въздействия. Според нея в последните години българските общини са направили немалко стъпки, за да подобрят качеството на живот в населените места. „Узряхме много в годините в подхода си към околната среда и заобикалящото ни пространство. Ако в началото на членството ни в ЕС наш основен приоритет бе търсенето на финансиране, за да покрием определени дефицити в различна инфраструктура, за да постигнем ефект за градовете и те да се развиват, днес говорим затова, не само да модернизираме и подменим обществения градски транспорт, а колко вредни емисии бихме спестили от това в града“, посочи Деница Николова.\r\nСпоред нея България вече е извървяла пътя си по отношение на екологичното развитие и даде пример с плановете за градско развитие, в които все по-често се говори за замяна на превозните средства с алтернативни методи на предвижване, разширяването на зелените площи, изграждането на паркове и детски площадки. „МРРБ влага не малко усилия по отношение на подкрепата на политиката за екологична среда“, каза още зам.-министър Николова и подчерта, че в програмния период до 2020 г. с европейско финансиране се реализират мащабни проекти за устойчивата градска мобилност за подобряване на трафика, намаляване на вредните емисии и развитие на алтернативни варианти за предвижване. Тя посочи като знакова в това отношение инвестицията за интегриран градски транспорт на София, който е дал добри резултати за подобряване на качеството на въздуха. Мерките за енергийна ефективност на обществени и многофамилни жилищни сгради също дават не малък принос в качествената среда за живот.\r\nСред официалните гости на събитието бяха министърът на околната среда и водите Нено Димов, кметът на София Йорданка Фандъкова, кметове, представители на фирмите, спонсори на конкурса и др.", "date": "2017.10.11", "title": "Зам.-министър Деница Николова: Енергийната ефективност и модерният градски транспорт са ключови за подобряване на околната среда и качеството на живот"}
{"url": "http://www.focus-news.net/news/2017/10/11/2445538/sport-levski-2014-pobedi-s-8578-makedonskiya-kumanovo-2009-v-mach-ot-balkanskata-liga-po-basketbol.html", "text": "Левски 2014 победи Куманово 2009 с 85:78 в първия си мач от тазгодишното издание на Балканската лига.  Най-резултатен за българите беше Веселин Веселинов, отбелязал 23 точки. Това е четвърта победа за Левски от четири домакински мача срещу този съперник.", "date": "2017.10.11", "title": "Спорт: Левски 2014 победи с 85:78 македонския Куманово 2009 в мач от Балканската лига по баскетбол"}
{"url": "http://www.focus-news.net/news/2017/10/11/2445539/stara-zagora-lektoriya-za-ivan-milev-pevetsat-na-narodnite-traditsii-organizira-biblioteka-iskra-v-kazanlak-v-ramkite-na-initsiativata-denyat-na-konsultanta.html", "text": "Лектория на тема „Певецът на народните традиции“, посветена на 120 години от рождението на художника Иван Милев организира Библиотека „Искра“ в Казанлъкна 12 октомври от 10.30 часа, каза за \"Радио „Фокус“ директорът на библиотеката Анна Кожухарова. Тя поясни, че лекторията е част от новата инициатива на Библиотека „Искра“ - „ Денят на консултанта“.   \r\nИдеята на организаторите е Денят на консултанта да се провежда един път месечно, като целта е да бъде популяризиран отдел „Изкуство“ на библиотеката.  Отделът притежава богата колекция от книги и материали на аудио носители в областта на операта. Над 16 000 са общо библиотечните единици в отдела. \r\nНачалото на инициативата бе поставено в рамките на Националната кампания „ Четяща България“. Първото и издание бе посветено на оперното изкуство – история, съвременни тенденции, представители, а второто – на иконите, притежание на Художествената галерия в Казанлък.\r\nСлавяна ГАЙДАРОВА", "date": "2017.10.11", "title": "Стара Загора: Лектория за Иван Милев „Певецът на народните традиции“ организира Библиотека „Искра“ в Казанлък в рамките на инициативата „Денят на консултанта“"}
{"url": "http://www.focus-news.net/news/2017/10/11/2445540/razsledvat-sadiya-ot-okrazhen-sad-lovech-za-nezakonen-lov-magistratat-e-bil-v-kompaniyata-na-kriminalno-proyaven-obzor.html", "text": "Разследват съдия Иван Иванов от Окръжен съд – Ловеч за незаконен лов, магистратът е бил в компанията на криминално проявен. Това стана ясно по време на пресконференция в Съдебната палата в столицата, на която говорителят на главния прокурор Румяна Арнаудова представи данни около задържането и работата на СЗ „Антикорупция’’ по случая. На 5 срещу 6 октомври 2017 г. в района на с. Бохот, Плевенско, дежурен екип от двама полицаи са забелязали джип, който се е движил в кръг със загасени светлини, но включен боен фар. След съмнение за извършване на незаконен нощен лов полицаите са се легитимирали и подали звуков и светлинен сигнал джипът да спре за проверка. Автомобилът обаче не спрял и последвала над 15-минутно преследване, обясни Арнаудова. По думите ѝ патрулът няколко пъти се е изравнявал с джипа и многократно е подавал сигнал водачът на съмнителния автомобил да спре. Полицейските служители са извършили изстрели с 8 стоп патрона, след което са стреляли с бойни патрони по гумите. По този начин спрели превозното средство, а в него са се возили криминално проявения Васил Василев и съдията от Окръжния съд – Ловеч Иван Иванов. Двамата са задържани за 24 часа. По думите на Арнаудова Магистратът не се представил като такъв,  у себе си в момента на задържането не е имал никакъв документ за самоличност. При разпита двамата са заявили, че са се разхождали в района на село Бохот със заредени пушки в 23.00 часа и са се били изгубили. „Информацията за случая е предоставена на главния прокурор Сотир Цацаров от главния секретар на МВР гл. комисар Младен Маринов. На 6 октомври е разпоредена проверка, която да бъде извършена от СЗ „Антикорупция’’, заяви прокурор Румяна Арнаудова.\r\nДжипът е собственост на криминално проявения, както и двете пушки, открити в автомобила при задържането. На спецзвеното е предадена и черна маска с прорези за очите и устата, която е била намерена у съдията Иван Иванов – вероятно използвана от него. Това веществено доказателство ще бъде подложено на ДНК анализ. Арнаудова заяви, че се работи и в посока установяване дали магистратът е подбудител на деянието. Започнато е досъдебно производство при условия на неотложност с разпити на свидетели и полицейските служители с работно обвинение „противозаконно пречене на властта да изпълни задължение по служба’’. „Разследват се още три възможни престъпления, за които към момента няма достатъчни доказателства за повдигане на обвинения, обясни тя. По думите й другите престъпления, вероятно извършени от съдия Иван Иванов и шофьора на джипа са неспазване на необходимите мерки за сигурност при боравене с огнестрелно оръжие от страна на водача на автомобила, който е законен собственик и на двете пушки. Разследва се дали магистратът е осъществил престъпление по чл. 322 – че не е попречил на очевидно извършващото се тежко престъпление без особени затруднения или опасност за здравето и живота му. Събират се доказателства дали съдията е държал незаконно огнестрелно оръжие.\r\nВ СДВР е назначена експертиза за това, дали има отпечатъци от пръстите на съдията и водача на джипа по двете ловни пушки. Взети са натривки и от магистрата, и от неговия приятел Васил Василев, за да се установи дали са използвали пушките, защото при огледа на автомобила освен 119-те патрона са открити и две гилзи – вероятно с едно от оръжията или с двете са произвеждани изстрели, обясни Румяна Арнаудова.", "date": "2017.10.11", "title": "Разследват съдия от Окръжен съд – Ловеч за незаконен лов, магистратът е бил в компанията на криминално проявен (ОБЗОР)"}
{"url": "http://www.focus-news.net/news/2017/10/11/2445541/evrokomisar-mariya-gabriel-rabotim-po-patna-karta-za-otpadane-na-taksite-za-rouming-za-stranite-ot-zapadnite-balkani.html", "text": "Работим по пътна карта за отпадане на таксите за роуминг за страните от Западните Балкани. Това заяви на работна среща в Брюксел с посланиците на шестте балкански страни българският еврокомисар Мария Габриел, проведена по нейна инициатива. \"Сега е моментът. Това е възможност за Балканите, за Европейския съюз и за България, която ще поеме председателството на Съвета на ЕС през януари\", подчерта комисарят по цифрова икономика и общество. Тя посочи, че цифровата интеграция на Западните Балкани е неин приоритет. На срещата възникна и идеята в бъдеще европейската инициатива wifi4eu да обхване и балканските страни.  \r\nОчакването на комисаря е първите хиляда ваучери по инициативата да бъдат предоставени в европейските държави след януари 2018 г. Целта е между 6 и 8 хиляди общини от целия ЕС да имат безплатен интернет достъп на обществени места, като библиотеки, училища, болници. Разширяването на тази инициатива в посока Западните Балкани би била уникална възможност за всяка една от нашите страни, категорични бяха в своята подкрепа и 6-ата посланика.  Те се обединиха, че битката за падането на роуминг  тарифите е обща, но разчитат основно на подкрепата на България и на Мария Габриел за нейното спечелване. \r\n\"Имате нашата пълна, ентусиазирана подкрепа. За нас е изключително важно това, което правите. Изключително сме ви благодарни.\", заяви посланикът на Косово Бернард Никай. \r\n\"Това ще е огромно постижение. Ще покажем на гражданите си, че са европейци и те реално ще го почувстват\", допълни посланикът на Черна Гора Боян Шаркич. \r\n\"Това ще е сигнал към всички страни от региона\", отбеляза от своя страна македонският посланик Влатко Станковски. \r\nА посланичката на Босна и Херцеговина Лидия Топич и заместник-ръководителят на мисията на Република Сърбия Милош Тодорович,  споделиха, че цифровата икономика е приоритет за тези две страни и ще разчитат на еврокомисар Мария Габриел за допълнителна помощ в тази област. \r\n\"Имате нашата огромна благодарност\", категорична бе посланичката на Албания Янина Суела. \r\n\"Искам страните от региона да се включат във всички цифрови инициативи на Европейския съюз като Европейската седмица на програмирането, както и в Коалицията за цифрови умения и работни места, отбеляза Мария Габриел. Свързаността на страните ни, киберсигурността и развитието на дигиталните умения на хората - това са мои ясни задачи. Имате моята подкрепа\" подчерта в заключение българският еврокомисар. \r\nВ прикачения документ ще намерите снимка от събитието. \r\nОтдел \"Преса и медии\" \r\nПредставителство на ЕК в България", "date": "2017.10.11", "title": "Еврокомисар Мария Габриел: Работим по пътна карта за отпадане на таксите за роуминг за страните от Западните Балкани"}
{"url": "http://www.focus-news.net/news/2017/10/11/2445542/veliko-tarnovo-chetvarti-remont-predstoi-na-cheshmichkata-postavena-v-park-ruski-grobishta-zaradi-vandalski-nabezi.html", "text": "Четвърти ремонт предстои на чешмичката, поставена в парк „Руски гробища“ във Велико Търново. Съоръжението бе монтирано в началото на лятото и от тогава непрестанно е обект на вандалски набези, съобщи за Радио „Фокус“ – Велико Търново Мирослава Цонева, началник Отдел „Околна среда“ в Общината. Чешмата бе поставена след отправено предложение от родители, които водят децата си в парка. „В началото на пролетта те пуснаха писмо до кмета, в което изразяваха желание общинската администрация да съдейства за поставянето на такава чешма. Г-н Даниел Панов прие с отворено сърце идеята, подготвихме нещата и чешмичката стана факт, но от тогава сме я ремонтирали три пъти“, коментира Мирослава Цонева. Предстои и четвърти ремонт, защото само преди броени дни е получен нов сигнал за поредното и повреждане. Въпреки това експертът обобщи, че вандалските набези в парковете и детските площадки в града намаляват. Техният бум беше през август и септември.\r\nЛуиза ТРАНЧЕВА", "date": "2017.10.11", "title": "Велико Търново: Четвърти ремонт предстои на чешмичката, поставена в парк „Руски гробища“, заради вандалски набези"}
{"url": "http://www.focus-news.net/news/2017/10/11/2445543/blagoevgrad-obshtinski-savet-bansko-glasuva-otpuskaneto-na-5-000-leva-za-lechenieto-na-malkata-martina-na-svoe-izvanredno-zasedanie.html", "text": "Общински съвет – Банско гласува на свое извънредно заседание отпускането на 5 000 лева за лечението на малката Мартина от Банско, която вследствие на нелеп инцидент претърпя тежка мозъчна операция в Турция. Това съобщиха за Радио „Фокус“-Пирин от пресцентъра на Община Банско. Благодарение на апела на кмета Георги Икономов, който лично се ангажира с кампанията за набиране на средства за лечението на тригодишното дете, както и на обединението на жителите на планинския град, до този момент вече са събрани близо 70 000 лева. Шансовете на детето да се възстанови са големи, а за провеждане на пълния курс на лечение са необходими около 50 000 долара.\r\nПубликуваме данните на сметката за всеки, който желае да даде своята финансова подкрепа:\r\nBG96BUIB78371039070002, СИбанк, Катерина Костадинова Танева /Юнчова/.", "date": "2017.10.11", "title": "Благоевград: Общински съвет Банско гласува отпускането на 5 000 лева за лечението на малката Мартина, на свое извънредно заседание"}
{"url": "http://www.focus-news.net/news/2017/10/11/2445544/ispanskiyat-premier-mariano-rahoy-ne-otne-avtonomniya-statut-na-kataluniya-obzor.html", "text": "След като лидерът на регионалното правителство на Каталуния Карлес Пучдемон се въздържа от обявяване на независимост на автономната област вчера, днес Министър-председателят на Испания Мариано Рахой се въздържа от задействане на член 155 от Конституцията на Испания, чрез което може да отнеме автономния статут на областта. Испанският премиер даде реч от трибуната на испанския парламент, в която разкритикува каталунските власти за нелегалните им действия и призова ръководителят на каталунския регионален парламент да върне ситуацията в легална рамка. Той отхвърли воденето на преговори с каталунското правителство чрез посредник. Освен това, испанското правителство даде пет дни на Пучдемон да изясни позицията си, дали обявява независимост или не, като заплаши, че след изтичането на срока ще отнеме автономния статут на региона, ако каталунците продължават да настояват на отцепването си от Испания.\r\nОт своя страна, Пучдемон даде пространно интервю за американската телевизия CNN, в което заяви, че е готов на преговори с властите в Мадрид, без да поставя предварителни условия и потвърди желанието на населението на Каталуния да се отдели от Испания. Сепаратисткият лидер каза, че не е искал да обяви независимост вчера заради чувството си на отговорност и желанието си тя да бъде постигната чрез преговори, а не чрез едностранно решение на областните власти.\r\nРедакция:", "date": "2017.10.11", "title": "Испанският премиер Мариано Рахой не отне автономния статут на Каталуния (ОБЗОР)"}
{"url": "http://www.focus-news.net/news/2017/10/11/2445545/veliko-tarnovo-1415-kilograma-opasni-bitovi-otpadatsi-sabra-obshtinata-pri-poslednata-si-kampaniya.html", "text": "141,5 килограма опасни битови отпадъци събра Община Велико Търново при последната си кампания. Акцията се проведе в рамките на два дни, през миналата седмица, каза за Радио „Фокус“ – Велико Търново Мирослава Цонева, началник на Отдел „Околна среда“ в Община Велико Търново. В рамките на инициативата гражданите са изхвърлили 180 килограма излязло от употреба електрическо и електронно оборудване, както и пет килограма батерии. \r\n„Това е по-малко количество на всичките отпадъци, в сравнение с предходните кампании, които сме провеждали. През лятото събрахме около 500 килограма опасни битови отпадъци, сега са по-малко от 150 кг. Причината вероятно е, че това е третата кампания за годината и гражданите вече нямат толкова големи количества отпадъци в домовете си“, обобщи Мирослава Цонева. Опасните битови отпадъци се събират само и единствено от лицензирани фирми и Община Велико Търново отправя апел към гражданите, ако имат такива, да ги съхраняват на безопасно място до организирането на следваща подобна акция, каквато, със сигурност, ще се организира през следваща година.\r\nЛуиза ТРАНЧЕВА", "date": "2017.10.11", "title": "Велико Търново: 141,5 килограма опасни битови отпадъци събра Общината при последната си кампания"}
{"url": "http://www.focus-news.net/news/2017/10/11/2445546/varna-obnovyavat-grobishtnite-parkove-na-teritoriyata-na-obshtina-devnya.html", "text": "По инициатива на кмета Свилен Шитов в Девня започна възстановяване и обновяване на гробищните паркове на територията на цялата община. Това съобщиха от пресцентъра на Община Девня. Тази стъпка бе крайно належаща, тъй като откакто са правени, гробищата не са били поддържани, въпреки че са често посещавани от опечалени граждани. Занемареният им вид създаваше допълнителен дискомфорт на хората, отишли на погребение или да запалят свещ на последния пристан от земния път на свои починали близки и роднини.\r\nОбновяването обхваща петте гробищни парка на територията на общината, като три от тях – в кварталите „Девня 1“, „Девня 2“ и в село Кипра са вече завършени. Ремонтирани и напълно възстановени са обредните зали, някои от които се бяха превърнали в съборетини – с изтърбушени покриви и избити прозорци и врати.\r\nПаралелно с това се поставят нови табла за лепене на некролози, на места се поставят нови огради и порти, а на други се освежават. В обновения гробищен парк в квартал „Девня 1“ беше направена и нова чешма с каменна облицовка.\r\nПредстои обновяването на гробищните паркове в кв. „Повеляново“, където ще бъде сменен покривът на обредната зала, която ще се измаже отвън и отвътре, и в с. Падина, където ще се ремонтира оградата край селската чешма и нейните корита.", "date": "2017.10.11", "title": "Варна: Обновяват гробищните паркове на територията на община Девня"}
{"url": "http://www.focus-news.net/news/2017/10/11/2445547/parlamentat-prie-ostavkata-na-deputata-ot-gerb-anton-todorov-obzor.html", "text": "Парламентът прие оставката на депутата от ГЕРБ Антон Тодоров. „За“ прекратяване на пълномощията му гласуваха 153 народни представители, „против“ - 14, „въздържали се“ – 11, с което оставката му бе приета. В рамките на дебата Тома Биков от ГЕРБ заяви, че парламентарната му група не приема, че вицепремиерът Валери Симеонов и Антон Тодоров са заплашвали журналист. Според него в последните седмици сме свидетели на компроматна атака, която ескалира в компроматна война, имаща за цел да свали демократично избраното правителство. \r\nЗаместник-председателят на ПГ на „БСП за България“ Драгомир Стойнев заяви, че явлението „Антон Тодоров“ разкрива кухнята на ПП ГЕРБ. Стойнев попита защо я няма всенародната любов за Антон Тодоров и как за седмица той се е превърнал от изключителна личност с перфектна аналитичност и пунктуалност, до нежелан колега, който тежи на ПП ГЕРБ. \r\nОт ДПС заявиха, че оставката на Антон Тодоров е навременна и ще я подкрепят, но поискаха оставката и на вицепремиера Валери Симеонов. От „Воля“ обявиха, че ще гласуват „против“ оставката на Антон Тодоров, тъй като са на мнение, че той не е по-лош от Делян Добрев или Валери Симеонов. \r\nОт своя страна Антон Тодоров коментира пред журналисти, че няма да позволи името му и това, което му е вменено да се превърне в „тегоба за ГЕРБ“. Тодоров подчерта, че лидерът на ГЕРБ и министър-председател Бойко Борисов е бил категорично „против“ неговата оставка и поясни, че след като вече не е депутат, известно време ще  се занимава с журналистика. \r\n „Признавам си, че съм грубиян, такъв ме е създала природата. Но никога не лъжа, справям се с враговете си по подобаващ начин. Не е добре да бъдете враг на Антон Тодоров, но е добре да бъдете негов приятел“, каза още Антон Тодоров. Агенция „Фокус“ припомня: На 6 октомври въпрос за процедурата за закупуване на нов изтребител предизвика остра реакция у депутата от ГЕРБ Антон Тодоров. В предаването „Здравей, България“ по Нова телевизия се стигна до нападки от негова страна към журналиста Виктор Николаев. От Нова определиха като недопустимо отправянето на заплахи от публични фигури към журналисти. В официална позиция от ГЕРБ заявиха, че свободната журналистика има правото да пита и да задава въпроси. По-късно в официална позиция Антон Тодоров обяви, че в случая е разбран превратно и думите му са изтълкувани абсолютно погрешно. Той поднесе извиненията си на журналиста Виктор Николаев. На 8 октомври председателят на ПГ на ГЕРБ и зам.-председател на партията Цветан Цветанов заяви на пресконференция, че Антон Тодоров се е извинил и това е достойна постъпка. Той подчерта, че Тодоров не е вложил в интервюто това, което е излязло в медийното пространство. Вицепремиерът Томислав Дончев предложи, ако въпросната телевизия прецени, че е правилно, да извика в ефир Валери Симеонов и Антон Тодоров, за да имат възможност да разяснят какво са искали да кажат и ако има нужда някой да се извинява, да се извини. Той заяви, че Министерски съвет държи на свободата на словото и се противопоставя срещу всички опити някой да казва на журналистите какво могат да говорят и какво не. На 9 октомври в писмо до медиите, Антон Тодоров заяви, че подава оставка, защото има опити репликата му да бъде превърната в етикет на партията, от която е избран.\r\nДеница КИТАНОВА", "date": "2017.10.11", "title": "Парламентът прие оставката на депутата от ГЕРБ Антон Тодоров (ОБЗОР)"}
{"url": "http://www.focus-news.net/news/2017/10/11/2445563/burgas-parformansat-shamebox-shte-bade-predstaven-v-grada-na-13-oktomvri.html", "text": "На 13 октомври, петък, 20.00 ч., Драматичен театър \"Адриана Будевска\" в Бургасще бъде домакин на пърформънса Shamebox - един сценичен разказ за видовете срам и тяхната проява. Това съобщиха от Община Бургас.\r\nЗад създаването на пърформънса стоят няколкомесечни изследвания на двамата автори относно разбирането за срам, издирване на лични \"срамни\" истории сред различни хора, проучване и анализ на най-срамните моменти за тях, преживяването на срамни ситуации и завръщането след време към подобни случки. Така се стига до момента, когато Ива Свещарова и Вили Прагер превръщат сцената на Shamebox в кутия на срама, където като деца, любопитно, безгранично и през глава се заиграват с него.\r\nКолко далеч стига всичко и колко ще издържат артистите на това да бъдат субекти и обекти на срама, ще разбере само публиката на \"Shamebox\" на 13 октомври.\r\nС многобройните си проекти в полето на съвременния танц и пърформанс, досега Ива Свещарова и Вили Прагер несъмнено са демонстрирали умението си провокативно и интересно да нахлуват в чувствителни територии. Заедно, поотделно и в сътрудничество с разнообразие от артисти от страната и чужбина, те са сред създателите на \"Balkan Dance Reality Show\", \"Нашето последно па де дьо по Галина Борисова\", \"Strip naked, talk naked\", \"Victory Day\", \"Sequel For The Future\", \"Музей на хигиената\". Освен това, като част от артистичния колектив Брейн Стор Проджект\", са и сред организаторите на международния фестивал \"Антистатик\".\r\nИва Свещарова заявява: „Изследвайки множество съвременни практики на публичното унижение като социален спектакъл в различни култури, постепенно се фокусирахме върху личното преживяване на унижените и техните емоции, възприятия  и състояния, които изпитват. Така фокусирахме интереса си изцяло върху срама и неговите различни проявления“.\r\nВили Прагер посочва: „Срамът е чувство, което всеки изпитва в един или в друг случай. Пърформативността на срама ни беше изключително любопитна и се заехме с предизвикателството да изследваме как можем да работим със срама като драматургичен и хореографски материал на сцената.\".\r\nПредставлението е част от програмата на фестивала \"Ерата на водолея\", който се провежда в град Бургас от 12 до 15 октомври 2017 г., и е подходящо за лица над 16 години и достъпно за англоговоряща публика. Входът е свободен.", "date": "2017.10.11", "title": "Бургас: Пърформансът „Shamebox” ще бъде представен в града на 13 октомври"}
{"url": "http://www.focus-news.net/news/2017/10/11/2445564/nato-nyama-da-ima-postoyanna-flotiliya-v-cherno-more-obzor.html", "text": "Няма планове за създаване на постоянно присъствие на военноморски сили на НАТО в Черно море. Това каза на брифинг в Министерския съвет зам.-министърът на отбраната Атанас Запрянов, предаде репортер. Изказването му дойде, след като в парламента лидерът на БСП Корнелия Нинова поиска премиерът Бойко Борисов да даде информация на Народното събрание дали НАТО създава нови многонационални сили в Черно море. По думите й международни авторитетни агенции са обявили, че НАТО създава нови многонационални сили в Черно море. Лидерът на БСП припомни, че преди година и половина премиерът Борисов е отхвърлил създаването на Черноморска флотилия и попита какво е наложило промяната в позицията на българското правителство, ако то по някакъв начин е участвало във вземането на решение. „Какви ще са последиците?“, попита Нинова и подчерта, че е важно правителството да информира Народното събрание.\r\nОтговорът на въпроса й не закъсня, но бе даден задочно от Министерския съвет и не от премиера Бойко Борисов, а от зам.-министър Запрянов. Той уточни, че се изпълняват плановете от срещите на високо равнище на НАТО във Варшава и се формира в Румъния многонационална бригада. По думите му това е старо решение от миналата година. Запрянов подчерта, че мероприятията са прозрачни, като всяко учение го обявяват в пресата, както и срока за неговото участие. За провеждането на учения с фиктивни сценарии, каквото се проведе в НАТО, той посочи, че информират ръководството на страната, като в тези учения сценариите са фиктивни и няма никакво движение на войски никъде на територията на НАТО. По думите му имат за цел единствено да се отработят въпросите за вземане на военнополитически решения в Брюксел, главната квартира, военните командвания на НАТО и в оторизираните държавни органи при управление на военнополитически кризи. Той добави още, че на 27 октомври една наша фрегата ще замине за участие в учението „Sea guardian“ за борба с тероризма. \r\nМинистърът на вътрешните работи Валентин Радев допълни, че цялата информация за това какви учения се осъществяват на територията на страната и как участваме като страна членка, я има в президентството. По думите му, ако нещо е останало, което не е ясно на опозицията, на Корнелия Нинова или на други представители от парламента, нека попитат. „Има начини за това - закрити заседания на комисиите в парламента. Да бъдат добри, ако имат въпроси и неща, които не са ясни, да запитат там и ще бъде отговорено подробно“, каза още Валентин Радев.\r\nНачалникът на отбраната ген. Андрей Боцев допълни, че са на различни етапи от подготовката различните формирования. „Поддържа се постоянна военна бойна готовност, Еър полисинг. Това, което е планирано, го изпълняваме. Няма никаква промяна от това, което е прието във Варшава през 2016 г. за създаване многонационална бригада в Румъния. Преди месец и половина бях на заседание на военния комитет на НАТО, там абсолютно не е ставало въпрос за черноморски флотилии или за нещо допълнително да се приеме“, обясни Боцев. По думите му българското участие в бригадата в Румъния ще бъде до батальон.Агенция „Фокус“ припомня: В началото на годината генералният секретар на НАТО Йенс Столтенберг съобщи, че Алиансът ще увеличи военноморските учения в района на Черно море в допълнение към засиленото си сухопътно и военновъздушно присъствие край границите на все по-агресивната Русия. Столтенберг заяви, че решението е взето от министрите на отбраната на страните членки на алианса в Брюксел.\r\nИнформацията за засилено военно присъствие на НАТО-вски сили в Черноморския басейн вкара в спор БСП и ГЕРБ, които започнаха взаимно да се обвиняват за това кой стои зад решението. След като в понеделник лидерът на ПП ГЕРБ Бойко Борисов заяви, че ако служебният военен министър Стефан Янев, който по думите му, е член на БСП, се е съгласил за засилено присъствие на НАТО в Черно море, това означава, че БСП стои зад същата позиция и са станали ястреби като Росен Плевнелиев, а само той остава гълъб. Пред журналисти Борисов коментира, че няма значение дали е врабче, или гълъб и няма да влиза в тона на Нинова, защото е джентълмен, иначе е щял да я сравни с някоя птица, но не ястреб. Сегашният министър на вътрешните работи Валентин Радев посочи, че му е омръзнало слуша лъжи, основно от БСП по темата за военното присъствие на НАТО в Черно море. Той обясни, че от ГЕРБ са се опитали да дадат тон за диалог по темата. Настоящият вицепремиер и министър на отбраната Красимир Каракачанов призова президента Румен Радев и служебния министър на отбраната Стефан Янев да разкрият истината и да дадат отговори по повод информацията за засилено военно присъствие на НАТО-вски сили в Черноморския басейн. Според него в противен случай остава усещането не просто за нещо гнило, но за нещо, което застрашава националната ни сигурност. \r\nЛюба АЛЕКСИЕВА", "date": "2017.10.11", "title": "НАТО няма да има постоянна флотилия в Черно море (ОБЗОР)"}
{"url": "http://www.focus-news.net/news/2017/10/11/2445565/plovdiv-izlozhba-s-predmeti-ot-traditsionniya-indianski-bit-shte-bade-otkrita-v-grada-po-povod-dnite-na-venetsuelskata-kultura.html", "text": "Изложбата „Ден на индианската съпротива и венецуелската реалност“ ще бъде открита в Пловдив по повод Дните на венецуелската култура. Това съобщиха за Радио „Фокус“ – Пловдив от дирекция „Култура и културно наследство“ към Община Пловдив. Официалното откриване на изложбата ще се състои от 16.00 часа на 12 октомври в Малката конферентна зала на Дома на културата „Борис Христов. Експозицията на предмети от традиционната индианска култура ще бъде открита от посланика на Венецуела в България – Н. Пр. Ориета Капоне.\r\n„Инициативата за Дни на венецуелската култура, организирани от посолството, се провежда за трети път. През 2016 и 2015 година в Дома на културата бяха организирани безплатни прожекции на венецуелско кино, презентация на забележителностите, дегустация на традиционни храни и напитки, изложба на занаятчийски изделия и много други инициативи“, обясниха от дирекция „Култура и културно наследство“.\r\nТони МИХАЙЛОВ", "date": "2017.10.11", "title": "Пловдив: Изложба с предмети от традиционния индиански бит ще бъде открита в града по повод Дните на венецуелската култура"}
{"url": "http://www.focus-news.net/news/2017/10/11/2445566/reuters-spored-medii-donald-tramp-iska-desetokratno-uvelichenie-na-yadreniya-arsenal-na-sasht-prezidentat-otreche.html", "text": "Американски медии излязоха с информация, че президентът Доналд Тръмп е поискал десетократно увеличение на ядрения арсенал на страната, но държавният глава отрече твърдението, предава Reuters. Тръмп заяви пред репортери в сряда, че информацията не е вярна, като добави че всъщност е поискал модернизация на хранилищата. Агенцията припомня, че САЩ разполагат с 4,000 ядрени глави, готови за военна употреба.\r\n„Не ни трябва увеличение. Но аз искам модернизиране и преустройване“, заяви държавният глава.  Цанко Цолов", "date": "2017.10.11", "title": "Reuters: Според медии, Доналд Тръмп иска десетoкратно увеличение на ядрения арсенал на САЩ, президентът отрeче"}
{"url": "http://www.focus-news.net/news/2017/10/11/2445567/voa-islyamska-darzhava-poe-otgovornost-za-troynoto-napadenie-v-damask.html", "text": "„Ислямска държава“ пое отговорност за тройното нападение, извършено в сряда срещу главното управление на полицията в Дамаск, съобщава радио Voice of America. Медията напомня, че в сряда двама самоубийци се взривиха пред сградата на полицията, докато третият е задействал носените експлозиви след като е бил заобиколен от служители на органите на реда. Поне двама души са загинали в резултат на нападението, няколко други са ранени.  Цанко Цолов", "date": "2017.10.11", "title": "VOA: „Ислямска държава“ пое отговорност за тройното нападение в Дамаск"}
{"url": "http://www.focus-news.net/news/2017/10/11/2445568/blagoevgrad-den-na-otvoreni-vrati-se-sastoya-v-dneven-tsentar-za-vazrastni-s-uvrezhdaniya-v-grada.html", "text": "Ден на отворени врати се състоя в Дневен център за възрастни с увреждания – психо-социална услуга в Благоевград. Това каза за Радио „Фокус“-Пирин Велизар Еремиев от Община Благоевград. 25 потребители от Благоевград получават ежедневни грижи от екипа на дневния център, които са свързани със здравните им, образователни и рехабилитационни потребности, като те също организират свободното им време и личните им контакти.  \r\n„Програмите за комплексна рехабилитация се осъществяват в три основни направления – обучение в социални умения, разширяване на социалното участие и професионално развитие, като целят възстановяване на изгубените умения и навици, удължаване периодите на ремисия и намаляване на риска от хоспитализации. Потребителите ежедневно се включват в занимателна трудотерапия, арт- и музикотерапия“, каза още Еремиев.\r\nЛора КАЛЧЕВА", "date": "2017.10.11", "title": "Благоевград: Ден на отворени врати се състоя в Дневен център за възрастни с увреждания в града"}
{"url": "http://www.focus-news.net/news/2017/10/11/2445569/stara-zagora-vazstanoveno-e-dvizhenieto-v-izprevarvashtata-lenta-pri-km-155-na-avtomagistrala-trakiya-v-posoka-sofiya.html", "text": "Възстановено е движението в изпреварващата лента при км 155 на автомагистрала \"Тракия\" в посока София. Това съобщиха от пресцентъра на Агенция \"Пътна инфраструктура\".", "date": "2017.10.11", "title": "Стара Загора: Възстановено е движението в изпреварващата лента при км 155 на автомагистрала \"Тракия\" в посока София"}
{"url": "http://www.focus-news.net/news/2017/10/11/2445570/sport-beroe-ne-uspya-da-se-klasira-za-evropeyskite-turniri-na-fiba.html", "text": "Берое не успя да се класира за европейското първенство на международната баскетболна асоциация. Българският шампион загуби като домакин с 66:79 от белгийския тим Белфиус Монс-Айно. Гостите успяха да поведат убедително още в първата част, като запазиха лидерството си през почти цялата среща за крайната победа с 13 точки преднина.", "date": "2017.10.11", "title": "Спорт: Берое не успя да се класира за европейските турнири на ФИБА"}
{"url": "http://www.focus-news.net/news/2017/10/11/2445571/predstoyashti-mezhdunarodni-sabitiya-za-12-oktomvri-agentsiya-fokus.html", "text": "Продължава кризата между испанското правителство и регионалните власти в Каталуния Завършва петият кръг преговори за Брекзит Насрочена е обща пресконференция на външният и министърът на отбраната на Великобритания с техните полски колеги.  Издадена е заповед за арест на членове на комисията, организирала кюрдския референдум за независимост.", "date": "2017.10.11", "title": "Предстоящи международни събития за 12 октомври (Агенция „Фокус“)"}
{"url": "http://www.focus-news.net/news/2017/10/11/2445572/reuters-donald-tramp-e-gotov-za-dvustranni-pregovori-za-nafta.html", "text": "Американският президент Доналд Тръмп заяви в сряда, че е готов за двустранни преговори с за Северноамериканското търговско споразумение (НАФТА), ако Мексико или Канада се откажат от сделката, предава Reuters. На въпрос на репортер, дали САЩ обмислят възможно споразумение при евентуално отпадане на Мексико, Тръмп отговори положително. \r\n„О, разбира се, абсолютно. Ако не постигнем договорка с едната страна, ще опитаме само с другата“, каза държавният глава.  Цанко Цолов", "date": "2017.10.11", "title": "Reuters: Доналд Тръмп е готов за двустранни преговори за НАФТА"}
{"url": "http://www.focus-news.net/news/2017/10/11/2445573/la-vanguardia-kalunskata-politsiya-zayavi-che-ispanskite-vlasti-sa-deystvali-bez-da-se-dopitat-do-tyah-po-vreme-na-referenduma.html", "text": "Каталунските органи на реда, заявиха, че испанската правителствена полиция е действала без да се допита до тях по време на сблъсъците между полицаи и гласуващи по време на каталунския референдум за независимост, пише La Vanguardia. Според доклад, даден от местната полиция пред каталунския Върховен съд, правителствените органи на реда са се намесили без да информират местните власти за намеренията си. Причината за това е “нефективната“ комуникация, се казва още в доклада. \r\nИзданието припомня, че по данни на каталунската бърза помощ, близо 900 души бяха ранени по време на сблъсъци между полицаи и гласуващи на референдума за независимост, четирима от които бяха откарани в болница в тежко състояние. \r\nАгенция \"Фокус\" припомня, че като автономна област, Каталуния разполага със свои собствени съд и полиция, подчинени на регионалното правителство, чийто лидер е Карлес Пучдемон. \r\nПо-рано в сряда испанският премиер Мариано Рахой даде петдневен срок на Каталуния да излезе със становище дали смята да обяви независимост, след като според него, това не е станало ясно от обръщението на лидера Карлес Пучдемон, направено във вторник пред регионалния парламент.  Цанко Цолов", "date": "2017.10.11", "title": "La Vanguardia: Калунската полиция заяви, че испанските власти са действали без да се допитат до тях по време на референдума"}
{"url": "http://www.focus-news.net/news/2017/10/11/2445574/mia-ekaterina-zaharieva-poluchi-podkrepata-na-zapadnite-balkani-za-po-barzoto-integrirane-na-regiona-v-es.html", "text": "Българският външен министър Екатерина Захариева получи подкрепата своите колеги от страните от Вишеградската четворка и Западните Балкани, предава Македонската информационна агенция. Външните министри застанаха зад плана на Захариева за по-бързото интегриране на региона на Западните Балкани в Европейския съюз, което ще бъде едно от главните неща на дневен ред по време на българското председателство на Европейския съюз през първата половина на 2018 г.\r\nАгенцията напомня, че външните министри на Чешката република, Унгария, Полша, Словакия, Албания, Босна и Херцеговина, България, Косово, Македония, Черна Горе, Румъния, Сърбия и Словения се събраха в Будапеща, за да обсъдят връзките на Западните Балканите с Европейския съюз и ускоряване на процеса на европейска интеграция на региона. \r\nСпоред българският първи дипломат, Европейският съюз няма да е пълен, а Европа няма да е стабилна и сигурна, ако Западните Балканите не влязат в организацията.  Цанко Цолов", "date": "2017.10.11", "title": "МИА: Екатерина Захариева получи подкрепата на Западните Балкани за по-бързото интегриране на региона в ЕС"}
