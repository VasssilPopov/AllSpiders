{"url": "http://www.focus-news.net/news/2018/08/28/2560880/pazardzhik-70-godini-ot-obyavyavaneto-na-velingrad-za-grad-i-10-godini-ot-izbiraneto-mu-za-spa-stolitsa-na-balkanite-shte-badat-otbelyazani-na-1-i-2-septemvri.html", "text": "На 1 и 2 септември ще бъдат отбелязани 70 години от създаването на Велинград като град и 10 години от обявяването му за СПА столица на Балканите, съобщи за  Радио „Фокус“ – Пазарджик  Бояна Кирилова от общинската администрация. Тя уточни, че на 1 септември 2018 г. тържествата започват в 10.00 часа и продължават до късно вечерта. „Кака Лара, Театър Хенд, Корпусът за бързо гърмене и много други ще забавляват децата в сутрешните часове на деня. Точно в 11.00 ч. на входа на курорта ще бъде открита Статуя – символ на Велинград. По обяд на площад „Николай Гяуров” Ути Бъчваров ще ни сготви нещо „бързо, лесно и вкусно”. Следобедът е посветен на сериозни разговори и срещи. Министерство на туризма и лично министър Николина Ангелкова организират „Обществено обсъждане на дестинация Родопи”. Непосредствено след това започва и кръгла маса на тема „Стратегия за ефективно използване на минералните води”. Ники Кънчев и Алекс Сърчаджиева, от своя страна, имат задача да са водещи на официалната вечерна част. За доброто настроение на всички пък ще се погрижат Деси Добрева с трупата на Нешка Робева, Театър на огъня и сенките FIRETER, супер групата „Легендите”, а официалната вечер ще завърши с пищно светлинно шоу и заря. За най-големите ентусиасти има и “After party” на Централния минерален плаж, където на сцената ще излезе Гери-Никол. \"На 2 септември продължаваме в сутрешните и обедните часове с анимации за любимите ни деца и фолклорна палитра с ансамбъл „Добруджа”, допълни Кирилова. \r\nВаня НИКОЛОВА", "date": "2018.08.28", "title": "Пазарджик: 70 години от обявяването на Велинград за град и 10 години от избирането му за СПА столица на Балканите ще бъдат отбелязани на 1 и 2 септември"}
{"url": "http://www.focus-news.net/news/2018/08/28/2560885/130-detsa-ot-rusiya-se-zavarnaha-v-stranata-si-sled-namesata-na-ministerstvoto-na-turizma-i-federalnata-agentsiya-po-turizam-na-rusiya.html", "text": "Над 130 руски деца, дошли на почивка в България, бяха превозени до страната си без никакво забавяне след намесата на Министерството на туризма на България, Федералната агенция по туризъм на Русия, посолството на България в Москва и Генералното консулство на Русия във Варна. Това стана възможно след разговор между министър Николина Ангелкова и ръководителя на руския туризъм Олег Сафонов, които са в непрекъснат диалог. Това съобщиха от пресцентъра на  Министерството на туризма . \r\nОбратният полет на децата бе поет от „Ной Травел“- консолидатор на полети, който е с регистрация в България.   \r\nВеднага след като българската страна бе информирана за ситуацията, със съдействието на министър Ангелкова и Олег Сафонов бяха проведени няколко срещи – с българското посолство в Москва и във Федералната агенция по туризъм на Русия, както и в Генералното консулство на Русия във Варна.   \r\nУ нас остава група от още 24 деца, за които е поет ангажимент да бъдат превозени на 31 август, когато изтича почивката им.  \r\nПроблемът възникна, след като руският туроператор „Турово“, който е продавал самолетни билети на организирани и индивидуални пътници, внезапно изпада в невъзможност да осигури полета за връщане, независимо че билетите им са били платени. Според информация от „Турово“ у нас има още руски граждани, за които е в сила казусът с обратния полет. Данните, давани от руския туроператор, показват, че голяма част от тези хора не са организирани туристи с туристически пакети, а са купили само самолетни билети от „Турово“.  \r\nВ съобщение на Федералната агенция по туризъм на Русия се казва: „Към днешния ден „Турово“ не е предоставила на Росстуризъм информация какво количество билети са реализирани от нея за самостоятелни туристи и каква е бройката на хората с пакетни турове. Ако билетът е бил продаден като част от общ туристически продукт, отговорността пред туристите за превоза носи туроператорът, направил тура чрез „Турово“. Ако пътникът е купувал билетите самостоятелно, отговорността  носи тази компания, която е получила парите и го е информирала, че билетът е резервиран и  платен“, уточняват от Федералната агенция по туризъм на Русия.   \r\nНа последната среща в консулството във Варна са били разгледани варианти за споразумение между двата контрагента, а собственичката на „Турово“ е заявила, че ще търси начини руските граждани да бъдат превозени. За срещата има протокол, подписан от всички страни.", "date": "2018.08.28", "title": "130 деца от Русия се завърнаха в страната си след намесата на Министерството на туризма и Федералната агенция по туризъм на Русия"}
{"url": "http://www.focus-news.net/news/2018/08/28/2560883/predstoyashti-mezhdunarodni-sabitiya-za-29-avgust-agentsiya-fokus.html", "text": "Международният съд в Хага ще изслуша иска на Иран срещу санкциите на САЩ \r\n***  Руският външен министър Сергей Лавров ще се срещне с външния министър на Саудитска Арабия Адел Ал-Джубейр. \r\n***  В рамките на австрийското председателство на Съвета на Европейския съюз във Виена ще се поведе среща на министрите на отбраната на Европейския съюз. Военният министър на Виена Ханс-Петер Доскозил и Върхвеният представител на Европейския съюз по въпросите на външните работи и политиката на сигурност Федерика Могерини ще дадат пресконференция. \r\n***  Германският канцлер Ангела  Меркел е на обиколка из Сенегал, Гана, Нигерия в опит да насърчи сътрудничеството между Берлин и Африка за спиране на мигрантския поток към Европа. \r\n***  Германският външен министър Хайко Маас ще разговаря с главния преговарящ по Брекзит от страна на ЕС Мишел Барние. Двамата ще дадат пресконференция. \r\n***  Върховният комисар на ООН за правата на човека Зейд Раад ал-Хюсейн ще даде последна пресконференция преди изтичането на мандата му. \r\n***  Ковчегът с тленните останки на бившия американски сенатор Джон Маккейн ще бъде изложен за поклонение в родния му щат Аризона. \r\n***  Британския премиер Тереза Мей пристига в Нигерия в рамките на първото си работно посещение в Африка", "date": "2018.08.28", "title": "Предстоящи международни събития за 29 август (Агенция „Фокус“)"}
{"url": "http://www.focus-news.net/news/2018/08/28/2560878/sport-aleksandar-lazov-se-klasira-za-vtoriya-krag-na-turnira-v-shveytsariya.html", "text": "Александър Лазов се класира за втория кръг на турнира по тенис на червени кортове в швейцарския град Нюшател. Поставеният под номер четири в основната схема българин се наложи над Едуардо Дишингер от Бразилия с 3:6, 6:3, 6:4 в двубой, продължил два часа и 34 минути.  \r\nЗа място на четвъртфиналите националът на България за „Купа Дейвис\" ще играе срещу квалификанта Кристиан Линдел от Швеция.", "date": "2018.08.28", "title": "Спорт: Александър Лазов се класира за втория кръг на турнира в Швейцария"}
{"url": "http://www.focus-news.net/news/2018/08/28/2560910/sport-izigraha-se-parvite-sreshti-revanshi-ot-pleyofa-za-vlizane-v-grupite-na-shampionska-liga.html", "text": "АЕК (Атина) завърши наравно 1:1 с МОЛ Види като домакин и след 2:1 в първата среща се класира за групите на Шампионска лига. В други мачове Йънг Бойс победи Динамо (Загреб) като гост с 1:2 и след 1:1 също продължава към групите на най-престижния футболен турнир. Динамо (Киев) и Аякс завършиха при нулево равенство и след 1:3 в първия мач холандският отбор се класира напред.", "date": "2018.08.28", "title": "Спорт: Изиграха се първите срещи-реванши от плейофа за влизане в групите на Шампионска лига"}
{"url": "http://www.focus-news.net/news/2018/08/28/2560881/sreshtata-merkel-plenkovich-germanskiyat-kantsler-potvardi-che-e-razgovaryala-s-donald-tramp-za-sarbiya-i-kosovo.html", "text": "Канцлерът на ФРГ Ангела Меркел прие за среща в Берлин хърватския министър-председател Андрей Пленкович, а на съвместната пресконференция потвърди, че е разговаряла с държавния глава на САЩ Доналд Тръмп за ситуацията между Сърбия и Косово, предава македонската информационна агенция  „Макфакс“. \r\n„Разбира се, подкрепяме всички разговори, които водят към целта, към решаване на въпроса, но териториалната цялост, каквато е създадена сега, е един вид ценност.  Същото го казах на председателя на Председателството на Босна и Херцеговина, когато беше тук,  и на премира на Черна гора. Трябва да бъдем внимателни определени мерки спрямо една територия да не доведат до други стъпки на други територии\", предупреди германският канцлер. \r\nВ рамките на срещата си с Пленкович канцлерът на ФРГ е подчертала също, че страната й е заинтересована от засилване на сътрудничеството с Хърватия. Отбелязана е и важната роля на Загреб в региона с оглед на „сложната“ ситуация в Босна и Херцеговина и проблемите със Словения. \r\nХърватският премиер на свой ред е подчертал, че Германия е най-важният търговски партньор на страната му. Той също така е акцентирал върху  важната по думите му роля на хърватите в Германия, които са добре интегрирани в обществото и с работата си допринасят както за ФРГ, така и за родината си.   Тереза Герова", "date": "2018.08.28", "title": "Срещата Меркел-Пленкович: Германският канцлер потвърди, че е разговаряла с Доналд Тръмп за Сърбия и Косово"}
{"url": "http://www.focus-news.net/news/2018/08/28/2560890/kathimerini-turtsiya-planira-izgrazhdaneto-na-voennomorska-baza-na-ostrov-kipar.html", "text": "Турция планира да изгради военноморска база в северната част на остров Кипър, която редакцията на електронното издание на гръцкия вестник  Kathimerini  определя като „окупирана“ от Анкара. Публикацията е базирана на статия в турския вестник Yeni Safak.  \r\nВ документ, който е тясно свързан с турския президент Реджеп Тайип Ердоган, се казва, че ВМС на страната вече са подали молба до Министерството на външните работи в Анкара да започне процедури за намиране на „подходящо\" място на острова за изграждане на базата. \r\nСпоред доклада базата е необходима, тъй като други страни - включително Великобритания, САЩ, Испания, Италия, Канада, Дания, Португалия, Белгия, Германия и Гърция - използват войната в Сирия като претекст за запазване на присъствието си в Източното Средиземноморие. \r\nАко докладът бъде потвърден, той може да компрометира усилията за разрешаване на кипърския въпрос, предупреждават от редакцията на Kathimerini.  . Тереза Герова", "date": "2018.08.28", "title": "Kathimerini: Турция планира изграждането на военноморска база на остров Кипър"}
{"url": "http://www.focus-news.net/news/2018/08/28/2560886/do-kraya-na-septemvri-shte-badat-zavarsheni-parvite-5-ot-obshto-8-dka-na-park-vartopo-v-sofiya-obzor.html", "text": "До края на септември ще бъдат завършени първите 5 от общо 8 дка на парк „Въртопо“ в столицата. Това каза кметът на София Йорданка Фандъкова по време на проверка на първия етап от изграждането на столичния парк. По думите ѝ изграденият първи етап от парка ще обслужва както части от район „Младост“, така и „Мусагеница“ и всички прилежащи райони. Тя заяви, че теренът там е много труден и тежък – на практика се е наложило да се прави парково пространство във вертикална среда. Фандъкова каза, че този парк е най-вече за майки с деца. Предвиждат се няколко площадки – за деца над 3 години, до 3 години и фитнес съоръжения, които са леки и подходящи за всички. Кметът на София заяви, че все още има проблеми с частните терени на територията на парка. 2 от входовете се работят в момента, а за 3-тия все още се изчаква придобиването на един частен терен, за да бъде направен по-добър подход откъм „Мусагеница“ – алея, по която да има достъп на майки с колички.  \r\nЙорданка Фандъкова заяви още, че ще бъде изградено видеонаблюдение в новия парк „Въртопо“. При основният вход на парка се изгражда също така и асансьор във връзка с денивелацията на парковото пространство. Всички останали подходи са със стълбища. По думите ѝ общо за проектът са отпуснати около 600 000 лева като това е първият етап, който включва 5 дка, а целият етап е общо 8 дка. Кметът на София заяви, че има сериозни планове за разширяването на парк „Въртопо“, но са необходими процедури по отчуждаване.  \r\n„Ще помоля всички жители на съседните квартали да не превръщаме това хубаво място в сметище“, заяви тя. По думите ѝ вторият етап на парка ще се направи след като се отчуждят имотите и има възможност да се работи по въпросния терен, който е едно пространство точно покрай реката, където ще е подходящо за пикници.  \r\nВъв връзка с останалите ремонти в столични паркове, кметът Йорданка Фандъкова коментира, че вече се работи усилено по втория етап в „Северен парк“. В „Западен парк“ е започната голяма, цялостна реконструкция със средства по ОП „Региони в растеж“ и съответно се работи и по по-малки обекти.  \r\nЦветелин ДИМИТРОВ", "date": "2018.08.28", "title": "До края на септември ще бъдат завършени първите 5 от общо 8 дка на парк „Въртопо“ в София (ОБЗОР)"}
{"url": "http://www.focus-news.net/news/2018/08/28/2560884/plovdiv-obshtinata-obyavi-konkurs-za-izbor-na-personal-za-novo-obshtinsko-sotsialno-predpriyatie-za-hora-s-uvrezhdaniya.html", "text": "Община Пловдив обяви конкурс за избор на двама специалисти по социални дейности и счетоводител в новото общинско предприятие „Социално предприятие за хора с увреждания в Община Пловдив”. Това съобщиха за  Радио „Фокус“ – Пловдив  от Общината. От там уточниха, че ще бъдат назначени и трима наставници и петима помощници на хората с увреждания. Желаещите за участие в конкурса трябва да подадат заявление, автобиография по образец, документ за завършено образование и документ, удостоверяващ трудовия стаж до 10 септември в деловодството на Община Пловдив всеки работен ден от 9.00 до 17.00 часа. С допуснатите по документи кандидати ще се проведе и интервю на следващ етап. \r\nКонкурсът е във връзка със спечеления от Община Пловдив преди няколко месеца проект „Създаване на ново социално предприятие за хора с увреждания в Община Пловдив”, който се реализира по ОП „Развитие на човешките ресурси” 2014 – 2020 г., приоритетна ос 2 „Намаляване на бедността и насърчаване на социалното включване”. Проектът има за цел да подкрепи намерението на Община Пловдив да създаде ново социално предприятие, което да окаже едно значимо положително социално въздействие върху живота на хората с увреждания. Така общо 32 души с различни видове увреждания ще бъдат наети на пълен работен ден и на непълно работно време за период от дванадесет месеца. Те ще бъдат обучени да изпълняват различни видове операции, свързани с производството на промоционални текстилни торбички и магнити за хладилник. В допълнение са предвидени различни видове интервенции, с които да се подкрепи процесът на социална и професионална интеграция на целевата група.", "date": "2018.08.28", "title": "Пловдив: Общината обяви конкурс за избор на персонал за ново общинско социално предприятие за хора с увреждания"}
{"url": "http://www.focus-news.net/news/2018/08/28/2560888/kathimerini-promenite-v-kabineta-na-aleksis-tsipras-ne-zasegnaha-klyuchovi-postove.html", "text": "Министър-председателят на Гърция Алексис Ципрас направи обещаните размествания в кабинета си, като остави ключовите министри на постовете им, коментират в редакцията на електронното издание на вестник  Kathimerini . \r\nМинистрите на външните работи, финансите и отбраната остават на длъжност, както се очакваше и преди обявяването на промените.  \r\nНовото в Атина е смяната на заместник-министъра на отбраната Фотис Кувелис с министъра на транспорта и включването на независимата депутатка и бивш кадър на консервативна партия Катерина Папакоста като заместник-министър на защитата на гражданите. Досегашната Олга Геровасили бе отстранена от поста министър на административната реформа от Марилиза Ксеноянакопупулу. \r\nДругите нови имена са Михалис Калогироу като министър на правосъдието и Алексис Харицис като министър на вътрешните работи. Тереза Герова", "date": "2018.08.28", "title": "Kathimerini: Промените в кабинета на Алексис Ципрас не засегнаха ключови постове"}
{"url": "http://www.focus-news.net/news/2018/08/28/2560887/shumen-chetiri-sluchaya-na-uhapvaniya-ot-kucheta-sa-registrirani-v-grada-prez-izminalata-sedmitsa.html", "text": "Четири случая на ухапвания от кучета са регистрирани в Шумен през изминалата седмица, сочи справка на сайта на  Регионалната здравна инспекция . И четирите случая са от град Шумен. Регистрирани са и общо 46 случая на остри заразни заболявания срещу 51 за предходната седмица. От тях 30 са случаите на остри респираторни заболявания и грип срещу 31 за предходната седмица. Почти двойно е спаднал броят на ентероколитите - отчетени са 7 срещу 13 седмица по-рано. Регистрирана е една салмонелоза. Има три случая на ротавирусен гастроентерит. Отчетен е един случай на Марсилска треска.", "date": "2018.08.28", "title": "Шумен: Четири случая на ухапвания от кучета са регистрирани в града през изминалата седмица"}
{"url": "http://www.focus-news.net/news/2018/08/28/2560889/prof-kazimir-popkonstantinov-nahodkite-na-knyazheskiya-manastir-na-karaach-teke-prepotvardiha-legendata-za-chudotvornata-ikona-ot-tsarkvata-malkata-bogoroditsa.html", "text": "Археологическите находки на средновековния княжески манастир в местността Караач Теке това лято са препотвърдили легендата за чудотворната икона на Богородица от църквата „Света Богородица – Панагия“, известна сред варненци като „Малката Богородица“, която се намира в Гръцката махала. Това каза в интервю за  Радио „Фокус“ – Варна  проф. Казимир Попконстантинов, ръководител на разкопките на средновековния княжески манастир в местността Караач Теке. Легендата е свързана с брястовете, които са кръстници на местността. Имало икона, открита в клоните на черните брястове, така се е казвала тази местност Караач Теке. Опитали се местните варненци да я пренесат в града, но както е в повечето легенди за чудотворните икони, тя отново се връща в черните брястове. Според легендата иконата трябвало да бъде пренесена от мъж или юноша, който не е бил с жена. Намират такъв юноша и качват иконата на биволска кола. Тя спира на това място, където сега се има църква. Иконата в момента се намира в храма, който всички знаят като „Малката Света Богородица”. \r\nПроучването на княжеския манастир в местността Карач Теке в покрайнините на Варна е започнало през 1921 година. Първите резултати от проучванията са благодарение на Карел Шкорпил – бащата на българската археология. През 1921 година в едно от лозята, недалеч от манастира, който се проучва днес, е открит оловен печат с изображение на Света Богородица и Исус Христос, като на него е споменато и името на Свети Княз Борис - Михаил. Този оловен печат е привлякъл вниманието на Карел Шкорпил и той започва проучвания най-напред чрез няколко сондажа и така попада на манастирския храм. Той прави всичко възможно да бъдат откупени лозята на площ от близо пет декара, за да започнат археологически проучвания, като обявява, че това е манастир, посветен на Света Богородица, и че тук е построен манастир по идея на самия Цар Борис I. Разкопките тогава са продължили близо месец, като са разкрити основите на църквата, паралелно с това и основите на една от сградите, северно от самия манастирски храм. Поради липса на достатъчно средства разкопките прекъсват и продължават през 1945 – 1946 година от археолога във варненския музей Милко Мирчев. И тогава поради липса на достатъчно средства за продължаване на проучването разкопките са приключили, като е разкрита част от северното крило на самия манастир. Точно след 50 години – през 1996 година, по идея на Иван Иванов, известен с проучването на Варненския халколитен некропол, който дълго време е настоявал да се възобновят разкопките на този манастир в местността „Караач Теке”, от  проф. Казимир Попконстантинов, доц. д-р Русина Костова и проф. д-р Валентин Плетньов, както и студенти от специалност „Археология”, е поставено началото на новите разкопки, които продължават вече над 20 години. \r\nМарияна ВАЛЕНТИНОВА", "date": "2018.08.28", "title": "Проф. Казимир Попконстантинов: Находките на княжеския манастир на Караач Теке препотвърдиха легендата за чудотворната икона от църквата „Малката Богородица“"}
{"url": "http://www.focus-news.net/news/2018/08/28/2560879/bsp-nastoya-za-ostavka-na-kabineta-zaradi-tezhkiya-intsident-kray-svoge-upravlyavashtite-gi-prizovaha-da-ne-razdavat-prisadi-obzor.html", "text": "Дни след тежкия автобусен инцидент край Своге, при който загинаха 17 души, а 21 бяха ранени, от БСП настояха правителството да поеме политическа отговорност и да подаде оставка. Лидерът на левицата Корнелия Нинова се обърна към премиера Бойко Борисов и го попита има ли смелост да каже, че строи пътища и магистрали, за да загиват хората по тях. Според нея в ситуацията виновникът е премиерът и оставката само на един или на няколко министри не е достатъчна. „Досега корупцията ни ограбваше, взимаше от всеки човек. Сега вече корупцията убива в истинския смисъл на думата“, коментира Нинова. В началото на политическия сезон ПГ на „БСП за България“ ще се събере, за да вземе решение дали да поиска вот на недоверие към кабинета. Лидерът на опозицията се обяви против модела, в който политиците търсят вината в предишни управляващи. Зам.- председателят на ПГ на БСП Драгомир Стойнев обърна внимание, че са подавани сигнали за пътя, на който стана катастрофата, но някой не си е свършил работата. Според зам.-председателя на ПГ на БСП Георги Свиленски в случая АПИ и правителството са бездействали.  \r\nВ отговор на искането на БСП правителството да подаде оставка заради тежкия инцидент, от ГЕРБ обявиха, че политизирането на материята и раздаването на присъди е нередно и дори престъпно. Министърът на регионалното развитие и благоустройство Николай Нанков обясни, че използваният материал в асфалта на пътя, на който стана катастрофата, е недопустим. От фирмата обаче са предали документи на АПИ, в които материалът отговаря на изискванията. Становището на АПИ за пътната настилка вече е предадено в Националната следствена служба. Регионалният министър посочи, че пътната агенция ще ремонтира участъка, в който стана пътният инцидент, за своя сметка, след като фирмата-изпълнител е отказала да отстрани дефектите. Ще се работи и по други 21 участъка по трасето. А ремонтът на въпросния участък от пътя ще започне след като процесуално-следствените действия приключат. Управляващите изтъкнаха, че информация по случая не е била прикривана, а от регионалното министерство веднага са изнесени данни за проблеми в пътната настилка. От ГЕРБ бяха категорични, че ако има някой отговорен за катастрофата край Своге, то той няма да бъде пощаден. По повод критиките на опозицията и призивът им за оставка на кабинета депутатът Александър Ненков коментира: „За оставки и корупция говорят хората, които въведоха модела „батко и братко“. Той определи като безочие твърдението на БСП, че премиерът Бойко Борисов е виновен за смъртта на хората в катастрофата. Депутатът Тома Биков посочи, че ако БСП искат да са морален стожер, трябва да бъдат такъв първо към себе си. „БСП „пищят“ под кръста на морален стожер, който не могат да носят“, заяви той. \r\nБиляна ИВАНОВА", "date": "2018.08.28", "title": "БСП настоя за оставка на кабинета заради тежкия инцидент край Своге - управляващите ги призоваха да не раздават присъди (ОБЗОР)"}
{"url": "http://www.focus-news.net/news/2018/08/28/2560892/kyustendil-15-detsa-v-neravnostoyno-polozhenie-sa-uchastvali-v-leten-lager-organiziran-ot-bchk.html", "text": "15 деца в неравностойно положение са участвали в летен лагер, организиран от БЧК – Кюстендил. Това съобщиха за  Радио „Фокус” – Кюстендил  от младежката организация към Български червен кръст – Кюстендил. Летният лагер е проведен под мотото „Подай ръка, докосни сърце“. Той е продължил една седмица в почивна база в село Богослов. В него са участвали 15 деца на възраст от 10 до 14 години. Доброволци на Български младежки червен кръст са обучили участниците по различни теми, сред които общи знания за червенокръстката организация, превенция на зависимости, превенция на насилието, първа долекарска помощ, здравословно хранене. Всички заедно са участвали в проведените походи и демонстрации за оцеляване в планината от планински спасител. В програмата се е включил и представител на Детска педагогическа стая, който е запознал децата с различни опасности в интернет пространството. \r\nВенцеслав ИЛЧЕВ", "date": "2018.08.28", "title": "Кюстендил: 15 деца в неравностойно положение са участвали в летен лагер, организиран от БЧК"}
{"url": "http://www.focus-news.net/news/2018/08/28/2560548/afp-dzhihadistki-lider-i-dvama-tsivilni-zaginaha-pri-frenski-vazdushen-udar-v-mali.html", "text": "В понеделник в североизточната част на Мали са били убити един от високопоставените джихадистки лидери на „Ислямската държава в Сахара“, негов помощник и двама цивилни граждани, предаде  AFP . \r\n\"Командосите, разгърнати на земята (след въздушния удар), потвърдиха смъртта на Мохамед Аг Алмунер и един от неговите бодигардове. Те намериха и телата на една жена и един тийнейджър\", се казва в съобщение на армията. Още един джихадист и други двама цивилни граждани са ранени. \r\nДжихадисткият лидер, убит в изолиран лагер в района на Менака, е бил \"лейтенант на началника на африканската джихадистка групировка\", заяви полковник Патрик Щайгер пред агенцията. \r\nТой добави, че \"връзката между цивилните и джихадисткия лидер все още не е известна\". \r\nИзявлението съдържа съжаление за цивилните жертви и заяви, че е в ход разследване, за да се определи как са били засегнати в атаката. \r\nФренската операция от неделя и понеделник включваше два самолета Мираж-2000, последвани от наземни войски. \r\n„Ислямска държава в Сахара“ е базирана на границата на Мали с Буркина Фасо и също е активна в Нигер. Тя е само една от няколкото джихадистки групи в страната, където френските сили се борят от няколко години, за да подпомогнат възстановяването на държавния контрол. \r\nОколо 4 000 френски войници са разположени в пет държави от сахарския район (Мали, Нигер, Буркина Фасо, Мавритания и Чад) в рамките на операцията за борба с тероризма \"Бархане\".  Юлиян Марков", "date": "2018.08.28", "title": "АFP: Джихадистки лидер и двама цивилни загинаха при френски въздушен удар в Мали"}
{"url": "http://www.focus-news.net/news/2018/08/28/2560893/tass-kosovo-e-gotovo-da-transformira-kss-s-tsel-prisaedinyavane-kam-nato.html", "text": "Прищина е готова да трансформира Косовските сили за сигурност (КСС) с оглед на членството на страната в НАТО. Такова становище бе изразено от министър-председателя на най-младата държава на Балканите Рамуш Харадинай, предава руската информационна агенция  TACC . \r\n„Имам честта да потвърдя, че сме готови за преобразуване на нашите [военни] сили, ние сме готови да станем част от програмата „Партньорство за мир\". Стремим се да се присъедини към НАТО, и аз искам да кажа, че мисията на НАТО и [Международната мисия в Косово под егидата на Алианса] КФОР, които уважават гражданите на Косово, винаги ще бъде фактор и гаранция за мир\", подчерта Харадинай. \r\nПарламентът на Косово обяви независимостта на Косово през февруари 2008 г., а през 2010 г. Международният съд на ООН призна решението за легитимно. В момента Република Косово е призната от 105 държави – според Белград. По оценка на Прищина броят им е 117. Срещу признаването на Косово са повече от 60 страни, включително Русия, Китай, Индия, Израел, както и пет от страните-членки на ЕС. За разлика от Косово, сръбските власти обявиха намерението си да запази военен неутралитет, отказвайки да се присъедини към НАТО и други военни блокове. . Тереза Герова", "date": "2018.08.28", "title": "ТАСС: Косово е готово да трансформира КСС с цел присъединяване към НАТО"}
{"url": "http://www.focus-news.net/news/2018/08/28/2560546/predstoyashti-sabitiya-v-stranata-za-28-avgust-agentsiya-fokus.html", "text": "*** \r\nОт 7.30 часа пред централния вход на УМБАЛСМ „Н.И. Пирогов“ ще бъде даден брифинг с актуална информация за състоянието на пострадалите при катастрофата в Своге, които са настанени в болничното заведение.  \r\n*** \r\nОт 09.00 часа в Заседателната зала –ет. 5 на Областна администрация на Софийска област на „Витоша“ 6 областният управител на Софийска област Илиан Тодоров ще даде пресконференция във връзка с реалните и практически решения как да се спре войната по пътищата в Софийска област. \r\n*** \r\nВ 6.15 часа в зала 5 на Министерството на образованието и науката ще бъде генериран изпитният вариант на държавния зрелостен изпит по български език и литература за сесия август-септември.  \r\n*** \r\nОт 11.00 часа в ГД „Пожарна безопасност и защита на населението“ (сградата на ул. Н. Габровски № 30) на пресконференция ще бъдат отчетени постигнатите до момента резултати по проект ”Развитие и модернизация на Националния оперативен център (НОЦ) и областните оперативни центрове (ООЦ) чрез изграждане на базисна инфраструктура за реакция при спешни повиквания, включително разширяване на радио покритието на ТЕТРА системата за осигуряване на комуникационна среда за взаимодействие на структурите в района на обекти от ЕКИ и на населението”. \r\n*** \r\nОт 11.00 часа в конферентната зала на БСК (ул. Алабини 16-20, ет.1) ще се проведе пресконференция, в рамките на която ще бъде представен кратък анализ на преките чуждестранни инвестиции у нас в периода 2007-2017 г. \r\n*** \r\nОт 18.30 часа пред паметника на Царя Обединител при входа на Борисовата градина ще бъде отбелязан Денят на 13-те безсмъртни българи. \r\n*** \r\nОт 20.00 часа в литературен клуб „Перото“ джаз музиканти ще представят авторска музика и джазови интерпретации.  \r\n*** \r\nОт 18.00 часа в кампус „Скаптопара“ ще се състои прием, на който президентът на Американския университет в България д-р Стивън Съливан ще приветства студентите и техните родители.  \r\n*** \r\nОт 10.00 часа на Пристанище Варна – Изток (срещу Морска администрация) на борда на кораба за експедиционни операции „Карсън Сити” (USNS CARSON CITY) от състава на ВМС на САЩ капитанът му Джонатан Кефър (Jonathan Keffer) ще даде пресконференция.  \r\n*** \r\nОт 14.00 на бул. „Народни будители“, срещу ул. „Злетова“, ще се състои „Първа копка“ за успешен старт на строително-монтажните работи на обект \"Реконструкция на улична мрежа по трасето на бул. \"Народни будители\" в участъка от ул.\"Мара Тасева\" до ул. \"Нарва\" и от ул.\"Св. Св.Кирил и Методий\" до ул.\" Мара Тасева\" в т.ч. трасето на обръщача на МГТ по ул.\"Св. Св.Кирил и Методий\". \r\n*** \r\nОт 15.00 часа в кв. „Аспарухово“ на кръстовището на ул. “Първи май“ с ул. „Георги Стаматов“ ще се състои  „Откриване на обект“ \"Основен ремонт на бул. „Първи май” в обхват от ул.\"Мара Тасева\", кръстовище на VAR1087-/I-9/ кв.\"Аспарухово\" - кв. \"Галата\" по плана на 29 м.р.,  район \"Аспарухово\", гр.Варна\"  по плана на 29 м. р., район \"Аспарухово\". \r\n*** \r\nОт 18.00 часа в сградата на Радио Варна ще бъде отбелязана тържествено 25 -годишнината на идеята на Ваклуш Толев за „Ден и Дом-светилище на 13 поименни безсмъртни българи” и 75-годишнината от кончината на Цар Борис ІІІ – Обединител. \r\n*** \r\nОт 14.30 часа ще бъдат поднесени цветя пред стелата на мястото, определено за изграждане на Дом-светилището по повод Деня на 13-те безсмъртни българи.  \r\n***  \r\nОт 10.30 часа на площада в центъра на селото ще се проведе Закриване на лятна полицейска академия на Центровете за развитие на деца и младежи в селата Миндя и Церова кория.  \r\n***  \r\nОт 11.00 часа в пресклуба на БТА ще се състои пресконференция на екипа от археолози с ръководител Илиян Петракиев и кмета на Горна Оряховица инж. Добромир Добрев във връзка с последните проучвания и находки при разкопките на крепостта \"Раховец\".  \r\n***    \r\nОт 13.00 часа в Нова зала на Община Велико Търново започва „Доктори BG Медицински асистанс“ – презентация от Мишел Леви.  \r\n***  \r\nОт 19.00 часа в Голяма зала на Общината започва Концерт на студенти - бивши възпитаници на СУ „Емилиян Станев“.  \r\n*** \r\nОт 17.30 часа ще бъдат поднесени цветя пред паметника на цар Симеон Велики по повод Деня на 13-те безсмъртни българи.  \r\n*** \r\nОт 21.00 часа на Видинския панаир концерт ще изнесе на сръбският изпълнител Миле Китич.  \r\n*** \r\nОт 14.00 часа ще се проведе заседание на Общинския съвет, на което ще бъде обсъдено изпълнението на бюджета на Общината.  \r\n*** \r\nОт 18.00 часа в залата на розата в Музея  на фотографията ще се състои изложбата „Всичко е светлина“.  \r\n*** \r\nОт 11.00 часа в храма на Рилската света обител ще бъде отслужена панихида по повод 75-ата годишнина от кончината на Цар Борис III  от Негово Преосвещенство Адрианополският епископ Евлогий и манастирското братство. Техни Величества ще присъстват по време на служението. \r\n*** \r\nОт 12.00 часа пред паметника на цар Борис III ще бъде отбелязан Денят на 13-те безсмъртни българи. \r\n***   \r\nОт 11.00  часа в залата на Областен информационен център - Сливен ще се проведе редовна пресконференция на Дирекция „Районна инспекция по труда“, Дирекция „Социално подпомагане“ и Дирекция „Бюро по труда“.  \r\n*** \r\nОт 10.00 часа  ще бъде открит новия творчески сезон на Фолклорен ансамбъл „Родопа“ – Смолян. На събитието ще присъства зам.-кметът на Смолян Марин Захариев. \r\n*** \r\nОт 15.00 часа на бул. „България“ № 12 – източно крило, етаж 5, ще бъде открита „Синя стая” за изслушване на деца - жертви и извършители на престъпления.  \r\n*** \r\nОт 10.00 часа в парк „Пети октомври“ с концерт на военния духов оркестър на бригадата и спектакъл с въоръжение от военнослужещи от 31 механизиран батальон – Хасково ще бъдат отбелязани 20 години от създаването на Втора тунджанска механизирана бригада.  \r\n*** \r\nОт 19.30 часа в детски отдел на библиотека „Родина“ ще се състои програма „Чета и играя – знам и мога“.  \r\n*** \r\nОт 19.30 часа в с. Петрово ще се проведе празник на населеното място под надслов „Стари обичаи не презирай, бащино огнище не забравяй“.  \r\n*** \r\nОт 10.00 часа на зенитния полигон на ВВС „Шабла“ министърът на отбраната Красимир Каракачанов и началникът на отбраната генерал Андрей Боцев ще наблюдават подготовката на екипажи от състава на Военновъздушните сили.", "date": "2018.08.28", "title": "Предстоящи събития в страната за 28 август (Агенция „Фокус“)"}
{"url": "http://www.focus-news.net/news/2018/08/28/2560547/pregled-na-osnovnite-temi-v-amerikanskiya-pechat-agentsiya-fokus.html", "text": "Пожар в близост до бутилки с пропан е довел до евакуацията на остров Либърти, където се извисява Статуята на свободата, пише   New York Daily News. \r\nПожарът е избухнал по обяд на строеж на музей на острова. Смята се, че трудова злополука е довела до подпалване на пропан. Един работник е ранен. Не се е стигнало до взрив на бутилките. \r\n„Можеше да стане катастрофа, ако имаше взрив. Евакуирахме 3400 цивилни, които бяха в момента на инцидента на острова“, заяви командирът на спасителните служби в Манхатън Роджър Сакович.  \r\nСитуацията е поставена под контрол.  \r\n***  Знамената пред Белия дом отново са издигнати  на пълна височина, въпреки, че конгресмените и от Демократическата, и от Републиканската партия да поискаха официално националните флагове пред правителствените сгради да останат спуснати наполовина в чест на починалия сенатор Джон Маккейн. Знамената пред американското президентство бяха спуснати вчера, пише   The Washington Post. \r\nПредседателите на фракциите и на двете партии в Сената Мич Макконъл и Чарлс Шумър са поискали знамената пред правителствените сгради в страната да бъдат снижени наполовина до деня след погребението на сенатора-републиканец в град Анаполис в щата Мериленд в неделя. \r\nТова е стандартна процедура, ако сенатор почине. Маккейн прекара в горната камара на законодателния орган на САЩ шест мандата.  \r\nТой бе постоянен критик на президента на САЩ Доналд Тръмп.  Президентът поднесе съболезнования до семейството на починалия, но не спомена нищо по отношение на сенатора от щата Аризона. \r\nБелият дом отказа коментар при запитването защо знамената са издигнати толкова скоро след смъртта на Маккейн. \r\n***  Президентът на САЩ Доналд Тръмп съобщи, че е постигнал „разбирателство“ с Мексико по време на преговорите за реформирането на Северноамериканското споразумение за свободна търговия, пише    The Hill.  Той уточни, че в новото споразумение няма да се използва сегашната абревиатура НАФТА. \r\n„Това е голям ден за търговията и за нашата страна“, заяви Тръмп пред репортери. Постигнатото съгласие е едно от най-важните събития в продължаващите вече година преговори за реформирането на НАФТА, смятана от президента за „бедствие“ и от която той заплашваше да изтегли страната си. \r\nСпоред него сега остава и Канада да влезе в преговорите. Според постигнатите договорености между Вашингтон и Мексико ще бъдат наложени нови правила върху автомобилната индустрия. \r\n***   Директорът на НАСА Джеймс Брайдънщайн заяви, че агенцията скоро ще може през 2019 г. отново да извежда космонавти в ниската околоземна орбита, пише   USA Today. \r\n„Без съмнение от средата на следващата година ще  изстрелваме американски астронавти с американски ракети от американска земя. Близо сме до това“, заяви Брайдънщайн.  Думите му сочат, че агенцията има доверие в аерокосмическите компании „СпейсЕкс“ и „Боинг“, с които е сключен договор за превозване на астронавти до международната космическа станция. \r\nПоследната космическа совалка „Атлантис“ за последен път летя през 2011 г. Оттогава НАСА лети с руски ракети „Союз“, което струва на американските данъкоплатци 82 милиона долара на изстрелян космонавт. \r\nТова, че Вашингтон разчита на Москва за космически полети е източник на раздразнение сред конгресмените и членовете на НАСА .  \r\nВъпреки, че програмата за заменяне на совалките започна при президента Барак Обама, подновяването на пилотираните мисии с американски носители ще представлява символична програма за Доналд Тръмп, който постави подновяването на изучаването на просторите на вселената в  своята програма „да направи Америка отново велика“", "date": "2018.08.28", "title": "Преглед на основните теми в американския печат (Агенция \"Фокус\")"}
{"url": "http://www.focus-news.net/news/2018/08/28/2560549/emsc-registrirano-e-zemetresenie-s-magnitud-56-v-rayona-na-yuzhnite-shetlandski-ostrovi-v-blizost-do-antarktida.html", "text": "Регистрирано е земетресение с магнитуд 5.6 в района на Южните Шетландски острови в близост до Антарктида, става ясно от страницата на  Европейския средиземноморски сеизмологичен център . \r\nЗеметресението е станало в 17:09 местно време (23:09 българко време) на 983 километра югоизточно от аржентинския град Ушуая. Няма информация за пострадали хора или нанесени материални щети. Не е обявена опасност за възникване на цунами.  Юлиян Марков", "date": "2018.08.28", "title": "EMSC: Регистрирано е земетресение с магнитуд 5.6 в района на Южните Шетландски острови в близост до Антарктида"}
{"url": "http://www.focus-news.net/news/2018/08/28/2560550/vzglyad-evropa-zapochva-da-postavya-na-sasht-sobstvenite-usloviya.html", "text": "Европа започва да поставя на САЩ собствените условия, пише руският ежедневник  “Взгляд“ . \r\nЕвропа трябва да поеме отговорността за своята сигурност и следователно за своя  суверенитет. Почти едновременно бяха направени изявления от Париж и Берлин. С други думи, двете основни страни от ЕС искат да променят отношенията на цяла Европа със Съединените щати. Какво означават тези истински революционни изявления? \r\nСъвпадението на изявленията на  Берлин и Париж, както и сходството на техните значения не е напълно изненадващо. Трябва да се отбележи, че дори форматът на събитията, на които европейските лидери са направили изявленията си, е абсолютно еднакъв: те са били срещи с дипломати, но не с чужди, а със своите собствени. На срещите на посланиците в Париж говори френският президент Емануел Макрон, а в Берлин - германският външен министър Хайко Маас. \r\n\"Европа вече не може да повери сигурността си само на Съединените щати. Днес трябва да поемем отговорност и да гарантираме сигурността и следователно суверенитета на Европа \"- тези думи на Макрон бяха повторени в социалната мрежа „Туитър\". В това отношение Макрон каза, че трябва да даде нов тласък на развитието на европейския проект за отбрана, като добави, че Русия (но след като постигне напредък по Украйна) и Турция трябва да участват в дискусиите за военното сътрудничество. \r\nХайко Маас беше по-малко груб, но всъщност каза същото. Наричайки САЩ  най-близкия партньор на ЕС, той заяви, че Европа \"се нуждае от ново, балансирано партньорство със Съединените щати \" \r\n\"Засилвайки европейското направление на трансатлантическото партньорство, ние създаваме условията ЕС и САЩ да могат да разчитат един на друг.\"-заяви Маас. \r\nРъководителят на германското външно министерство обясни тази идея по-подробно в статия, публикувана миналата седмица: \r\n\"Отдавна стана ясно, че е време за преоценка на трансатлантическото партньорство: трезво, критично, дори и самокритично ... по отношение на качество, ние предлагаме идеята за балансирано партньорство Когато САЩ пресича определени червени линии, ние, като европейци, трябва да сме противотежест ... Необходимо е да се засили европейския стълб на НАТО ... Да създадем Европейски съюз за  сигурност и отбрана на Европейския съюз - като част от трансатлантическата сигурност и като собствен европейски проект ... Само от тази гледна точка има смисъл да се увеличат разходите за отбрана и сигурност. \r\nРазликата между тоналността на Париж и Берлин не е случайна. Франция все пак е ядрена сила и постоянен член на Съвета за сигурност на ООН, докато Германия е  по-мощна икономически, но окупирана от англосаксонците страна. \r\nКато причина за пробуждането на европейската автономия, Макрон и Маас определят сегашната външна политика на САЩ. \r\nИмаме налице конкретна декларация на Германия и Франция - двете основни страни от ЕС искат да променят отношенията между Европа и Съединените щати. \"Младшият партньор\" иска да стане равноправен партньор - и по въпросите на войната и мира, глобалната политика и световната икономика. Не призовава за разпускане на НАТО, но иска да получи равни права в него. Това, разбира се, е революция макар и само на  думи. \r\nГерманският канцлер Ангела Меркел първо заяви, че Европа трябва да вземе съдбата си в свои ръце, миналата година, след първата среща с американския президент Доналд Тръмп\". Да, Тръмп почти открито играе, ако не за разваляне на ЕС, то за  отслабването му (в ЕС той вижда един търговски конкурент, а не съюзник). Несъгласието между геополитическите интереси на САЩ и Европа нараства през последните години. Брекзит променя баланса на властта в ЕС, да не говорим за факта, че тъй като самият ЕС стана по-силен, германските амбиции неизбежно нараснаха. Но все пак нещо пречи да вярваме в решителността на Макрон и на Маас. \r\nЗа Русия обаче фактът, че Европа иска да укрепва своята независимост в средносрочен план, ще бъде само полезно, защото ще работи за постигането на многополюсен световен ред. Преди три месеца в Санкт Петербург Владимир Путин в полушеговит тон предложи Макрон да не се притеснява, че Европа има задължения към САЩ, от които зависи сигурността: \r\n\"Но вие не трябва да се притеснявате за това - ние ще помогнем. Ние ще осигурим сигурност. И във всеки случай, всичко, което зависи от нас, ще направим така, че да няма нови заплахи. \" \r\nТогава Макрон каза, че абсолютно не се страхува от нищо, защото има френска армия, но трябва да помисли за европейската архитектура на сигурността и за задълженията. Днес Макрон даде на Путин по-конкретен отговор.   Юлиян Марков", "date": "2018.08.28", "title": "„Взгляд“ : Европа започва да поставя на САЩ собствените условия"}
{"url": "http://www.focus-news.net/news/2018/08/28/2560554/komsomolskaya-pravda-ukrayna-ne-planira-da-razvalya-sporazumenieto-s-rusiya-za-satrudnichestvo-v-azovsko-more.html", "text": "Украйна не планира да разваля споразумението с Русия за сътрудничество в Азовско море, пише руският ежедневник   „Комсомолская правда“ . \r\nТова заяви на среща на украинските посланици заместник-министъра на външните работи на Украйна Елена Зеркал. Тя обясни защо. \r\n\"За денонсирането на споразумението с Русия в Азовско море не може и да става дума - това ще даде на Русия възможност да обяви териториален спор. За нас това е проблем, свързан със сигурността, затова използваме наличните инструменти, за да разрешим този проблем \", пише украинското външно министерство в социалната мрежа „Туитър“, предавайки думите на заместник-министъра. \r\nКакто беше съобщено по-рано от вестника, през юли за разглеждане във Върховната Рада на Украйна бе внесен законопроект, който предвижда отказ от Споразумението за сътрудничество между Киев и Москва за използване на Азовско море и Керченския пролив. \r\nСпоразумението беше подписано от президентите на Русия и Украйна, Владимир Путин и Леонид Кучма на 24 декември 2003 г. Документът, който определя статута на Азовско море и Керченския пролив като исторически вътрешни води на двете страни, влезе в сила на 23 април 2004 г.  Юлиян Марков", "date": "2018.08.28", "title": "„Комсомолская правда“: Украйна не планира да разваля споразумението с Русия за сътрудничество в Азовско море"}
{"url": "http://www.focus-news.net/news/2018/08/28/2560553/vedomosti-pentagonat-otricha-da-strupva-nositeli-na-krilati-raketi-v-blizost-do-siriya.html", "text": "Представителят на  Пентагона Ерих Пехън опроверга агенция ТАСС , която съобщи за струпване на носители на крилати ракети в близост до Сирия, пише руският ежедневник  “Ведомости“ . \r\n\"Това, което мога да ви кажа е, че руските доклади за ескалацията на американски военни способности в Източното Средиземноморие са не повече от пропаганда. Те грешат“, заявява Пехън \r\nВ понеделник руското министерство на отбраната информира за струпване на носители на крилати  ракети срещу Сирия. Официалният представител на военното министерство Игор Конашенков заяви, че на 25 август в Средиземно море е навлязъл американския разрушител „Рос“ с 28 крилати ракети „Томахоук“ на борда си, а в Персийския залив вече се намира корабът „Съливанс“ с 56 такива ракети. Според руското Министерство на отбраната, това е още едно потвърждение, че САЩ възнамерява да използва инсценировка на химическа атака от бунтовниците от  \"Хаят Тахрир ал-Шам\" (новото име на „Джебхат ал-Нусра“), за да нанесе удари срещу сирийски правителствени сили.  Юлиян Марков", "date": "2018.08.28", "title": "„Ведомости“: Пентагонът отрича да струпва носители на крилати ракети в близост до Сирия"}
{"url": "http://www.focus-news.net/news/2018/08/28/2560555/futbol-izigraha-se-machove-ot-vodeshtite-evropeyski-parvenstva.html", "text": "Футбол: Изиграха се мачове от водещите европейски първенства. Манчестър Юнайтед загуби у дома от лондонския Тотнъм с 0:3. Головете отбелязаха Хари Кейн и два Лукас. С победата лондонският клуб зае второто място, а Манчестър заема 13-та позиция. Рома и Аталанта завършиха наравно 3:3 в мач от втория кръг на италианската Серия А. В Испания Леванте загуби у дома от Селта Виго с 1:2, а Атлетик Билбао и новакът Хуеска завършиха наравно 2:2 в мачове от втория кръг на испанската Лига.", "date": "2018.08.28", "title": "Футбол: Изиграха се мачове от водещите европейски първенства"}
{"url": "http://www.focus-news.net/news/2018/08/28/2560891/politsiya-i-prokuratura-izzeha-dokumenti-ot-ofisite-na-mega-invest-hold-v-dupnitsa-obzor.html", "text": "Полиция и прокуратура иззеха документи от офисите на „Мега Инвест Холд” в Дупница. Проверката бе извършена около 12.00 часа на 28 август.  Полиция и разследващи влязоха в един от офисите на фирма „Мега Инвест Холд“ в Дупница. Те бяха придружени от служители на жандармерията. Директорът на полицията в Дупница Борис Динев съобщи пред журналисти, че започват процесуално-следствените действия. Преди полицията и разследващи на място пристигнаха счетоводители на фирмата, които престояха около 15 минути в обекта. След проверка на първия офис, се насочиха и към втория. Полицията и Прокуратурата иззеха документи от него. Проверката е наложена от главния прокурор Сотир Цацаров, като присъстващата на място Бисерка Стоянова, следовател в Национална следствена служба, каза, че не може да представи информация за естеството на извършените действия. Резултатите от проверката се очаква да бъдат оповестени на по-късен етап. Стоянова подчерта, че представители на фирмата „Мега Инвест Холд“  са оказали пълно съдействие на разследващите. Тя не пожела да коментира, защо по-рано счетоводители на фирмата са изнесли документи от нея. Действието е било извършено преди започването на проверката от страна на разследващите органи. На по-следващ етап разследващите ще дадат пресконференция, на която ще обявят повече информация по случая. \r\nМеждувременно Цветан Сл. Цветанов - управител на „Мегаинвест-холд\" ЕООД, изпрати право на отговор до медиите, в което отрече Мегаинвест-холд“ да е изпълнител, подизпълнител и партньор в реконструкцията на пътна отсечка край Своге, където стана тежката катастрофа с автобус. Цветанов направи следното уточнение: „Аз, Цветан Славейков Цветанов, в качеството си на Управител на „Мегаинвест-холд\" ЕООД не съм изпълнител, подизпълнител и партньор в реконструкцията на визираната пътна отсечка - нито пряко с компанията, която притежавам и управлявам, нито чрез изпълнители (общи работници), нито чрез своя техника. Горното бе констатирано и при направената проверка от компетентните органи днес“. \r\nВ позицията той пояснява, че отсечката от пътя, на която се случи злополучният инцидент е реконструирана от „Трейс Холд Груп\" АД, който е водещ партньор в Обединение „ТРЕЙС СВОГЕ\". „Като водещ партньор, съгласно Договор за споразумение, \"Трейс Холд Груп\" АД е извършвала кореспондеция с АПИ, а ръководител на обекта е г-н Бисер Иванов - представител на Обединението“, допълва Цветан Цветанов. \r\nПо отношение на изпълнявания от \"Мегаинвест-холд\" ЕООД рехабилитиран участък, Цветанов подчертава, че той е изпълнен изцяло по стандартите и изискванията, приет с приемателна комисия, издаден Акт 16 и Удостоверение за добро изпълнение. \r\nСпоред справка в регистъра на договорите за поддържане на републиканската пътна мрежа проверяваната фирма „Мега Инвест Холд” – Дупница участва в дружество, поддържащо републиканската пътна мрежа в област Кюстендил. Фирмата участва в дружество по Закона за задълженията и договорите заедно с „Пътно поддържане” – Кюстендил. Договорът с дружеството е сключен на 1 декември 2014 година и изтича на 30 ноември 2018 година. Договорът включва дейности по поддържане – превантивно, текущо, зимно и ремонтно – възстановителни работи при аварийни ситуации, на републиканските пътища на територията на Югозападен район, обособена позиция за Областно пътно управление – Кюстендил. Предстои избор на изпълнител за новия период. През 2010 година договорът е бил сключен с Дружество „Пътно поддържане 2010”, в което влизат „Пътно поддържане” – Кюстендил и „Пътно поддържане” – Дупница.", "date": "2018.08.28", "title": "Полиция и прокуратура иззеха документи от офисите на „Мега Инвест Холд” в Дупница (ОБЗОР)"}
{"url": "http://www.focus-news.net/news/2018/08/28/2560551/nezavisimaya-gazeta-politsiyata-potushi-protestite-v-kishinev.html", "text": "Масовите протести се преместват от Кишинев в молдовската провинция, съобщи за изданието ръководителят на Либерално-демократическата партия, Виорел Чиботару. Той каза, че исканията на протестиращите са допълнени от две точки: оставка на правителството и провеждане на предсрочни парламентарни избори. Опозиционерът заяви, че полицията, която заобиколи централния площад в молдовската столица, използва сила срещу протестиращите, като  нарича това  \"евакуация\". \r\nПротестите в Кишинев бяха обявени предишната седмица предварително. Тогава е съобщено, че ще вземат участие представители на молдовските диаспора в ЕС. Това означава, че е планирано действие, подобно на това, което беше направено наскоро в Букурещ. Там хиляди протестиращи се опитаха да сменят властта. Румънската версия би могло да се случи в Молдова, ако протестът не беше само на про-европейските десни партии, но и на левите. Преди две години в протестите се включи почти цялата страна, като протестиращите настояваха да се върат откраднатите от три молдовски банки един милиард долара, да се елиминира олигархичния режим, да се смени  правителството, да се проведат предсрочни парламентарни избори и да се върнат преките президентски избори. Тогава правителството се смени, върна се на народа правото да избере президент директно и протестите затихнаха. В останалата част на страната, нищо не се е променило: Молдова остава като по-рано по думите на генералния секретар на Съвета на Европа Турбьорм Ягланд „страна, превзета от олигарсите.\" Олигархът, всъщност е един  - лидерът на управляващата Демократическа партия, Владимир Плахотнюк. Населението не го харесва, считайки, че той ръководи страната чрез подчиненото му правителство. И ако в тези дни на площада бяха дошли поддръжници на всички партии, правителството можеше да бъде свалено. Но протестът не бе подкрепен от Партията на социалистите, която има най-високия рейтинг, както и от  \"Нашата партия\" на Ренато Усатий. Освен това, президентът на Република Молдова, Игор Додон, който се смята за неформален лидер на социалистите, осъди протестите, като каза, че те са опасни за страната. \r\nОрганизаторите на протеста бяха  партия \"Платформа\" Достойнство и истина\"(PDA), Партията \"Действие и солидарност \"(PAS) и Либерално-демократическата партия на Молдова. На неделния протест присъстваха повече от 6,5 хиляди души, част от тях останаха през нощта в центъра на Кишинев. В резолюция, приета вечерта, протестиращите изразяват основните си искания: оставката на министър-председателя Павел Филип, признаването на кметските избори в Кишинев (съдът отказва да признае избраният от гражданите кмет Андрей Настасе), отмяна на закона за данъчна амнистия, продължаването на разследването за кражба на милиарди долари от банките в страната, както и търсенето на отговорност от всички, които са виновни за това престъпление. В допълнение, Лидерът на Либерално-демократическата партия, Виорел Чиботару заяви, че, протестиращите са поискали предсрочни парламентарни избори (насрочени за февруари следващата година). \r\nСпоред Чиботару поддръжници на трите десни партии проведоха протеста в неделя и останаха цяла нощ на площада, за да може на сутринта на  27 август да празнуват Деня на независимостта на Молдова. Сред тях, според опозиционния лидер са били ветерани от бойни операции на Днестър (1992 г.), подписали актовете на независимостта на Молдова, представители на молдовската диаспора в чужбина. \"Срещу нас беше приложена сила, наречена от полицията „евакуация“и ни прогониха от площада около паметника на Стефан Велики. Там премиерът, председателят на парламента и президентът поставиха цветя. На нас това не ни беше позволено. Решихме, че протестите ще продължат на различни места в страната \", - каза Виорел Чиботару. \r\nИзданието напомня, че всичко е започнало от предсрочните  кметски избори в столицата на Молдова, които се проведоха в два тура, като втория тур се проведе на 3 юни. Според ЦИК, победител е кандидатът на партия \"Платформа\" Достойнство и истина \"Андрей Настасе, който събира 52,57% от гласовете. Върховният съд на 25 юни призна изборите за невалидни заради предизборната кампания в деня на изборите, Централната избирателна комисия анулира резултатите от гласуването на 29 юни. В отговор на това опозицията формира комитет за национална съпротива и обеща да организира протести докато не се изпълнят исканията им. Вътрешнополитическата ситуация в Молдова доведе  до факта, че Европейският парламент е решил да преустанови всички планирани плащания по макрофинансовата помощ от страна на републиката. \r\nПротестиращите вярват, че са били прогонени със сила. Министърът на вътрешните работи Александър Жиздан заяви пред репортери, че е абсолютно доволен от действията на полицията в неутрализирането на протестите в центъра на Кишинев. \r\nПринудителна евакуация на протестиращите, останали през нощта в парка в близост до паметника на Стефан Велики е процедура, която не противоречи на принципите на демократичната държава, по думите на посланика на САЩ в Република Молдова Джеймс Петит. Той припомни, правото на гражданите да протестират и правото на органите за поддържане на обществения ред.  Юлиян Марков", "date": "2018.08.28", "title": "„Независимая газета“: Полицията потуши протестите в Кишинев"}
{"url": "http://www.focus-news.net/news/2018/08/28/2560552/afp-donald-tramp-i-dzhastin-tryudo-sa-proveli-konstruktiven-razgovor-za-targovskite-vzaimootnosheniya-mezhdu-sasht-i-kanada.html", "text": "Президентът на САЩ Доналд Тръмп и канадският премиер Джъстин Трюдо са провели „конструктивен разговор“ за търговските взаимоотношения между САЩ и Канада, предава  AFP . \r\nКанадският премиер Джъстин Трюдо и американският президент Доналд Тръмп са провели разговора след като САЩ и Мексико  се договориха помежду си, съобщи в понеделник офисът на канадския премиер. \r\nТрюдо  изпрати своя търговски преговарящ, външния  министър Кристия Фрийланд, във Вашингтон за разговори във вторник. \r\n\"Премиерът проведе конструктивен разговор днес с президента Тръмп относно Северноамериканското споразумение за свободна търговия\", се казва в изявление на канцеларията на Трюдо. \r\n\"Лидерите приветстваха напредъка, постигнат в дискусиите с Мексико и очакваме с нетърпение да ангажират екипите си тази седмица с оглед успешното приключване на преговорите\".  Юлиян Марков", "date": "2018.08.28", "title": "AFP: Доналд Тръмп и Джъстин Трюдо са провели „конструктивен разговор“ за търговските взаимоотношения между САЩ и Канада"}
{"url": "http://www.focus-news.net/news/2018/08/28/2560559/targovskiyat-registar-veche-raboti-obzor.html", "text": "Работата на Търговския регистър и на регистъра на юридическите лица с нестопанска цел вече е възстановена напълно. Всички услуги, свързани с регистъра са възможни и на място в Агенция по вписванията и регионалните ѝ структури. Достъпът беше преустановен на 10 август. Тогава от Агенцията по вписванията уточниха, че причините за възникналия проблем са изцяло технически и не са резултат от злонамерена външна намеса. Министърът на правосъдието Цецка Цачева сезира за проблема Прокуратурата, ДАНС и МВР. На 16 август премиерът Бойко Борисов намекна за оставки в Агенцията. Той заяви, че не е доволен от работата на изпълнителния директор Зорница Даскалова, но ще изчака да бъде преодоляна кризата с Търговския регистър, преди да направи промени там. На 17 август беше възстановено подаването на данни от Търговския регистър и регистъра на юридическите лица с нестопанска цел към средата за междурегистров обмен (RegiX), поддържана от Държавната агенция „Електронно управление“. Същия ден изпълнителният директор на Агенцията по вписванията Зорница Даскалова подаде оставка, която правосъдният министър Цецка Цачева прие. На нейно място на поста беше назначена Габриела Козарева. Назначението ѝ предизвика спорове в „Обединени патриоти“. От НФСБ обявиха, че кандидатурата на Козарева не е обсъждана с тях и за нея е отговорна само Атака. Те възразиха срещу лансиране на кадри „през задния вход\" и то от името на коалицията. В отговор от Атака заявиха, че Габриела Козарева е доказан специалист и не е активист на никоя партия. Лидерът на партията Волен Сидеров уточни, че кандидатурата е съгласувана с премиера Бойко Борисов. От БСП внесоха в парламента искане за извънредно пленарно заседание заради срива в Търговския регистър и фалита на кипърската застрахователна компания „Олимпик“, което председателят Цвета Караянчева насрочи за 21 август. От парламентарната трибуна премиерът Борисов обяви, че Търговският регистър ще възстанови дейността си и има уверението, че кризата е преодоляна. Вицепремиерът Томислав Дончев посочи, че информацията от Търговския регистър е напълно съхранена и няма загуба на електронни данни. Правосъдният министър Цецка Цачева уточни, че фирмата, която поддържа регистъра е конкретизирала 6 IT проблема. По думите ѝ е бил подписан договор за купуване на оборудване за 3,6 млн. лв. От ГЕРБ се усъмниха дали проблемът с Търговския регистър не е умишлен саботаж от фирмата, която го поддържа. А от опозицията разкритикуваха управляващите, че не са информирали обществото колко е загубила икономиката ни от срива на регистъра. Темата коментира и държавният глава Румен Радев, според когото в случая не става въпрос за немарливост или некомпетентност на държавни служители, а за липса на прозрачност и отчетност. \r\nБиляна ИВАНОВА", "date": "2018.08.28", "title": "Търговският регистър вече работи (ОБЗОР)"}
{"url": "http://www.focus-news.net/news/2018/08/28/2560561/tass-amerikanskiyat-razrushitel-karni-napusna-cherno-more.html", "text": "Американският разрушител „Карни“ напусна Черно море, предава  TACC . \r\n„ Разрушителят \"Карни“ е напуснал Черно море на 27 август след извършване на операции за осигуряване на сигурността в морето и взаимодействие със съюзниците и партньорите\", се казва в съобщение на пресслужбата на Шести американски флот. \r\nФактът, че разрушителят влезе в Черно море, стана известен на 13 август. Командирът на разрушителя Тайсън Йънг заяви, че пристигането на „Карни“ демонстрира продължаващия ангажимент на САЩ за сигурност и стабилност в региона. \"Времето, което ще прекараме там, ще ни помогне да подобрим съвместимостта с други флотове и да подобрим процеса на обмен на информация и опит между държавите-партньори\", отбелязва Йънг.  Юлиян Марков", "date": "2018.08.28", "title": "ТАСС: Американският разрушител „Карни“ напусна Черно море"}
{"url": "http://www.focus-news.net/news/2018/08/28/2560557/emanyuel-makron-planat-za-brekzit-na-tereza-mey-shte-razrushi-evropeyskiya-sayuz.html", "text": "Планът за Брекзит на Тереза Мей ще разруши Европейския съюз, заяви френският президент  Еманюел Макрон, цитиран от британският ежедневник  The Times . \r\nПрезидентът Макрон отхвърли призивите на Тереза Мeй за помощ, за да раздвижи разговорите за Брекзит, като вчера настоя, че единството на ЕС държи на тесни връзки с Великобритания. \r\n\"Франция иска да поддържа силни, специални отношения с Лондон, но не и ако цената е разпадането на Европейския съюз\", каза той в годишната си реч по външната политика. Решението на Великобритания да напусне ЕС е \"суверенният избор, който трябва да спазваме, но това не може да бъде в ущърб на целостта на Европейския съюз\". \r\nМакрон каза, че се надява, че до края на годината ще бъде постигнато споразумение с Великобритания, но забележките му потвърждават, че Франция не приема схемата на британския премиер за безпроблемен поток от стоки между острова и континента и открита ирландска граница, когато  Великобритания налага контрол върху движението на европейците. \r\nТази позиция  е подобна на твърдата позиция на Мишел Барние, консервативният политик, който ръководи преговорите за Брекзит в ЕС, и се предполага, че министър-председателят не е успяла да спечели Макрон с плана си, когато го посети този месец във лятната му резиденция на Средиземно море. \r\nДжейкъб Рийс-Мог, депутатът от \"Торите\", който полага усилия да принуди  Тереза  Мей да приеме по-твърдия Брекзит, заяви: \"Френският президент е казал ясно, че планът на премиера оставя Великобритания наполовина вътре наполовина извън ЕС и че нарушава червените си линии .  Вместо да пришпорваме този мъртъв кон, трябва да се върнем към усилията да осигурим сделка за свободна търговия в стил  Канада. \" \r\nТова би позволило на Великобритания да определи свои мита и регулаторни стандарти. Критиците твърдят, че това не може да се осъществи, без да се нарушава обещанието на правителството да избегне твърдата граница в Ирландия. \r\nНяма никакви признаци на пукнатини в единството на правителствата на ЕС относно Брекзит, но френският президент  е изолиран сред европейските лидери в желанието си за по-федерален съюз. Германския канцлер Ангела Меркел, чийто позиции у дома са отслабени, не подкрепи ни най-малко желанието на Макрон да даде нов старт на  ЕС и да осигури нови правомощия на еврозоната.  Юлиян Марков", "date": "2018.08.28", "title": "Еманюел Макрон: Планът за Брекзит на Тереза Мей ще разруши Европейския съюз"}
{"url": "http://www.focus-news.net/news/2018/08/28/2560564/2-godishno-momchentse-pochina-sled-kato-be-zaklyucheno-v-avtomobil-v-s-zhelyo-voyvoda-obzor.html", "text": "Момченце на две години и половина почиана, след като бе заключено в автомобил. Инцидентът е станал в неделя, а сигнал до полицията е подаден в понеделник от ръководството на лечебното заведение. Детето е било заключено в автомобил в с. Жельо войвода. Момчето е било настанено в отделението по реанимация и най-вероятно е починало от топлинен удар. Назначена е аутопсия, която да установи точната причина за смъртта му. Продължават следствените действия по изясняването на случая.  \r\nКметът на селото Стоян Генов коментира за Радио „Фокус“-Сливен, че загиналото най-вероятно само се е заключило в колата. Според разказа на родителите, те правили ремонт, а детето си играело покрай тях. Предполага се, че влязло в колата и се заключило там. Инцидентът станал около 15.00 часа, около час след това родителите се усетили и започнали да го търсят. Открили го в колата и се обадили в болницата. Лекарите настанили детето в реанимация, където то починало. По думите на кмета на селото, починалото момченце е най-малкото от четирите деца на семейството. Според него родителите са изключително работливи и са се отнасяли грижовно към децата си.", "date": "2018.08.28", "title": "2-годишно момченце почина, след като бе заключено в автомобил в с. Жельо войвода (ОБЗОР)"}
{"url": "http://www.focus-news.net/news/2018/08/28/2560563/evening-standard-arestuvani-sa-373-dushi-po-vreme-na-ezhegodniya-karnavalnoting-hil.html", "text": "Арестувани са 373 души във финалните часове на ежегодния карнавал“Нотинг Хил“, помрачен от намушкване с нож на участник, пише лондонският вестник  Evening Standard . \r\nМъжът е откаран в болница, като от полицията съобщават, че нараняванията му не са животозастрашаващи. \r\nИзданието отбелязва, че тази година арестуваните са 373, като миналата година са били 313. У задържаните са открити ножове, метални пръти и електрошокови устройства – общо 37 на брой.  По време на празненствата са пострадали 30 полицейски служители. Повече от седем хиляди полицаи са охранявали събитието.  Юлиян Марков", "date": "2018.08.28", "title": "Evening Standard: Арестувани са 373 души по време  на ежегодния карнавал“Нотинг Хил“"}
{"url": "http://www.focus-news.net/news/2018/08/28/2560560/the-guardian-germanskiyat-biznes-preduprezhdava-che-riskat-ot-brekzit-bez-sporazumenie-narastva-vseki-den.html", "text": "Много фирми в Германия все още се надяват, че Великобритания ще отмени решението си да напусне ЕС, според един от най-добрите бизнес лидери на страната, който също предупреди за опасностите от Брекзит без споразумение. \r\n\"Рискът от „твърд“ Брекзит без споразумение нараства с всеки изминал ден\", каза Йоахим Ланг, шеф на Федерацията на германските индустрии (BDI), в интервю за вестник    Rheinische Post   . \"Всички фирми се подготвят за този най-лош сценарий.\" \r\nГерманският бизнес е обезпокоен от последните предупреждения на британското правителство за Брекзит без споразумение, каза той. \"Новото е, че самото британско правителство предупреждава за възможността за твърд Брекзит. Те внимателно подготвят населението си за това\". \r\nBDI, който се описва като глас на немската индустрия, създаде работна група \"Брекзит\" от над 200 експерти, която да оцени рисковете. \r\n\"Ние подозираме, че последиците от твърдия Брекзит ще бъдат значително по-сериозни, отколкото британското правителство в момента казва на своите граждани\", каза Ланг. \"И най-вече в самата Великобритания. Британците вече са се превърнали от двигател на растежа в най-лошо представящите се в Европа. \" \r\nЧуждестранните инвестиции в Обединеното кралство са се понижили, каза той, което е \"драматично развитие, което трябва да предизвика спешни действия от страна на правителството в Лондон\". \r\nНа въпрос дали германската индустрия би искала Брекзит да се отмени чрез втори референдум той отговори: \"Гласоподавателите гласуваха за Брекзит, което трябва да бъде уважено\", каза Ланг. \"Но това би спестило на много бизнесмени безсънни нощи, ако британците останат в ЕС.\" \r\n\"[Великобритания е] изключително либерална и пазарно ориентирана държава\", каза той. \"Бихме искали да продължим с тях като партньор в ЕС. Ето защо мнозина в немската индустрия искат британците да преосмислят напускането. Дали това е реалистично или романтично е друг въпрос. Казваме на бизнеса ни: подгответе се за най-лошото и се надявайте, да се окаже по-хубаво“. \r\nВеликобритания е петият по големина търговски партньор на Германия и е внесъл немски стоки в размер на 84 млрд. евро  Но идват несигурни времена за 2 200 базирани в Великобритания германски компании и 412 000 служители. \r\nАсоциацията на немските индустриални и търговски камари (DIHK) публикува наръчник през март, за да подготви членовете си за Брекзит, като подробно описва как промените в превоза на стоки, финансови услуги, данъци и договори могат да засегнат германците, които правят бизнес в Обединеното кралство.  Юлиян Марков", "date": "2018.08.28", "title": "The Guardian: Германският бизнес предупреждава, че рискът от Брекзит без споразумение нараства всеки ден"}
{"url": "http://www.focus-news.net/news/2018/08/28/2560556/prokuraturata-povdigna-obvinenie-na-shofyora-na-katastrofiraliya-avtobus-kray-svoge-obzor.html", "text": "Националните флагове на всички държавни институции бяха свалени наполовина в памет на жертвите от тежката катастрофа край Своге на 25 август. При трагичния инцидент загинаха 17 души, а 21 бяха ранени. Повечето от жертвите са от село Световрачене, сред тях е 13-годишно момче. По предложение на кмета Йорданка Фандъкова, Столична община ще поеме разходите по погребенията на загиналите в тежкия пътен инцидент. Пострадалите са настанени в четири столични болници. В УМБАЛСМ „Пирогов“ са хоспитализирани шестима, като трима от тях са с опасност за живота. Няма опасност за живота на двамата пострадали при катастрофата, настанени във ВМА. Шестимата пострадали от катастрофата до Своге, хоспитализирани в УМБАЛ \"Св. Анна\"-София АД, са стабилизирани. С опасност за живота е една жена. В УМБАЛ „Царица Йоана“- ИСУЛ е настанен шофьорът на автобуса, който е в стабилно състояние.  \r\nПрокуратурата повдигна обвинение на водача за превишена скорост и за причиняване на смърт на 17 лица по непредпазливост. С постановление на наблюдаващия прокурор обвиняемият е задържан за срок до 72 часа. Задържането му към момента се изпълнява в болницата, където е настанен. Главният прокурор Сотир Цацаров възложи разследването на Националната следствена служба. То ще бъде в 3 направления - действията на шофьора, задълженията на транспортната фирма и състоянието на пътя. Следователи изземваха документи от МРРБ, АПИ, Агенция „Автомобилна администрация“ и търговското дружество – изпълнител на ремонта на пътния участък.  \r\nСлед извънредната среща в Министерски съвет вчера министър Николай Нанков обяви, че 5 пъти от АПИ са изисквали от фирмата-изпълнител да отстранява дефекти по пътя, на който стана катастрофата край Своге. От АПИ са изисквали фирмата моментално да стартира възстановителни дейности, но такива така и не са започнали. Срокът за приключването им е бил 15 август. В становище от фирмата-изпълнител „Трейс Груп Холд“ АД обявиха, че пътят Мездра-Своге-Нови Искър е пуснат в експлоатация 2 години преди формалното му приемане и не могат да вземат отношение как е поддържан в този период. До момента се знае, че катастрофиралият автобус е бил без редовен технически преглед. Последният технически преглед е от 5 февруари тази година. Автобусът е 37-местен и е въведен в експлоатация на 17 август 2001 година. Шофьорът има 7 фиша. Пробата му за алкохол е била отрицателна. Фирмата превозвач не е предоставила задължителните данни за пътуването на ИА „Автомобилна администрация“. Това са маршрут, дата, час на отпътуване, място на тръгване и ориентировъчен час на пристигане. Фирмата е търговско дружество с двама съдружници, които са и шофьори на автобусите. Шофьорът е карал с 53 км./ч. при разрешение 40 км./ч. Причината за катастрофата все още не е ясна, но Прокуратурата не изключва нито една версия. При проверката на автобуса не са констатирани нарушения. Фирмата притежава валиден лиценз и има доказана финансова стабилност. Изпълнителният директор на ИА „Автомобилна администрация“ Бойко Рановски обяви, че през септември в парламента ще бъдат внесени законодателни предложения за задължителни колани в автобусите. \r\nБиляна ИВАНОВА", "date": "2018.08.28", "title": "Прокуратурата повдигна обвинение на шофьора на катастрофиралия автобус край Своге (ОБЗОР)"}
{"url": "http://www.focus-news.net/news/2018/08/28/2560562/the-telegraph-dzheremi-korbin-shte-bade-postaven-pod-natisk-ot-profsayuznite-lideri-da-podkrepi-vtori-referendum-za-brekzit.html", "text": "Джереми Корбин ще бъде поставен под натиск от профсъюзните лидери да подкрепи втори референдум за Брекзит, пише британският вестник  The Telegraph . \r\nДжереми Корбин следващия месец ще бъде подложен на натиск от синдикалните лидери да подкрепи втори референдум за  Брекзит, разкрива изданието. \r\nПо време на годишния конгрес на най-големия профсъюз в Манчестър ще призове останалите синдикати да се включат в кампания за втори референдум за излизането на Великобритания от Европейския съюз. \r\nЛейбъристите са разделени за второ гласуване: сър Кейр Стармър, министър в сянка за Брекзит, миналата седмица отказва да се произнесе, а Бари Гардинър, друг депутат от партията, заяви, че се рискува гражданско неподчинение.. \r\n\"Все още съм на мнение, че това, от което се нуждаем, е най-прагматичен, практичен, изграждащ мостове Брекзит,\" заяви кметът на Манчестър, който е от Лейбъристката партия. \r\nКампанията за втори референдум  работи с депутати и активисти, които да представят предложение за промяна на политиката на Конференцията на Лейбъристката партия следващия месец, така че партията да подкрепи гласуването на окончателната сделка с Брекзит.  Юлиян Марков", "date": "2018.08.28", "title": "The Telegraph: Джереми Корбин ще бъде поставен под натиск от профсъюзните лидери да подкрепи втори референдум за Брекзит"}
{"url": "http://www.focus-news.net/news/2018/08/28/2560558/the-washhington-post-donald-tramp-e-otmenil-vizitata-na-mayk-pompeo-sled-agresivno-pismo-ot-severna-koreya.html", "text": "Доналд Тръмп е отменил визитата на Майк Помпео след агресивно писмо от Северна Корея, пише американското издание  The Washington Post . \r\nПрезидентът на САЩ Доналд Тръмп реши да отмени посещението на държавния секретар Майкъл Помпео в КНДР, след като получи писмо от ръководителя на Единния фронт  на Корейската работническа партия Ким Йон-чол в понеделник, позовавайки се на източници в администрацията на американския президент, съобщи вестникът. \r\nСпоред нея посланието, което Тръмп е предал на Помпео, е написано \"по агресивен начин\". Съдържанието на писмото не е представено. \r\nПо-рано Тръмп помоли Помпео да се откаже от планираното посещение в Северна Корея тази седмица, тъй като Вашингтон не вижда достатъчен напредък в процеса на ядрено разоръжаване на Корейския полуостров.  Юлиян Марков", "date": "2018.08.28", "title": "The Washhington Post: Доналд Тръмп е отменил визитата на Майк Помпео след агресивно писмо от Северна Корея"}
{"url": "http://www.focus-news.net/news/2018/08/28/2560567/pregled-na-osnovnite-temi-v-ruskiya-pechat-agentsiya-fokus.html", "text": "Европа започва да поставя на САЩ собствените условия, пише руският ежедневник  “Взгляд“ . \r\nЕвропа трябва да поеме отговорността за своята сигурност и следователно за своя  суверенитет. Почти едновременно бяха направени изявления от Париж и Берлин. С други думи, двете основни страни от ЕС искат да променят отношенията на цяла Европа със Съединените щати. Какво означават тези истински революционни изявления? \r\nСъвпадението на изявленията на  Берлин и Париж, както и сходството на техните значения не е напълно изненадващо. Трябва да се отбележи, че дори форматът на събитията, на които европейските лидери са направили изявленията си, е абсолютно еднакъв: те са били срещи с дипломати, но не с чужди, а със своите собствени. На срещите на посланиците в Париж говори френският президент Емануел Макрон, а в Берлин - германският външен министър Хайко Маас. \r\n\"Европа вече не може да повери сигурността си само на Съединените щати. Днес трябва да поемем отговорност и да гарантираме сигурността и следователно суверенитета на Европа \"- тези думи на Макрон бяха повторени в социалната мрежа „Туитър\". В това отношение Макрон каза, че трябва да даде нов тласък на развитието на европейския проект за отбрана, като добави, че Русия (но след като постигне напредък по Украйна) и Турция трябва да участват в дискусиите за военното сътрудничество. \r\nХайко Маас беше по-малко груб, но всъщност каза същото. Наричайки САЩ  най-близкия партньор на ЕС, той заяви, че Европа \"се нуждае от ново, балансирано партньорство със Съединените щати \" \r\n\"Засилвайки европейското направление на трансатлантическото партньорство, ние създаваме условията ЕС и САЩ да могат да разчитат един на друг.\"-заяви Маас. \r\nРъководителят на германското външно министерство обясни тази идея по-подробно в статия, публикувана миналата седмица: \r\n\"Отдавна стана ясно, че е време за преоценка на трансатлантическото партньорство: трезво, критично, дори и самокритично ... по отношение на качество, ние предлагаме идеята за балансирано партньорство Когато САЩ пресича определени червени линии, ние, като европейци, трябва да сме противотежест ... Необходимо е да се засили европейския стълб на НАТО ... Да създадем Европейски съюз за  сигурност и отбрана на Европейския съюз - като част от трансатлантическата сигурност и като собствен европейски проект ... Само от тази гледна точка има смисъл да се увеличат разходите за отбрана и сигурност. \r\nРазликата между тоналността на Париж и Берлин не е случайна. Франция все пак е ядрена сила и постоянен член на Съвета за сигурност на ООН, докато Германия е  по-мощна икономически, но окупирана от англосаксонците страна. \r\nКато причина за пробуждането на европейската автономия, Макрон и Маас определят сегашната външна политика на САЩ. \r\nИмаме налице конкретна декларация на Германия и Франция - двете основни страни от ЕС искат да променят отношенията между Европа и Съединените щати. \"Младшият партньор\" иска да стане равноправен партньор - и по въпросите на войната и мира, глобалната политика и световната икономика. Не призовава за разпускане на НАТО, но иска да получи равни права в него. Това, разбира се, е революция макар и само на  думи. \r\nГерманският канцлер Ангела Меркел първо заяви, че Европа трябва да вземе съдбата си в свои ръце, миналата година, след първата среща с американския президент Доналд Тръмп\". Да, Тръмп почти открито играе, ако не за разваляне на ЕС, то за  отслабването му (в ЕС той вижда един търговски конкурент, а не съюзник). Несъгласието между геополитическите интереси на САЩ и Европа нараства през последните години. Брекзит променя баланса на властта в ЕС, да не говорим за факта, че тъй като самият ЕС стана по-силен, германските амбиции неизбежно нараснаха. Но все пак нещо пречи да вярваме в решителността на Макрон и на Маас. \r\nЗа Русия обаче фактът, че Европа иска да укрепва своята независимост в средносрочен план, ще бъде само полезно, защото ще работи за постигането на многополюсен световен ред. Преди три месеца в Санкт Петербург Владимир Путин в полушеговит тон предложи Макрон да не се притеснява, че Европа има задължения към САЩ, от които зависи сигурността: \r\n\"Но вие не трябва да се притеснявате за това - ние ще помогнем. Ние ще осигурим сигурност. И във всеки случай, всичко, което зависи от нас, ще направим така, че да няма нови заплахи. \" \r\nТогава Макрон каза, че абсолютно не се страхува от нищо, защото има френска армия, но трябва да помисли за европейската архитектура на сигурността и за задълженията. Днес Макрон даде на Путин по-конкретен отговор.  \r\n*** Масовите протести се преместват от Кишинев в молдовската провинция, съобщи за изданието ръководителят на Либерално-демократическата партия, Виорел Чиботару. Той каза, че исканията на протестиращите са допълнени от две точки: оставка на правителството и провеждане на предсрочни парламентарни избори. Опозиционерът заяви, че полицията, която заобиколи централния площад в молдовската столица, използва сила срещу протестиращите, като  нарича това  \"евакуация\". \r\nПротестите в Кишинев бяха обявени предишната седмица предварително. Тогава е съобщено, че ще вземат участие представители на молдовските диаспора в ЕС. Това означава, че е планирано действие, подобно на това, което беше направено наскоро в Букурещ. Там хиляди протестиращи се опитаха да сменят властта. Румънската версия би могло да се случи в Молдова, ако протестът не беше само на про-европейските десни партии, но и на левите. Преди две години в протестите се включи почти цялата страна, като протестиращите настояваха да се върат откраднатите от три молдовски банки един милиард долара, да се елиминира олигархичния режим, да се смени  правителството, да се проведат предсрочни парламентарни избори и да се върнат преките президентски избори. Тогава правителството се смени, върна се на народа правото да избере президент директно и протестите затихнаха. В останалата част на страната, нищо не се е променило: Молдова остава като по-рано по думите на генералния секретар на Съвета на Европа Турбьорм Ягланд „страна, превзета от олигарсите.\" Олигархът, всъщност е един  - лидерът на управляващата Демократическа партия, Владимир Плахотнюк. Населението не го харесва, считайки, че той ръководи страната чрез подчиненото му правителство. И ако в тези дни на площада бяха дошли поддръжници на всички партии, правителството можеше да бъде свалено. Но протестът не бе подкрепен от Партията на социалистите, която има най-високия рейтинг, както и от  \"Нашата партия\" на Ренато Усатий. Освен това, президентът на Република Молдова, Игор Додон, който се смята за неформален лидер на социалистите, осъди протестите, като каза, че те са опасни за страната. \r\nОрганизаторите на протеста бяха  партия \"Платформа\" Достойнство и истина\"(PDA), Партията \"Действие и солидарност \"(PAS) и Либерално-демократическата партия на Молдова. На неделния протест присъстваха повече от 6,5 хиляди души, част от тях останаха през нощта в центъра на Кишинев. В резолюция, приета вечерта, протестиращите изразяват основните си искания: оставката на министър-председателя Павел Филип, признаването на кметските избори в Кишинев (съдът отказва да признае избраният от гражданите кмет Андрей Настасе), отмяна на закона за данъчна амнистия, продължаването на разследването за кражба на милиарди долари от банките в страната, както и търсенето на отговорност от всички, които са виновни за това престъпление. В допълнение, Лидерът на Либерално-демократическата партия, Виорел Чиботару заяви, че, протестиращите са поискали предсрочни парламентарни избори (насрочени за февруари следващата година). \r\nСпоред Чиботару поддръжници на трите десни партии проведоха протеста в неделя и останаха цяла нощ на площада, за да може на сутринта на  27 август да празнуват Деня на независимостта на Молдова. Сред тях, според опозиционния лидер са били ветерани от бойни операции на Днестър (1992 г.), подписали актовете на независимостта на Молдова, представители на молдовската диаспора в чужбина. \"Срещу нас беше приложена сила, наречена от полицията „евакуация“и ни прогониха от площада около паметника на Стефан Велики. Там премиерът, председателят на парламента и президентът поставиха цветя. На нас това не ни беше позволено. Решихме, че протестите ще продължат на различни места в страната \", - каза Виорел Чиботару. \r\nИзданието напомня, че всичко е започнало от предсрочните  кметски избори в столицата на Молдова, които се проведоха в два тура, като втория тур се проведе на 3 юни. Според ЦИК, победител е кандидатът на партия \"Платформа\" Достойнство и истина \"Андрей Настасе, който събира 52,57% от гласовете. Върховният съд на 25 юни призна изборите за невалидни заради предизборната кампания в деня на изборите, Централната избирателна комисия анулира резултатите от гласуването на 29 юни. В отговор на това опозицията формира комитет за национална съпротива и обеща да организира протести докато не се изпълнят исканията им. Вътрешнополитическата ситуация в Молдова доведе  до факта, че Европейският парламент е решил да преустанови всички планирани плащания по макрофинансовата помощ от страна на републиката. \r\nПротестиращите вярват, че са били прогонени със сила. Министърът на вътрешните работи Александър Жиздан заяви пред репортери, че е абсолютно доволен от действията на полицията в неутрализирането на протестите в центъра на Кишинев. \r\nПринудителна евакуация на протестиращите, останали през нощта в парка в близост до паметника на Стефан Велики е процедура, която не противоречи на принципите на демократичната държава, по думите на посланика на САЩ в Република Молдова Джеймс Петит. Той припомни, правото на гражданите да протестират и правото на органите за поддържане на обществения ред. \r\n*** Представителят на  Пентагона Ерих Пехън опроверга агенция ТАСС , която съобщи за струпване на носители на крилати ракети в близост до Сирия, пише руският ежедневник  “Ведомости“ . \r\n\"Това, което мога да ви кажа е, че руските доклади за ескалацията на американски военни способности в Източното Средиземноморие са не повече от пропаганда. Те грешат“, заявява Пехън \r\nВ понеделник руското министерство на отбраната информира за струпване на носители на крилати  ракети срещу Сирия. Официалният представител на военното министерство Игор Конашенков заяви, че на 25 август в Средиземно море е навлязъл американския разрушител „Рос“ с 28 крилати ракети „Томахоук“ на борда си, а в Персийския залив вече се намира корабът „Съливанс“ с 56 такива ракети. Според руското Министерство на отбраната, това е още едно потвърждение, че САЩ възнамерява да използва инсценировка на химическа атака от бунтовниците от  \"Хаят Тахрир ал-Шам\" (новото име на „Джебхат ал-Нусра“), за да нанесе удари срещу сирийски правителствени сили. \r\n*** Украйна не планира да разваля споразумението с Русия за сътрудничество в Азовско море, пише руският ежедневник   „Комсомолская правда“ . \r\nТова заяви на среща на украинските посланици заместник-министъра на външните работи на Украйна Елена Зеркал. Тя обясни защо. \r\n\"За денонсирането на споразумението с Русия в Азовско море не може и да става дума - това ще даде на Русия възможност да обяви териториален спор. За нас това е проблем, свързан със сигурността, затова използваме наличните инструменти, за да разрешим този проблем \", пише украинското външно министерство в социалната мрежа „Туитър“, предавайки думите на заместник-министъра. \r\nКакто беше съобщено по-рано от вестника, през юли за разглеждане във Върховната Рада на Украйна бе внесен законопроект, който предвижда отказ от Споразумението за сътрудничество между Киев и Москва за използване на Азовско море и Керченския пролив. \r\nСпоразумението беше подписано от президентите на Русия и Украйна, Владимир Путин и Леонид Кучма на 24 декември 2003 г. Документът, който определя статута на Азовско море и Керченския пролив като исторически вътрешни води на двете страни, влезе в сила на 23 април 2004 г.", "date": "2018.08.28", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/08/28/2560566/sport-andi-mari-pobedi-trudno-v-parviya-krag-na-otkrito-parvenstvo-na-sasht.html", "text": "Тенис: Бившият лидер в световната ранглиста Анди Мъри се класира за втория кръг на US Open, след като победи с 3:1 сета Джеймс Дъкуърт, в отделните части 6:7 (5), 6:3, 7:5, 6:3. Във втория кръг той ще се изправи срещу испанеца Фернадо Вердаско. \r\nЗа втория кръг в Ню Йорк се класира и местният любимец Джон Иснър, който се наложи в три сета над сънародника си Брадли Клан – 7:6, 6:3, 6:4. Там той ще срещне чилиеца Николас Хари.", "date": "2018.08.28", "title": "Спорт:  Анди Мъри победи трудно в първия кръг на Открито първенство на САЩ"}
{"url": "http://www.focus-news.net/news/2018/08/28/2560568/pregled-na-osnovnite-temi-v-britanskiya-pechat-agentsiya-fokus.html", "text": "Много фирми в Германия все още се надяват, че Великобритания ще отмени решението си да напусне ЕС, според един от най-добрите бизнес лидери на страната, който също предупреди за опасностите от Брекзит без споразумение. \r\n\"Рискът от „твърд“ Брекзит без споразумение нараства с всеки изминал ден\", каза Йоахим Ланг, шеф на Федерацията на германските индустрии (BDI), в интервю за вестник    Rheinische Post   . \"Всички фирми се подготвят за този най-лош сценарий.\" \r\nГерманският бизнес е обезпокоен от последните предупреждения на британското правителство за Брекзит без споразумение, каза той. \"Новото е, че самото британско правителство предупреждава за възможността за твърд Брекзит. Те внимателно подготвят населението си за това\". \r\nBDI, който се описва като глас на немската индустрия, създаде работна група \"Брекзит\" от над 200 експерти, която да оцени рисковете. \r\n\"Ние подозираме, че последиците от твърдия Брекзит ще бъдат значително по-сериозни, отколкото британското правителство в момента казва на своите граждани\", каза Ланг. \"И най-вече в самата Великобритания. Британците вече са се превърнали от двигател на растежа в най-лошо представящите се в Европа. \" \r\nЧуждестранните инвестиции в Обединеното кралство са се понижили, каза той, което е \"драматично развитие, което трябва да предизвика спешни действия от страна на правителството в Лондон\". \r\nНа въпрос дали германската индустрия би искала Брекзит да се отмени чрез втори референдум той отговори: \"Гласоподавателите гласуваха за Брекзит, което трябва да бъде уважено\", каза Ланг. \"Но това би спестило на много бизнесмени безсънни нощи, ако британците останат в ЕС.\" \r\n\"[Великобритания е] изключително либерална и пазарно ориентирана държава\", каза той. \"Бихме искали да продължим с тях като партньор в ЕС. Ето защо мнозина в немската индустрия искат британците да преосмислят напускането. Дали това е реалистично или романтично е друг въпрос. Казваме на бизнеса ни: подгответе се за най-лошото и се надявайте, да се окаже по-хубаво“. \r\nВеликобритания е петият по големина търговски партньор на Германия и е внесъл немски стоки в размер на 84 млрд. евро  Но идват несигурни времена за 2 200 базирани в Великобритания германски компании и 412 000 служители. \r\nАсоциацията на немските индустриални и търговски камари (DIHK) публикува наръчник през март, за да подготви членовете си за Брекзит, като подробно описва как промените в превоза на стоки, финансови услуги, данъци и договори могат да засегнат германците, които правят бизнес в Обединеното кралство. \r\n*** Планът за Брекзит на Тереза Мей ще разруши Европейския съюз, заяви френският президент  Еманюел Макрон, цитиран от британският ежедневник  The Times . \r\nПрезидентът Макрон отхвърли призивите на Тереза Мeй за помощ, за да раздвижи разговорите за Брекзит, като вчера настоя, че единството на ЕС държи на тесни връзки с Великобритания. \r\n\"Франция иска да поддържа силни, специални отношения с Лондон, но не и ако цената е разпадането на Европейския съюз\", каза той в годишната си реч по външната политика. Решението на Великобритания да напусне ЕС е \"суверенният избор, който трябва да спазваме, но това не може да бъде в ущърб на целостта на Европейския съюз\". \r\nМакрон каза, че се надява, че до края на годината ще бъде постигнато споразумение с Великобритания, но забележките му потвърждават, че Франция не приема схемата на британския премиер за безпроблемен поток от стоки между острова и континента и открита ирландска граница, когато  Великобритания налага контрол върху движението на европейците. \r\nТази позиция  е подобна на твърдата позиция на Мишел Барние, консервативният политик, който ръководи преговорите за Брекзит в ЕС, и се предполага, че министър-председателят не е успяла да спечели Макрон с плана си, когато го посети този месец във лятната му резиденция на Средиземно море. \r\nДжейкъб Рийс-Мог, депутатът от \"Торите\", който полага усилия да принуди  Тереза  Мей да приеме по-твърдия Брекзит, заяви: \"Френският президент е казал ясно, че планът на премиера оставя Великобритания наполовина вътре наполовина извън ЕС и че нарушава червените си линии .  Вместо да пришпорваме този мъртъв кон, трябва да се върнем към усилията да осигурим сделка за свободна търговия в стил  Канада. \" \r\nТова би позволило на Великобритания да определи свои мита и регулаторни стандарти. Критиците твърдят, че това не може да се осъществи, без да се нарушава обещанието на правителството да избегне твърдата граница в Ирландия. \r\nНяма никакви признаци на пукнатини в единството на правителствата на ЕС относно Брекзит, но френският президент  е изолиран сред европейските лидери в желанието си за по-федерален съюз. Германския канцлер Ангела Меркел, чийто позиции у дома са отслабени, не подкрепи ни най-малко желанието на Макрон да даде нов старт на  ЕС и да осигури нови правомощия на еврозоната. \r\n*** Джереми Корбин ще бъде поставен под натиск от профсъюзните лидери да подкрепи втори референдум за Брекзит, пише британският вестник  The Telegraph . \r\nДжереми Корбин следващия месец ще бъде подложен на натиск от синдикалните лидери да подкрепи втори референдум за  Брекзит, разкрива изданието. \r\nПо време на годишния конгрес на най-големия профсъюз в Манчестър ще призове останалите синдикати да се включат в кампания за втори референдум за излизането на Великобритания от Европейския съюз. \r\nЛейбъристите са разделени за второ гласуване: сър Кейр Стармър, министър в сянка за Брекзит, миналата седмица отказва да се произнесе, а Бари Гардинър, друг депутат от партията, заяви, че се рискува гражданско неподчинение.. \r\n\"Все още съм на мнение, че това, от което се нуждаем, е най-прагматичен, практичен, изграждащ мостове Брекзит,\" заяви кметът на Манчестър, който е от Лейбъристката партия. \r\nКампанията за втори референдум  работи с депутати и активисти, които да представят предложение за промяна на политиката на Конференцията на Лейбъристката партия следващия месец, така че партията да подкрепи гласуването на окончателната сделка с Брекзит. \r\n*** Арестувани са 373 души във финалните часове на ежегодния карнавал“Нотинг Хил“, помрачен от намушкване с нож на участник, пише лондонският вестник  Evening Standard . \r\nМъжът е откаран в болница, като от полицията съобщават, че нараняванията му не са животозастрашаващи. \r\nИзданието отбелязва, че тази година арестуваните са 373, като миналата година са били 313. У задържаните са открити ножове, метални пръти и електрошокови устройства – общо 37 на брой.  По време на празненствата са пострадали 30 полицейски служители. Повече от седем хиляди полицаи са охранявали събитието.", "date": "2018.08.28", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/08/28/2560569/pregled-na-mezhdunarodnite-novini-do-6-chasa-agentsiya-fokus.html", "text": "На референдума македонските граждани ще избират между ЕС и изолацията, заяви еврокомисарят по разширяването Йоханес Хан в кулоарите на неформалната среща на премиерите от Западните Балкани, която се проведе  в албанския град Дуръс, цитиран от македонското електронно издание  “Фокус“ . \r\nСпоред него, всичко е в ръцете на македонските граждани, които трябва да изберат или изолация, от която, както каза, Македония едва се е измъкнала или интеграция в ЕС и по-висок стандарт. \r\nЧерногорският премиер Душко Маркович заяви, че Подгорица приветства споразумението между Македония и Гърция, и че това е голямо събитие, но и че трябва да се подкрепи диалога между Белград и Прищина. \r\nНеформалната среща на министър-председателите от Западните Балкани завърши тази вечер без присъствието на ръководителите на правителства на Сърбия, Босна и Херцеговина и Македония. Поради лошото време правителствената делегация, оглавявана от премиера Зоран Заев, не отиде в Дуръс. \r\n*** Гръцкият премиер Алексис Ципрас говори пред заседание на централния комитет на управляващата партия СИРИЗА, цитиран от  Македонската информационна агенция (МИА) . \r\n\"В македонския въпрос с много големи усилия успяхме да постигнем историческо споразумение, като запазихме над десетгодишната национална линия, като запазихме националния интерес и нашата история. И по този голям въпрос, някои останаха с отворени уста, след 20-кратна промяна на позицията“, заяви Ципрас по повод Договора от Преспа за промяна на името на Република Македония. \r\n\"Ние знаем, че позицията, която избрахме, има политическа цена, определено временна, защото според резултатите тя винаги завършва в полза на националните интереси\", каза Ципрас за външната политика на сегашното гръцко правителство. \r\nНа днешното заседание на Централния комитет на СИРИЗА Алексис Ципрас представи предложението си за новия партиен секретар. Както се споменаваше, вътрешният министър Панос Скурлетис е кандидатът за секретар на СИРИЗА, а с това се отваря и пътя за реконструкция в правителството през следващите дни. \r\n\"Нашата визия за Гърция след и с опита на великата битка за излизане от меморандумите вече е по-силна и по-функционална. Гърция трябва да стане и ще стане модерна, прогресивна, европейска страна…“, завърши Ципрас. \r\n*** Сега не е подходящо време за търговски преговори с Китай, заяви американският президент Доналд Тръмп на мероприятие посветено на сключването на ново търговско споразумение на САЩ с Мексико, предава  TACC . \r\n\"Както знаете, ние работим за много други неща, които не са свързани с това [споразумение с Мексико] Ние работим с други страни, а Китай - ... Те искат да преговарят, но сега не е време да се преговаря с Китай, ако говорим честно, \" смята Тръмп. \r\nОт негова гледна точка, търговските отношения с Китай \"бяха едностранни в продължение на много години и десетилетия, така че сега не е време да се говори.\" \"Но аз съм сигурен, че в крайна сметка ние ще бъдем в състояние да направи сделка с Китай рано или късно всичко ще бъде наред с Китай,\" казва президентът на САЩ. \r\nМиналата седмица американски и китайски емисари проведоха двудневни консултации във Вашингтон за разрешаване на търговски проблеми, но не бяха докладвани резултати. Тръмп също така не информира, че тези дискусии доведоха до известен напредък в разрешаването на търговския спор. \r\nРъководителят на Белия дом в петък заяви, че Китай е спрял да помага на процеса на ядрено разоръжаване на Корейския полуостров на фона на съществуващите различия със САЩ в търговията. \r\n*** Премиерът на Косово Рамуш Харадинай заяви днес в албанския град Дуръс, че се застъпва за запазване на сегашните граници на Косово и че няма нужда кретаивност в чертане на границите, пише македонското електронно издание  “МКД“ . \r\nНа срещата Харадинай е казал, че \"Косово има своите граници, има граница с Албания, Черна гора, Македония и Сърбия\", предаде Радио „Свободна Европа“, цитирано от изданието. \r\n\"Ние уважаваме тези граници и не мислим, че ни е нужно творчество за ново проектиране на границите , каза Харадинай, след като косовският президент Хашим Тачи се застъпи за \"творчески\" решения. \r\nЕвропейският комисар по разширяването Йоханес Хан каза, че не е готов да коментира въпроса за договора на Косово и Сърбия и повтори позицията на Европейския съюз, че никоя страна не може да влезе в ЕС, ако не реши споровете със съседите. \r\n\"На този етап не е удобно да коментираме текущите преговори. Следващата среща в Брюксел между Вучич и Тачи няма да бъде последната. Обикновено това отнема време, докато не бъде постигнато окончателно споразумение \", каза Хан. \r\nТачи каза днес, че \"западните партньори\" са отворени за творчески и прогресивни решения за постигане на споразумение между Белград и Прищина На форума  в Алпбах в Австрия, проведен през почивните дни, той заяви, че със сръбския президент Александър Вучич са разгледали \"всяка възможна опция\" за решение на косовския въпрос, включително корекция на границите. \r\nГоворителят на Европейската комисия Мая Кочиянчич каза днес, че Комисията смята, че на Сърбия и Косово трябва да се даде възможност да се споразумеят за съдържанието на договора за нормализиране на отношенията, добавяйки, че Европейската комисия, като посредник в диалога, не може да коментира възможните елементи на този договор, но ще продължи да работи интензивно с двете страни за постигане на устойчиво споразумение, което да бъде подкрепено от международната общност. \r\nСъветникът на американския президент по националната сигурност Джон Болтън заяви миналата седмица, че САЩ няма да се включват в дебатите около идеята за размяна на територии между Сърбия и Косово, но не изключват възможността за корекции на границите. \r\n*** Доналд Тръмп е наредил знамената пред Белия дом отново да бъдат свалени наполовина, предава  AFP . \r\n\"Въпреки нашите различия в политиката, уважавам службата на сенатор Джон Маккейн в нашата страна и в негова чест съм подписал прокламация, за да сваля знамето на Съединените щати на половина до деня на неговото погребение\", каза Тръмп в изявление. \r\nПрокламацията засяга както знамето на Белия дом, така и на всички обществени сгради, както и военни структури и посолства. \r\nТръмп заяви, че вицепрезидентът Майк Пенс ще говори на церемония в петък на Капитолия в памет на Маккейн. \r\n*** В понеделник в североизточната част на Мали са били убити един от високопоставените джихадистки лидери на „Ислямската държава в Сахара“, негов помощник и двама цивилни граждани, предаде  AFP . \r\n\"Командосите, разгърнати на земята (след въздушния удар), потвърдиха смъртта на Мохамед Аг Алмунер и един от неговите бодигардове. Те намериха и телата на една жена и един тийнейджър\", се казва в съобщение на армията. Още един джихадист и други двама цивилни граждани са ранени. \r\nДжихадисткият лидер, убит в изолиран лагер в района на Менака, е бил \"лейтенант на началника на африканската джихадистка групировка\", заяви полковник Патрик Щайгер пред агенцията. \r\nТой добави, че \"връзката между цивилните и джихадисткия лидер все още не е известна\". \r\nИзявлението съдържа съжаление за цивилните жертви и заяви, че е в ход разследване, за да се определи как са били засегнати в атаката. \r\nФренската операция от неделя и понеделник включваше два самолета Мираж-2000, последвани от наземни войски. \r\n„Ислямска държава в Сахара“ е базирана на границата на Мали с Буркина Фасо и също е активна в Нигер. Тя е само една от няколкото джихадистки групи в страната, където френските сили се борят от няколко години, за да подпомогнат възстановяването на държавния контрол. \r\nОколо 4 000 френски войници са разположени в пет държави от сахарския район (Мали, Нигер, Буркина Фасо, Мавритания и Чад) в рамките на операцията за борба с тероризма \"Бархане\". \r\n*** Регистрирано е земетресение с магнитуд 5.6 в района на Южните Шетландски острови в близост до Антарктида, става ясно от страницата на  Европейския средиземноморски сеизмологичен център . \r\nЗеметресението е станало в 17:09 местно време (23:09 българко време) на 983 километра югоизточно от аржентинския град Ушуая. Няма информация за пострадали хора или нанесени материални щети. Не е обявена опасност за възникване на цунами. \r\n*** Президентът на САЩ Доналд Тръмп и канадският премиер Джъстин Трюдо са провели „конструктивен разговор“ за търговските взаимоотношения между САЩ и Канада, предава  AFP . \r\nКанадският премиер Джъстин Трюдо и американският президент Доналд Тръмп са провели разговора след като САЩ и Мексико  се договориха помежду си, съобщи в понеделник офисът на канадския премиер. \r\nТрюдо  изпрати своя търговски преговарящ, външния  министър Кристия Фрийланд, във Вашингтон за разговори във вторник. \r\n\"Премиерът проведе конструктивен разговор днес с президента Тръмп относно Северноамериканското споразумение за свободна търговия\", се казва в изявление на канцеларията на Трюдо. \r\n\"Лидерите приветстваха напредъка, постигнат в дискусиите с Мексико и очакваме с нетърпение да ангажират екипите си тази седмица с оглед успешното приключване на преговорите\". \r\n*** Япония все още смята Северна Корея за „сериозна и непосредствена заплаха“, предава  ATF . \r\nСеверна Корея все още представлява \"сериозна и непосредствена заплаха\", заяви Япония във вторник в първия си годишен преглед на отбраната след  дипломатическото раздвижване на  Корейския полуостров. \r\nЯпонската бяла книга за отбраната от 2018 г. също така посочва Китай като военна сила, казвайки, че Пекин предизвиква \"сериозни опасения за сигурността в региона и международната общност, включително Япония\". \r\nВъпреки активизирането на дипломацията  Токио настоя във вторник: \"Няма промяна в нашата позиция относно заплахата от ядрени оръжия и ракети на Северна Корея.\" \r\nЯпонският министър на отбраната Ицонори Онодера призна в документа, че Северна Корея е започнала \"диалог\" с бившите  врагове - САЩ и Южна Корея. \r\n\"Но ние не можем да пренебрегнем факта, че дори и до ден днешен, тя разполага и е разгърнала  няколко стотици ракети, които поставят почти цяла Япония в обхват\", подчерта министърът. \r\nВ отговор Япония непрекъснато усъвършенства капацитета си да защити нацията от арсенала на Севера, включително и план да похарчи около 4,2 милиарда долара през следващите три десетилетия за инсталиране и експлоатация на американските радарни системи. \r\n*** Американският разрушител „Карни“ напусна Черно море, предава  TACC . \r\n„ Разрушителят \"Карни“ е напуснал Черно море на 27 август след извършване на операции за осигуряване на сигурността в морето и взаимодействие със съюзниците и партньорите\", се казва в съобщение на пресслужбата на Шести американски флот. \r\nФактът, че разрушителят влезе в Черно море, стана известен на 13 август. Командирът на разрушителя Тайсън Йънг заяви, че пристигането на „Карни“ демонстрира продължаващия ангажимент на САЩ за сигурност и стабилност в региона. \"Времето, което ще прекараме там, ще ни помогне да подобрим съвместимостта с други флотове и да подобрим процеса на обмен на информация и опит между държавите-партньори\", отбелязва Йънг.", "date": "2018.08.28", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/08/28/2560571/tri-detsa-postradaha-v-katastrofa-na-patya-samokov-shipochene-obzor.html", "text": "Три деца пострадаха при катастрофа на пътя Самоков-Шипочене. Сигналът за пътния инцидент е подаден в 15.32 часа на 27 август. По първоначални данни водач на лек автомобил „Фолксваген Шаран“ е изгубил управление над колата и се е ударил челно в товарен „Мерцедес“. В колата са пътували съпругата му, 7-годишната му дъщеря и още две деца на 10 години. От пътния инцидент най-сериозно е пострадало 7-годишното момиче, което е откарано в столична болница. Майката, бащата и други две деца са транспортирани в местна болница.  \r\nВодачите са тествани за алкохол и пробите са отрицателни. На място полицейски екипи извършваха оглед. Работата по установяване на причините за инцидента продължава.", "date": "2018.08.28", "title": "Три деца пострадаха в катастрофа на пътя Самоков-Шипочене (ОБЗОР)"}
{"url": "http://www.focus-news.net/news/2018/08/28/2560570/tass-streletsat-ot-dzhaksanvil-e-stradal-ot-psihichno-razstroystvo.html", "text": "Стрелецът от Джаксънвил е страдал от психично разстройство, предава  TACC , като се позовава на американски медии. \r\nДейвид Катц, на 24 години от Балтимор, щата Мериленд, е лежал поне два пъти в психиатрични заведения. Предписвани са му антидепресанти. Тези данни журналистите са получили от съдебни документи, касаещи развода на родителите му през 2007 година. Той е отказвал да ходи на училище и страдал от болезнена пристрастеност към видеоигрите по думите на майка му. \r\nКатц е открил стрелба след като е загубил турнир по видеоигри в Джаксънвил, столицата на щата Флорида. Той е стрелял само по други участници в турнира, като е избягвал други присъстващи. Той е застрелял двама млади мъже, които са били негови съперници в турнира, след което се е самоубил.  Юлиян Марков", "date": "2018.08.28", "title": "ТАСС: Стрелецът от Джаксънвил е страдал от психично разстройство"}
{"url": "http://www.focus-news.net/news/2018/08/28/2560573/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nСъстояние на автомагистралите:  \r\nАМ „Тракия“:  \r\nОбласт Сливен: \r\nДвижение с повишено внимание от км 233+000 до км 233+600 посока София поради ремонт на мантинели в разделителната ивица. Срок до 28.08.2018 г. \r\n\tАМ „Хемус“:  \r\nОбласт София:  \r\n\tДвижението по АМ \"Хемус\" в тунел \"Правешки ханове\" посока София се осъществява в една лента поради ремонтни дейности по пожароизвестителната инсталация в активната лента. Движението се извършва в изпреварващата лента и е обозначено със съответните пътни знаци. Срок 28.08.2018 г. \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“:  \r\nОбласт Кюстендил: \r\nДвижението по АМ“Струма“ в посока „Дупница-Долна Диканя“ в участъка от км 45+500 до км 48+000 да се пропуска във вътрешна (изпреварваща) лента за движение, поради извършване на краткотрайни ремонтни работи по асфалтовата настилка.Ремонтните работи ще се изпълняват от 08,00 часа до 17,00 часа на 28.08.2018 г. и 29.08.2018г.  \r\nДвижение с повишено внимание по АМ“Струма“ в посока „Дупница – София“ при км 56+800, поради извършване на краткотрайни ремонтни работи в банкета и част от аварийната лента. Сигнализирано с пътни знаци. Срок до 29.08.2018 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало Бучино - Суходол и обратно. Срок 30.09.2018 г. \r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 30.09.2018 г. \r\nВъведени ограничения по основните пътни направления:  \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nСъстояние на републиканската пътна мрежа:  \r\nОграничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 31.08.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижение по път I-5 в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Въведено е ограничение на скоростта. Срок до 31.08.2018 г. \r\nДвижението по път I-5 надлез Кирково – ГКПП Маказа от км 378+400 до км 378+700 се осъществява с повишено внимание поради строително ремонтни дейности.  \r\nСрок до 28.08.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482.  Транзитното движение  в посока Кърджали  и обратно се пренасочва през ПВ „Орфей“ в гр. Хасково по обходен маршрут  както следва: \r\nОт начало гр. Хасково  - ПВ „Орфей“ – бул. „Васил Левски“ – бул. „Илинден“ – бул. „Освобождение“ – път I-5  / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 446+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Пазарджик: \r\nДвижението по път I-8 Костенец – с. Габровица от км 148+000 до км 151+000 се осъществява в една лента чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 28.08.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\n Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nСъстояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 31.08.2018 г. \r\nПът ІІІ –5391: Движение с повишено внимание по път от км 0+000 до км 6+000 в участъка „Трояново-Аспарухово” се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ –7306: Движение с повишено внимание по път от км 0+000 до км 15+000 в участъка „Черница-Сунгурларе-Чубра” се осъществява в една лента на определени участъци поради ремонтни дейности  на асфалтовата настилка. Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. \r\nОбходен маршрут: По уличната мрежа на гр. Козлодуй. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 Козлодуй – Оряхово в района на гр. Мизия при км 113+500 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът II-15: Движението по път II-15 в участък Мизия – Оряхово от км 70+500 до км 75+700 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nПът III-1503: Движението по път III-1503 в участък с. Крушовица – с. Бутан от км 0+000 до км 6+300 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 29.08.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.08.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.08.2018 г. \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.08.2018 г.; \r\nПът ІІІ-107:Движението по път III-107 в района на Рилски манастир от км 27+600 до км 27+800 се осъществява в една лента поради извършване на ремонтни дейности по обрушване на ската и отсичане на дървета по откоса. Движението ще  бъде затваряно за кратки периоди от 10 мин. Участъкът е сигнализиран с пътни знаци. Ремонтните дейности ще се извършват за времето от  08:00 до 14:00 ч. до 31.08.18 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 05.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 31.08.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 05.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nПът ІІІ-3501: Движението по път III-3501 Згалево - Летница в участъка Пордим до граница с ОПУ Ловеч от км 16+000 до км 32+000 се осъществява с повишено внимание поради частични ремонти - асфалтиране по пътната настилка. Срок до 28.08.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 02.09.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът ІІ-86: Движението по път ІІ-86 Хвойна – Чепеларе – Проглед от км 69+000 до км 71+000 и от км 80+000 до км 84+000 се осъществява с повишено внимание, съобразно създадената организация на движение поради попълване на банкети, почистване на отводнителни окопи и улеи и изграждане на крило на водосток. Участъкът е сигнализиран с пътни знаци. Срок до 31.08.2018 г. \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента, поради частични ремонтни дейности на асфалтовата настилка. Водачите да се движат с повишено внимание и съобразена скорост в свoбодната лента, съобразно създадената организация на движение. Срок до 31.08.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.08.28", "title": "Актуална пътна обстановка"}
{"url": "http://www.focus-news.net/news/2018/08/28/2560575/gd-granichna-politsiya-intenziven-e-trafikat-na-granitsata-sas-sarbiya-gartsiya-i-turtsiya.html", "text": "Интензивен е трафикът на границата със Сърбия, Гърция и Турция. Това съобщиха от пресцентъра на  Главна дирекция \"Гранична полиция\" . Информацията за трафика е към 06.00 ч.  \r\nНа българо-сръбската граница на ГКПП \"Калотина\" трафикът е интензивен на изход от леки автомобили. \r\nНа българо-гръцката граница на ГКПП \"Кулата\" трафикът е интензивен от товарни автомобили и в двете посоки. \r\nНа българо-турската граница  на ГКПП \"Капитан Андреево\" и ГКПП \"Лесово\" трафикът е интензивен на вход от леки автомобили.", "date": "2018.08.28", "title": "ГД \"Гранична полиция\": Интензивен е трафикът на границата със Сърбия, Гърция и Турция"}
{"url": "http://www.focus-news.net/news/2018/08/28/2560576/predstoyashti-mezhdunarodni-sabitiya-za-28-avgust-agentsiya-fokus.html", "text": "Френският президент Еманюел Макрон е на официално посещение в Дания. \r\n***  Ще се проведе среща между германския канцлер Ангела Меркел и хърватския министър-председател Андрей Пленкович, на която основна тема ще бъде ситуацията на Балканския полуостров. \r\n***  Ще се проведе среща между италианския вътрешен министър Матео Салвини и министър-председателя на Унгария Виктор Орбан, посветена на миграцията. \r\n***  Ще се извърши погребението на американската певица \"кралицата на соула\" Арета Франклин. \r\n***  Съветът за Сигурност на ООН ще обсъди хуманитарната криза в Сирия. \r\n***  Британският министър-председател Тереза Мей ще посети Южна Африка, където ще обсъди отношенията между двете страни след Брекзит. \r\n***", "date": "2018.08.28", "title": "Предстоящи международни събития за 28 август (Агенция \"Фокус\")"}
{"url": "http://www.focus-news.net/news/2018/08/28/2560577/predstoyashti-sabitiya-v-stranata-za-28-avgust-agentsiya-fokus.html", "text": "*** \r\nОт 7.30 часа пред централния вход на УМБАЛСМ „Н.И. Пирогов“ ще бъде даден брифинг с актуална информация за състоянието на пострадалите при катастрофата в Своге, които са настанени в болничното заведение.  \r\n*** \r\nОт 09.00 часа в Заседателната зала –ет. 5 на Областна администрация на Софийска област на „Витоша“ 6 областният управител на Софийска област Илиан Тодоров ще даде пресконференция във връзка с реалните и практически решения как да се спре войната по пътищата в Софийска област. \r\n*** \r\nВ 6.15 часа в зала 5 на Министерството на образованието и науката ще бъде генериран изпитният вариант на държавния зрелостен изпит по български език и литература за сесия август-септември.  \r\n*** \r\nОт 11.00 часа в ГД „Пожарна безопасност и защита на населението“ (сградата на ул. Н. Габровски № 30) на пресконференция ще бъдат отчетени постигнатите до момента резултати по проект ”Развитие и модернизация на Националния оперативен център (НОЦ) и областните оперативни центрове (ООЦ) чрез изграждане на базисна инфраструктура за реакция при спешни повиквания, включително разширяване на радио покритието на ТЕТРА системата за осигуряване на комуникационна среда за взаимодействие на структурите в района на обекти от ЕКИ и на населението”. \r\n*** \r\nОт 11.00 часа в конферентната зала на БСК (ул. Алабини 16-20, ет.1) ще се проведе пресконференция, в рамките на която ще бъде представен кратък анализ на преките чуждестранни инвестиции у нас в периода 2007-2017 г. \r\n*** \r\nОт 18.30 часа пред паметника на Царя Обединител при входа на Борисовата градина ще бъде отбелязан Денят на 13-те безсмъртни българи. \r\n*** \r\nОт 20.00 часа в литературен клуб „Перото“ джаз музиканти ще представят авторска музика и джазови интерпретации.  \r\n*** \r\nОт 18.00 часа в кампус „Скаптопара“ ще се състои прием, на който президентът на Американския университет в България д-р Стивън Съливан ще приветства студентите и техните родители.  \r\n*** \r\nОт 10.00 часа на Пристанище Варна – Изток (срещу Морска администрация) на борда на кораба за експедиционни операции „Карсън Сити” (USNS CARSON CITY) от състава на ВМС на САЩ капитанът му Джонатан Кефър (Jonathan Keffer) ще даде пресконференция.  \r\n*** \r\nОт 14.00 на бул. „Народни будители“, срещу ул. „Злетова“, ще се състои „Първа копка“ за успешен старт на строително-монтажните работи на обект \"Реконструкция на улична мрежа по трасето на бул. \"Народни будители\" в участъка от ул.\"Мара Тасева\" до ул. \"Нарва\" и от ул.\"Св. Св.Кирил и Методий\" до ул.\" Мара Тасева\" в т.ч. трасето на обръщача на МГТ по ул.\"Св. Св.Кирил и Методий\". \r\n*** \r\nОт 15.00 часа в кв. „Аспарухово“ на кръстовището на ул. “Първи май“ с ул. „Георги Стаматов“ ще се състои  „Откриване на обект“ \"Основен ремонт на бул. „Първи май” в обхват от ул.\"Мара Тасева\", кръстовище на VAR1087-/I-9/ кв.\"Аспарухово\" - кв. \"Галата\" по плана на 29 м.р.,  район \"Аспарухово\", гр.Варна\"  по плана на 29 м. р., район \"Аспарухово\". \r\n*** \r\nОт 18.00 часа в сградата на Радио Варна ще бъде отбелязана тържествено 25 -годишнината на идеята на Ваклуш Толев за „Ден и Дом-светилище на 13 поименни безсмъртни българи” и 75-годишнината от кончината на Цар Борис ІІІ – Обединител. \r\n*** \r\nОт 14.30 часа ще бъдат поднесени цветя пред стелата на мястото, определено за изграждане на Дом-светилището по повод Деня на 13-те безсмъртни българи.  \r\n***  \r\nОт 10.30 часа на площада в центъра на селото ще се проведе Закриване на лятна полицейска академия на Центровете за развитие на деца и младежи в селата Миндя и Церова кория.  \r\n***  \r\nОт 11.00 часа в пресклуба на БТА ще се състои пресконференция на екипа от археолози с ръководител Илиян Петракиев и кмета на Горна Оряховица инж. Добромир Добрев във връзка с последните проучвания и находки при разкопките на крепостта \"Раховец\".  \r\n***    \r\nОт 13.00 часа в Нова зала на Община Велико Търново започва „Доктори BG Медицински асистанс“ – презентация от Мишел Леви.  \r\n***  \r\nОт 19.00 часа в Голяма зала на Общината започва Концерт на студенти - бивши възпитаници на СУ „Емилиян Станев“.  \r\n*** \r\nОт 17.30 часа ще бъдат поднесени цветя пред паметника на цар Симеон Велики по повод Деня на 13-те безсмъртни българи.  \r\n*** \r\nОт 21.00 часа на Видинския панаир концерт ще изнесе на сръбският изпълнител Миле Китич.  \r\n*** \r\nОт 14.00 часа ще се проведе заседание на Общинския съвет, на което ще бъде обсъдено изпълнението на бюджета на Общината.  \r\n*** \r\nОт 18.00 часа в залата на розата в Музея  на фотографията ще се състои изложбата „Всичко е светлина“.  \r\n*** \r\nОт 11.00 часа в храма на Рилската света обител ще бъде отслужена панихида по повод 75-ата годишнина от кончината на Цар Борис III  от Негово Преосвещенство Адрианополският епископ Евлогий и манастирското братство. Техни Величества ще присъстват по време на служението. \r\n*** \r\nОт 12.00 часа пред паметника на цар Борис III ще бъде отбелязан Денят на 13-те безсмъртни българи. \r\n***   \r\nОт 11.00  часа в залата на Областен информационен център - Сливен ще се проведе редовна пресконференция на Дирекция „Районна инспекция по труда“, Дирекция „Социално подпомагане“ и Дирекция „Бюро по труда“.  \r\n*** \r\nОт 10.00 часа  ще бъде открит новия творчески сезон на Фолклорен ансамбъл „Родопа“ – Смолян. На събитието ще присъства зам.-кметът на Смолян Марин Захариев. \r\n*** \r\nОт 15.00 часа на бул. „България“ № 12 – източно крило, етаж 5, ще бъде открита „Синя стая” за изслушване на деца - жертви и извършители на престъпления.  \r\n*** \r\nОт 10.00 часа в парк „Пети октомври“ с концерт на военния духов оркестър на бригадата и спектакъл с въоръжение от военнослужещи от 31 механизиран батальон – Хасково ще бъдат отбелязани 20 години от създаването на Втора тунджанска механизирана бригада.  \r\n*** \r\nОт 19.30 часа в детски отдел на библиотека „Родина“ ще се състои програма „Чета и играя – знам и мога“.  \r\n*** \r\nОт 19.30 часа в с. Петрово ще се проведе празник на населеното място под надслов „Стари обичаи не презирай, бащино огнище не забравяй“.  \r\n*** \r\nОт 10.00 часа на зенитния полигон на ВВС „Шабла“ министърът на отбраната Красимир Каракачанов и началникът на отбраната генерал Андрей Боцев ще наблюдават подготовката на екипажи от състава на Военновъздушните сили.", "date": "2018.08.28", "title": "Предстоящи събития в страната за 28 август (Агенция „Фокус“)"}
{"url": "http://www.focus-news.net/news/2018/08/28/2560565/afp-yaponiya-vse-oshte-smyata-severna-koreya-za-seriozna-i-neposredstvena-zaplaha.html", "text": "Япония все още смята Северна Корея за „сериозна и непосредствена заплаха“, предава  ATF . \r\nСеверна Корея все още представлява \"сериозна и непосредствена заплаха\", заяви Япония във вторник в първия си годишен преглед на отбраната след  дипломатическото раздвижване на  Корейския полуостров. \r\nЯпонската бяла книга за отбраната от 2018 г. също така посочва Китай като военна сила, казвайки, че Пекин предизвиква \"сериозни опасения за сигурността в региона и международната общност, включително Япония\". \r\nВъпреки активизирането на дипломацията  Токио настоя във вторник: \"Няма промяна в нашата позиция относно заплахата от ядрени оръжия и ракети на Северна Корея.\" \r\nЯпонският министър на отбраната Ицонори Онодера призна в документа, че Северна Корея е започнала \"диалог\" с бившите  врагове - САЩ и Южна Корея. \r\n\"Но ние не можем да пренебрегнем факта, че дори и до ден днешен, тя разполага и е разгърнала  няколко стотици ракети, които поставят почти цяла Япония в обхват\", подчерта министърът. \r\nВ отговор Япония непрекъснато усъвършенства капацитета си да защити нацията от арсенала на Севера, включително и план да похарчи около 4,2 милиарда долара през следващите три десетилетия за инсталиране и експлоатация на американските радарни системи.  Юлиян Марков \r\n.", "date": "2018.08.28", "title": "АFP: Япония все още смята Северна Корея за „сериозна и непосредствена заплаха“"}
{"url": "http://www.focus-news.net/news/2018/08/28/2560578/nimh-shte-bade-oblachno-maksimalnite-temperaturi-shte-sa-predimno-mezhdu-26-i-31.html", "text": "Днес ще има променлива, над планинските райони по-често значителна облачност. На отделни места, главно в западната половина на страната ще има валежи от дъжд, след обяд придружени с гръмотевици. Ще е ветровито - с умерен северозападен, в Източна България и временно силен северен вятър. Максималните температури ще са предимно между 26° и 31°. Това съобщи дежурният синоптик Красимир Стоев от  Националния институт по метеорология и хидрология (НИМХ) към Българската академия на науките (БАН) .   \r\nАтмосферното налягане е и ще се задържи близко да средното за август.    \r\nНад Черноморието облачността ще е променлива и на отделни места, главно преди обяд краткотрайно ще превали. Ще духа умерен и временно силен северен вятър. Максималните температури на въздуха:  27°-30°. Температурата на морската вода е 26-27°. Вълнението на морето ще е 2-3 бала. \r\nНад планините облачността ще е често значителна на места с валежи от дъжд. Привечер облачността ще се разкъса и намалее. Ще духа умерен и временно силен североизточен вятър. Максималната температура на височина 1200 метра около 21°, на 2000 метра – около 14°.", "date": "2018.08.28", "title": "НИМХ: Ще бъде облачно - максималните температури ще са предимно между 26° и 31°"}
{"url": "http://www.focus-news.net/news/2018/08/28/2560580/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2018.08.28", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/08/28/2560581/ministarat-na-otbranata-krasimir-karakachanov-i-nachalnikat-na-otbranata-general-andrey-botsev-shte-nablyudavat-podgotovkata-na-ekipazhi-ot-sastava-na-vvs-na-zenitniya-poligon-shabla.html", "text": "Министърът на отбраната Красимир Каракачанов и началникът на отбраната генерал Андрей Боцев ще наблюдават на зенитния полигон на ВВС „Шабла“ подготовката на екипажи от състава на Военновъздушните сили. Това съобщиха от пресцентъра на  Министерството на отбраната . \r\nОт 27 август в района на полигона пилоти на изтребителите от състава на авиобаза Граф Игнатиево провеждат полети за изпълнение на експериментални и бойни стрелби. Полетите се изпълняват с излитане и кацане от летище Граф Игнатиево. Ръководител на стрелбите е командирът на авиобаза Граф Игнатиево бригаден генерал Димитър Петров.  \r\nВ тренировъчните полети на изтребителната авиация в района на зенитния полигон „Шабла“ участват и екипажи на Су-25 от състава на Базата за предно разполагане – Безмер. Пилотите на щурмовата ни авиация провеждат  морска подготовка като изпълняват полети на малка и пределно малка височина от летище Балчик.", "date": "2018.08.28", "title": "Министърът на отбраната Красимир Каракачанов и началникът на отбраната генерал Андрей Боцев ще наблюдават подготовката на екипажи от състава на ВВС на зенитния полигон „Шабла“"}
{"url": "http://www.focus-news.net/news/2018/08/28/2560572/ria-novosti-rusiya-podgotvya-otgovor-na-amerikanskite-sanktsii.html", "text": "Русия подготвя отговор на американските санкции, заяви заместник-министърът на външните работи Сергей Рябков в ефира на руската телевизия „Россия 1“, цитиран от РИА Новости \r\n\"Наистина ли мислите, че ние не може да се справим с още една или дори пет вълни от санкции? Да, необходимо е да се подготвим, ние се подготвяме.\" - каза Рябков за програмата \"60 минути\" на телевизионния канал \"Россия 1\". \r\nДипломатът отбеляза, че Русия никога не е била изправена пред \"толкова невъзприемчив\" партньор в САЩ, като сегашната администрация на президента Доналд Тръмп. \r\n\"Американската страна е готова да чуе само това, от което тя се интересува по свои собствени причини. Което не съответства на тяхната представа за това, което е вярно и това, което не е вярно, като цяло, за това кое е добро и кое е лошо, го пропуска покрай ушите си \"- каза заместник-министърът на външните работи. \r\nСпоред него това се превърна в огромен проблем в настоящия момент за международните отношения. \r\nВъпреки това, Москва има различни начини да представят руската гледна точка на проблемите в САЩ, включително и международни съдилища и публична дипломация, каза Рябков. \r\nОсвен това дипломатът подчерта, че Москва няма да остави без огледален отговор разширяването на американския черен списък на руски граждани. \r\nВ същото време той отбеляза, че не е задължително да се реагира на икономически санкции само в икономическата сфера. \r\nЗаместник-министърът на външните работи отбеляза, че държавният глава обмисля различни варианти и своевременно ще вземе необходимите решения  Юлиян Марков", "date": "2018.08.28", "title": "РИА Новости: Русия подготвя отговор на американските санкции"}
{"url": "http://www.focus-news.net/news/2018/08/28/2560582/navarshvat-se-75-godini-ot-konchinata-na-tsar-boris-iii.html", "text": "Навършват се 75 години от кончината на цар Борис III.  По този повод в много от храмовете на Българската православна църква ще бъдат отслужени заупокойни молитви. Панахида на гроба му съборния манастирски храм „Рождество Богородично” в Рилската света обител ще отслужи Негово Преосвещенство Адрианополският епископ Евлогий и манастирското братство. \r\nБорис III е роден на 30 януари 1894 г., католическото му име е Борис Луи Роберт Пиер Станислав. Син е на цар Фердинанд I и на княгиня Мария-Луиза Бурбон-Пармска, брат е на Кирил Преславски. През 1896 г. се прекръства в източноправославната вяра - негов кръстник е руският император Николай II. Пълнолетието му е отпразнувано в София през 1912 г. с големи тържества в присъствието на престолонаследниците на Турция, Румъния, Сърбия, Гърция и Черна гора и видни чуждестранни гости.  \r\nУчаства в Балканската война със Седма Рилска дивизия. През 1915 г. следва във Военната академия в София. През Първата световна война, като офицер за поръчки при щаба на Действащата армия, изпълнява поръчки на върховното командване от бойно и политическо естество.  \r\nВъзкачва се на престола на 3 октомври 1918 г. Встъпва в брак с принцеса Джована Савойска, от който се раждат княгиня Мария-Луиза (13 януари 1933 г.) и Симеон, княз Търновски (16 юни 1937 г.).  \r\nУправлението на цар Борис III протича в сложни и тежки години. Победена в Първата световна война, след Ньойския договор (1919), България е в състояние на политическа изолация. В страната се разгарят остри политически борби, които довеждат до военния преврат на 9 юни 1923 г. за сваляне на правителството на БЗНС начело с Ал. Стамболийски, извършен от Военния съюз и политическата групировка \"Народен сговор\" с подкрепата на двореца. Цар Борис III постига вътрешнополитическо спокойствие, което създава условия за икономическа стабилност и укрепване на международния авторитет на България. По време на Втората световна война присъединява България към Тристранния пакт (1 март 1941 г.), но не изпраща войски на Източния фронт. От началото на 1943 г. прави опити за преориентация към Великобритания и САЩ.  \r\nБорис III е единственият владетел, който не експортира българските евреи в Германия, с което ги спасява от унищожаване. Умира на 28 август 1943 г. след едноседмично боледуване. Смъртта и причините и до днес остават неизяснени. След петдневно поклонение в катедралата „Св. Александър Невски“, на 5 септември траурното шествие достига до Рилския манастир, където е погребан в манастирската църква. \r\nНаследява го на престола невръстният му син цар Симеон II, от чието име управлява избраният от Народното събрание регентски съвет – проф. Богдан Филов, княз Кирил и генерал-лейтенант Никола Михов до преврата на 9 септември 1944 г., когато е назначен от комунистите последният регентски съвет в състав: акад. Тодор Павлов, проф. Венелин Ганев и Цвятко Бобошевски, който управлява до установяването на републикански режим на 15 септември 1946 г. \r\nПрез 1946 г., по нареждане на комунистическите управници, останките му са ексхумирани и осквернени и тялото му е препогребано в малък параклис в парка на двореца „Врана“.  През 1949 г. този параклис е взривен и заравнен. В лявата страна от гроба се намира резба, изработена на 10 октомври 1943 г. от жители на село Осой, Дебърска околия, с надпис: „На своя Царь Освободитель Борисъ III отъ признателна Македония“. След 10 ноември 1989 г. парламентарна комисия ръководи издирването на тленните останки на царя, но е открито само сърцето му, което се намира на гробното място в парка на двореца „Врана“. То е препогребано на мястото на възстановения гроб в Рилския манастир през 1993 г.", "date": "2018.08.28", "title": "Навършват се 75 години от кончината на цар Борис III"}
{"url": "http://www.focus-news.net/news/2018/08/28/2560574/emanyuel-makron-ostavaneto-na-vlast-na-bashar-asad-bi-bilo-fatalna-greshka.html", "text": "Оставането на власт на сирийския президент Башар Асад би било фатална грешка, заяви френският президент Еманюел Макрон по време на срещата с френските дипломати, предава  Anadolu Agency . \r\n\"Франция не може да назначи бъдещите сирийски лидери ... Но е наш дълг и наш интерес да гарантираме, че сирийският народ е в състояние да направи това\", каза Макрон във второто си изказване на годишната конференция на посланиците в Париж. \r\nТой обаче подчерта, че никога не е настоявал за оставката на Асад в замяна на предоставянето на хуманитарна помощ на страната. \r\nМакрон също предупреди, че Асад е на ръба на създаването на нова хуманитарна криза в провинция Идлиб, последната крепост за бунтовнически и джихадистки групировки в Сирия. \r\n\"Ситуацията е тревожна ... Сирийският режим не показва готовност да преговаря за политически преход.\"  Юлиян Марков", "date": "2018.08.28", "title": "Еманюел Макрон: Оставането на власт на Башар Асад би било фатална грешка"}
{"url": "http://www.focus-news.net/news/2018/08/28/2560584/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Нормално интензивно е движението по главен път Е-79 и АМ „Струма“ в участъка от областта. Това каза за  Радио „Фокус“ – Пирин  дежурният служител в Областно пътно управление-Благоевград. Няма ремонтни дейности на територията на Благоевград и региона. Няма тежки пътни инциденти през изминалата нощ. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия. \r\nНатали СТЕФАНОВА", "date": "2018.08.28", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/08/28/2560583/afp-v-moskva-i-kiev-ochakvat-reshenieto-za-nezavisima-ukrainska-pravoslavna-tsarkva.html", "text": "В Москва и Киев очакват решението за независима украинска православна църква, предава  AFP . \r\nЕпископите в Москва и Киев очакват решението  дали Украйна ще получи независима църква, прекратявайки руското религиозно управление в страната , което ще разклати целия православен свят. \r\nИстанбулският патриарх Вартоломей от Константинопол, известен като \"първият сред равнопоставените\" на православните християнски лидери, се очаква да вземе решение през следващите месеци по украинското желание за прекъсване на духовните връзки с Москва. \r\nРешението идва на фона на продължаващия четиригодишен конфликт между Киев и руските бунтовници в източната част на Украйна, който накара много украинци да се отдръпнат от Московската църква. \r\nСъперникът на Вартоломей, руският патриарх Кирил, определи перспективата украинската църква да бъде отделена от Москва като \"всеправославна катастрофа\". Той пътува до Турция за срещата на върха в петък в опит да попречи това да се случи. \r\nПравославната църква в Украйна е разделена между клон, чиито духовници декларират лоялност към Москва и друг, който е под надзора на непризнатия Киевски патриарх Филарет. Докато Константинополската е най-старата православна църква, в момента Руската е най-могъщата,  с най-голям брой поклонници. \r\nНе е ясно какво ще даде на Украйна правото да създаде независима църква на практика. Руският църковен експерт Андрей Десницки каза \"никой не знае\" колко църкви ще загуби в резултат на това Москва. Но експертите са съгласни, че каквато и форма да вземе такова решение, това би било удар на руската духовна власт в православния свят.  Юлиян Марков", "date": "2018.08.28", "title": "AFP: В Москва и Киев очакват решението за независима украинска православна църква"}
{"url": "http://www.focus-news.net/news/2018/08/28/2560587/sofiya-vavezhda-se-vremenna-organizatsiya-na-dvizhenieto-za-rehabilitatsiya-na-ulichen-kanal-po-bul-arsenalski.html", "text": "Въвежда се временна организация на движението за рехабилитация на уличен канал по бул. „Арсеналски“, съобщиха от пресцентъра на  Столична община . Забранява се влизането на пътни превозни средства, както следва:  \r\n -   До 24.00 часа на 31 август по южната половина от пътното платно на бул. „Арсеналски“ в участъка от ул. „Никола Козлев“. Движението ще се извършва двупосочно в една лента в посока по северната половина от пътното платно на булеварда.", "date": "2018.08.28", "title": "София: Въвежда се временна организация на движението за рехабилитация на уличен канал по бул. „Арсеналски“"}
{"url": "http://www.focus-news.net/news/2018/08/28/2560589/dobrich-obshtinski-savet-kavarna-shte-obsadi-na-svoe-zasedanie-izpalnenieto-na-byudzheta-na-obshtinata.html", "text": "Общински съвет – Каварна ще обсъди на свое заседание изпълнението на бюджета на Общината. Това съобщиха от пресцентъра на  Община Каварна . 37-ото заседание на Общинския съвет в Каварна ще се проведе  от 14.00 часа в залата на Общината. Пета точка от дневния ред на заседанието предвижда одобряване на актуализирано разпределение на бюджета и приемане на информация за изпълнение на бюджета на Община Каварна към 30 юни 2018 година. Съветниците ще обсъдят утвърждаването и дофинансирането на паралелки с намален брой ученици в училищата и на групи с намален брой деца в детските градини на общината за учебната 2018/2019 г. Очаква се общинските съветници да приемат Годишен план на дейностите за подкрепа за личностно развитие на децата и учениците в Община Каварна (2018-2019 г.). На заседанието ще бъде обсъден и докладът от временната комисия за изготвяне на предложение за избор на съдебни заседатели относно организиране и извършване на процедурата за определяне на кандидати за съдебни заседатели за Окръжен съд – Добрич.", "date": "2018.08.28", "title": "Добрич: Общински съвет – Каварна ще обсъди на свое заседание изпълнението на бюджета на Общината"}
{"url": "http://www.focus-news.net/news/2018/08/28/2560585/sali-berisha-sreshtata-v-drach-e-kato-tsyalo-neuspeshna.html", "text": "Бившият албански президент и бивш премиер Сали Бериша, коментирайки неформалната среща на премиерите на страните от Западните Балкани, заяви, че тя е напълно неуспешна, пише  скопското електронно издание \"Независен\" . \r\nСпоред него това е \"по-малко от половин среща\" , защото от  седемте премиери, дори четири \"не намериха време да дойдат в Дуръс\". \r\n„По-малко от половин среща! Многостранните срещи са полезни, но когато от седем поканени премиери дори четирима не намират време да дойдат, срещите са без кворум и са повече от неуспешни. Това е още повече, когато от тримата министър-председатели двама са албанци. Нека да благодарим на министър-председателя на Черна гора, защото без него ние щяхме да  имаме между-албанска среща \", оценява Бериша. \r\nТой добавя, че този бойкот има само една причина: \r\n„Те не дойдоха, защото не искаха да издигат нарко-държавата на Нориега (имайки предвид Албания –бел. ред.), единствена в Европа и в света“, - констатира Бериша, който е и бивш лидер на опозиционната Демократическа партия. \r\nВ понеделник в пристанищния град Дуръс се проведе втората неформална среща на премиерите на страните от Западните Балкани, чийто домакин бе премиерът Еди Рама. На нея присъстваха домакина Рама и премиерите на Косово и Черна гора, Рамуш Харадинай и Душко Маркович, както и еврокомисарят Йоханес Хан. \r\nПоради лоши метеорологични условия, правителствената делегация, водена от премиера Зоран Заев  не пътува за Дуръс, а на срещата не присъстваха и сръбският премиер Анна Бърнабич, българският премиер Бойко Борисов и председателят на Съвета на министрите на Босна и Херцеговина, Денис Звиздич.  Юлиян Марков", "date": "2018.08.28", "title": "Сали Бериша: Срещата в Драч е като цяло неуспешна"}
{"url": "http://www.focus-news.net/news/2018/08/28/2560590/smolyan-v-grada-shte-bade-otkrita-sinya-staya-za-izslushvane-na-detsa-zhertvi-i-izvarshiteli-na-prestapleniya.html", "text": "От 15.00 часа в Смолян ще бъде открита „Синя стая” за изслушване на деца - жертви и извършители на престъпления, съобщиха от пресцентъра на  Община Смолян . Това е шестото помещение за щадящо изслушване на малолетни и непълнолетни, изградено от Министерството на правосъдието с финансовата подкрепа на Българо-швейцарската програма за сътрудничество по проект „Укрепване на правния и институционалния капацитет на съдебната система в сферата на правосъдието за деца” по Тематичен фонд „Сигурност”. Помещението е предоставено безвъзмездно от Община Смолян. Партньор по проекта са още Окръжен съд – Смолян и Районен съд – Смолян. \r\nНа откриването ще присъстват заместник-министърът на правосъдието Евгени Стоянов, представителят на швейцарското междинно звено Олга Йончева, кметът на Община Смолян Николай Мелемов, зам.-председателят на Окръжен съд-Смолян Недко Симов, председателят на Районен съд - Смолян Петър Маргаритов, районният прокурор на Смолян Георги Кърпаров, зам.-директорът на ОДМВР Смолян Димитър Ежев, председателят на местната комисия за борба с противообществени прояви на малолетни и непълнолетни Марин Захариев, директорът на регионалната дирекция „Социално подпомагане“ Петя Пампорова, Елена Караджова от отдел „Закрила на детето“ и др. \r\n„Синята стая“ се намира на бул. „България“ № 12 – източно крило, етаж 5.", "date": "2018.08.28", "title": "Смолян: В града ще бъде открита „Синя стая“ за изслушване на деца - жертви и извършители на престъпления"}
{"url": "http://www.focus-news.net/news/2018/08/28/2560593/sofiya-vavezhda-se-organizatsiya-na-dvizhenieto-za-remont-po-bul-konstantin-velichkov.html", "text": "Въвежда се организация на движението за ремонт по бул. \"Константин Величков\". Това съобщиха от пресцентъра на  Столична община. \r\nОт 00.00 часа на 28 август 2018 г. до 24.00 часа на 6 септември 2018 г. се забранява влизането на пътни превозни средства по дясна пътна лента на пътното платно на бул. „Константин Величков“, в участък от 70 м след кръстовището с ул. „Цар Симеон“, в посока бул. „Сливница“.  \r\nОт 00.00 часа на 28 август 2018 г. до въвеждане на постоянната организация на движение по бул. „Константин Величков“ и бул. „Възкресение“ (изграждането на обособеното трамвайно и автобусно трасе), автобусна спирка с код 1053 „МЕТРОСТАНЦИЯ К.ВЕЛИЧКОВ“ на бул. „Константин Величков“ в посока бул. „Александър Стамболийски“ (за автобусни линии №№ 11 и 83) се измества назад преди кръстовището с бул. „Тодор Александров“. От 00.00 часа на 28.08.2018 г. до 24.00 часа на 06.09.2018 г. се измества трамвайна спирка код 2249„УЛ. ЦАР СИМЕОН“ (за трамвайна линия № 11) и автобусна спирка с код 2247„УЛ. ЦАР СИМЕОН“ (за автобусни линии №№ 11 и 83) на бул. „Константин Величков“ назад в посока бул. „Тодор Александров“ на обща временна комбинирана спирка преди кръстовището с ул. „Цар Симеон“.От 00.00 часа на 28 август 2018 г. до 24.00 часа на 06 септември 2018 г. се измества трамвайна спирка с код 2250 „УЛ. ЦАР СИМЕОН“ (за трамвайна линия № 11) на бул. „Константин Величков“ напред след кръстовището с ул. „Цар Симеон“, в посока бул. „Тодор Александров“ на съществуващата автобусна спирка с код 2252 „УЛ. ЦАР СИМЕОН“ (за автобусни линии №№ 11 и 83). От 00.00 часа на 28.08.2018 г. трамвайна спирка с код 1051 „МЕТРОСТАНЦИЯ К. ВЕЛИЧКОВ“ (за трамвайни линии №№ 3, 11 и 22) ще бъде за постоянно на бул. Константин Величков преди кръстовището с бул. Тодор Александров в посока бул. Тодор Александров се измества на новоизградения перон на бул. Константин Величков след бул. Тодор Александров в посока бул. Александър Стамболийски.От 00.00 часа на 28.08.2018 г. за постоянно  се закриват трамвайни спирки с кодове: 0285 „БУЛ. АЛ. СТАМБОЛИЙСКИ“ (за трамвайни линии №№ 11 и 22) на бул. Константин Величков след кръстовището с бул. Александър Стамболийски в посока бул. Възкресение; 0286 „БУЛ. АЛ. СТАМБОЛИЙСКИ“ (за трамвайни линии №№ 11 и 22) на бул. Константин Величков преди кръстовището с бул. Александър Стамболийски в посока бул. Александър Стамболийски.", "date": "2018.08.28", "title": "София: Въвежда се организация на движението за ремонт по бул. \"Константин Величков\""}
{"url": "http://www.focus-news.net/news/2018/08/28/2560591/tass-sergey-lavrov-otbelyazva-visokoto-nivo-na-doverie-mezhdu-rusiya-i-slovakiya.html", "text": "Сергей Лавров отбелязва високото ниво на доверие между Русия и Словакия в интервю за словашкия вестник „Правда“, цитиран от  TACC . \r\n\"Тази година се навършват 25 години от установяването на дипломатически отношения между двете страни и през последните години е установено високо ниво на взаимно доверие \r\n\"Поддържайки взаимноуважителен полтически диалог аз високо ценя  добрите  отношения със моя словашки колега Мирослав Лайчак, укрепването на междупарламентарни връзки, по-специално  официално посещение в Русия през ноември миналата година на ръководител на Националния съвет (парламентът) на Словакия, Андрей Данко ..\", - добавя ръководителят на руското външно министерство. \r\nМинистърът обърна внимание на развитието на междурегионалния обмен. \"Днес има повече от 50 споразумения, сключени между субекти на Руската федерация, на местните власти и на Министерството на икономиката на Словакия. Енергично се работи за засилване на контактите между регионите и побратимените градове и Асоциацията на словашките градове и села,\" - каза той. \r\nЛавров подчерта, че Словакия е важен търговски и икономически партньор на Русия в Европа. \"Има все по-голям оборот, което е в размер на 5,3 милиарда долара.  Установената положителната динамика улеснява локализирането на производството на словашки фирми в Русия.\" - каза министърът. \r\n\"Нашите народи са обединени не само от културната близост, но и от славната история на съвместната борба срещу нацизма\", каза той. \"Ние сме искрено благодарни на словашкото ръководство, местните власти и гражданите за внимателното отношение към паметта на съветските войници, които дадоха живота си за освобождението на вашата страна от ужасите на кафявата чума, за грижата за руските военни гробове и паметници на територията на Словакия. \"  Юлиян Марков", "date": "2018.08.28", "title": "ТАСС: Сергей Лавров отбелязва високото ниво на доверие между Русия и Словакия"}
{"url": "http://www.focus-news.net/news/2018/08/28/2560592/obshtina-stara-zagora-navarshvat-se-20-godini-ot-sazdavaneto-na-vtora-tundzhanska-mehanizirana-brigada.html", "text": "С концерт на открито на Военния духов оркестър ще започне програмата за празника на Втора Тунджанска механизирана бригада. Тя е посветена на 20-годишнината от създаването ѝ, която се навършва на 1 септември 2018 г. Това съобщиха от пресцентъра на  Община Стара Загора . Концертът ще се проведе на 28 август 2018 г. от 10.00 ч. в парк „Пети октомври” в Стара Загора, където ще се проведе и гвардейски спектакъл с въоръжение от военнослужещи от 31-и механизиран батальон – Хасково. \r\nВъв връзка с годишнината от създаването на бригадата на 29 август 18 г. в парк „Артилерийски”, от 10.00 ч., ще се проведат показ на въоръжение и техника и демонстрация по прочистване на сграда с личен състав, техника и имитация от военнослужещи от 38-и механизиран батальон – Стара Загора. С демонстрация на бойни способности ще се изявят и военнослужещи от 42-и механизиран батальон – Ямбол.  \r\nНа 4 септември 2018 г., от 10.30 ч., на Античния форум „Августа Траяна” ще се проведе тържествен строй с молебен за здраве на военнослужещите и техните командири. Ще бъдат прочетени заповеди за награждаване по случай празника на бригадата. \r\nЗа мероприятията на 4 септември са поканени президентът, министърът на отбраната, областният управител, кметът на Стара Загора и др.", "date": "2018.08.28", "title": "Община Стара Загора: Навършват се 20 години от създаването на Втора Тунджанска механизирана бригада"}
{"url": "http://www.focus-news.net/news/2018/08/28/2560588/v-hrama-v-rilskata-sveta-obitel-shte-bade-otsluzhena-panihida-po-povod-75-godishninata-ot-konchinata-na-tsar-boris-.html", "text": "На 28-и август се навършват 75 години от кончината на цар Борис III,  \r\nПо този  повод  днес от 11.00 ч. в храма на Рилската света обител ще бъде отслужена панихида от Негово Преосвещенство Адрианополският епископ Евлогий,  манастирското братство и гости духовници, предаде репортер на  Агенция \"Фокус\". \r\nОчаква се Негово величество цар Симеон II и съпругата му да присъстват на богослужението.  \r\nНикола ПЕТКОВ", "date": "2018.08.28", "title": "В храма в Рилската света обител ще бъде отслужена панихида по повод 75-годишнината от кончината на цар Борис III"}
{"url": "http://www.focus-news.net/news/2018/08/28/2560595/denyat-28-avgust-v-balgarskata-istoriya.html", "text": "Умира цар Борис ІІІ (1943 г.). Син на цар Фердинанд и баща на цар Симеон ІІ, цар Борис умира в разгара на участието на България във Втората световна война. Погребан е в Рилския манастир.  \r\nНа 28 август са родени: учителката Недялка Шилева, участничка в Съединението, българската поетеса Дора Габе. На 28 август умират цар Борис Трети и оперният певец Видин Даскалов. \r\n2017 г.  \r\nПрезидентът на Република България връчва орден „Стара планина“ първа степен на г-н Мариан Якубоци, извънреден и пълномощен посланик на Словашката република в Република България, „за неговия изключителен принос за укрепването и развитието на отношенията на приятелство и сътрудничество между Република България и Словашката република“ \r\n2012г. \r\nПрезидентът на република България връчва на Джеймс Уорлик, извънреден и пълномощен посланик на Съединените американски щати в Република България орден „Стара планина“ първа степен „за изключително големите му заслуги за укрепването и развитието на българо-американските отношения и по повод предстоящото му окончателно отпътуване от страната“ \r\n2009 г. \r\n41-то НС гласува избора на Иван Искров за управител на БНБ. Той е избран с Решение на НС от 26 август 2009 г. \r\n2000 г. \r\nВ периода 27 - 28 август Националният статистически институт (НСИ) излиза с данни за външнотърговските връзки на България. Според тях българският износ е нараснал с 25%, но нараства и външнотърговският дефицит - $ 582 000 000 при обща сума от $ 5 500 000 000 стокооборот. България има положителен обмен с Италия, Белгия, Гърция, а силно отрицателен - с Германия. С 40% е намалял износът за ОНД и Русия, който е предимно от преработени метали, конфекция на ишлеме, вино, а вносът оттам се състои главно от горива и машини. \r\n1977 г. \r\nВ периода 17 - 28 август в София се провеждат световните студентски летни игри \"Универсиада 77\". \r\n1970 г. \r\nВ Москва е подписана междуправителствена спогодба между България и СССР за оказване на техническо съдействие на България през 1971-1975 г. в строителството на промишлени предприятия и други обекти, и за предоставяне на кредити за тези цели (до 350 000 000 рубли при 2 % годишна лихва). \r\n1961 г. \r\nИздадено е постановление на Министерския съвет за създаване от 1 септември същата година на самостоятелна Академия на селскостопанските науки в София под ведомството на Министерството на земеделието. В нея влизат академиците и член-кореспондентите на БАН от Отделението за селскостопански науки, което е закрито, а всички институти, работещи по проблемите на селското стопанство, са прехвърлени към новата академия. За председател е назначен член-кореспондента Титко Черноколев. \r\n1941 г. \r\nОт СССР в България дебаркира трета група военни инструктори за партизанското движение. Групата се състои от 9 души и е начело с Марко Станков и Аврам Стоянов (подводничарите). \r\nСъпротивителното движение в България в периода 1941 г. – 1944 г. е организирано и ръководено от Българската работническа партия. Възниква след започването на хитлеристката агресия срещу СССР през юни 1941 г. Още на 24 юни същата година ръководството на БРП излиза с позив към българския народ да се вдигне на борба срещу хитлеристките войски, намиращи се в България, и техните български помагачи. В края на юни и началото на юли същата година в Балкана излизат първите партизански чети – в Разложко, Баташко и др. В градовете и някои по-големи села започва изграждането на бойни групи за саботажна и наказателна дейност. Така като основни форми на Съпротивителното движение в България се очертават партизанското движение и бойните групи. През септември 1941 г. чрез създадената в Москва нелегална радиостанция \"Христо Ботев\" се поставя началото на още една форма на съпротивително движение, комбинирана с нелегалния печат, излизащ в столицата и други краища на страната, чрез които българският народ се информира за развоя на събитията на Източния фронт и се атакува държавната пропагандна машина, поставена в услуга на Третия райх. Последната по-значителна форма на съпротива е изграждането на нелегални войнишки комитети в различни части на българската войска, особено през лятото и есента на 1944 г. Съпротивителното движение преминава през няколко етапа, които в основни линии съвпадат с хода на военните действия на Източния фронт. Първият от тях започва през юни 1941 г. и продължава до разгрома на немските войски при Сталинград (февруари 1943 г.). Спирането на настъплението на германските военни части и започналата контраофанзива на Съветската армия поставят началото на втория етап на Съпротивителното движение в България, което продължава до лятото на 1943, когато започва новото голямо поражение на хитлеристките войски при Орел–Курск. През този етап партизанските чети и отряди в страната преминават под общото ръководство на Народоосвободителната въстаническа армия (НОВА) (април 1943 г.), а страната е разделена на 12 въстанически оперативни зони (ВОЗ). Третият етап започва от лятото на 1943 г. и продължава до изтласкването на хитлеристките войски от пределите на СССР (лятото на 1944 г.). През това време в страната се създават нови партизански чети и отряди, формират се нови бойни групи. Последният, четвърти етап започва от лятото на 1944 г. и завършва с политическата промяна на 9 септември 1944 г. Като формален съюзник на държавите от хитлеристката ос България се намира в коренно различно положение от страните, които са окупирани и завладени от Германия. Една от съществените отлики от тези държави е, че България запазва непокътнати своите държавни и административни органи и особено армията и полицията си, обстоятелства, които правят неизмеримо по-тежки условията за съпротивителното движение, отколкото в окупираните страни. Затова, ако Съпротивителното движение в България би трябвало да се сравнява със съпротивителното движение в някои от европейските страни, то би следвало да се сравни само с онези, които са също такива сателити на Германия, както и България. Погледнато от този ъгъл, следва да се посочи, че в България то взема най-големи размери. Съпротивителното движение в България е немислимо без огромната помощ на ятаците и помагачите, произхождащи от средите не само на БРП, но и от други политически кръгове. Друга важна предпоставка за размаха на съпротивителното движение е фактът, че то се води под знака на Отечествения фронт, създаден през юли 1942 г., в чиято програма на преден план стоят не интересите и целите на БРП, а общонационални задачи и цели. Съпротивителното движение в България дава много жертви – партизани, участници в бойни групи, във войнишки комитети, ятаци и др., включително старци и невръстни деца. Съпротивителното движение в България е съставна част от общото съпротивително движение в Европа през Втората световна война (1939–1945 г.). \r\n1936 г. \r\nПроведена е нелегална конференция на националлибералите в София в подкрепа на възстановяване на Търновската конституция. \r\nНационаллибералната партия (НЛП) е образувана през 1920 г. след сливането на Либералната партия (радослависти), Народнолибералната партия и Младолибералната партия. Изразява интересите на търговско-промишлената буржоазия, едрите земевладелци и дребните стокопроизводители. Поради своя разнороден състав и съществуващите групи в различните политически партии, от които е създадена, фракционните борби в НЛП не престават през целия период от нейното съществуване. В периода 1920-1923 г. се намира в опозиция на управлението на БЗНС. След отказа на останалите буржоазни партии за съвместна борба срещу земеделското правителство установява единодействие с част от запасното и действащото офицерство. Чрез своите съмишленици във Военния съюз НЛП взема участие в държавния преврат на 9 юни 1923 г. и се включва със свой представител в правителството на проф. Ал. Цанков (1923–1926 г.). В средата на септември 1923 г. групата на д-р Н. Генадиев напуска НЛП и образува нова политическа организация Народно единство. След излизането на нейния представител (Б. Смилов) от сговористкото правителство НЛП минава в опозиция. През юли 1925 г. Д. Петков заедно с група свои съмишленици обявява възстановяването на НЛП. През ноември 1926 г. група дейци начело с бившия министър Б. Смилов се отцепват и образуват своя самостоятелна политическа групировка под името НЛП. Тази група е за сближение със сговористкия режим. След слабото представяне на партията в общинските и окръжните избори през 1926 г. и в парламентарните през май 1927 г. националлибералите пристъпват към обединение. През септември 1928 г. се сливат със стамболовистите, а през юли 1929 г. и с крилото на Б. Смилов. Извършеното обединение е нетрайно, защото през 1930 г. смиловистите се откъсват като самостоятелна политическа групировка и вземат участие с двама свои представители в кабинета на А. Ляпчев (1926–1931 г.). НЛП се включва в образуването на Народния блок. След спечелването на парламентарните избори (юни 1931 г.) участва в коалиционния кабинет. Недоволните от участието на партията в блоковото правителство начело с П. Н. Даскалов напускат нейните редове (септември 1932 г.). През март 1933 г. лидерът на партията Г. Петров заедно със своите привърженици образува нова политическа формация също под името НЛП. Към НЛП през април 1934 г. отново се присъединява групата на Б. Смилов. След държавния преврат на 19 май 1934 г. партията е забранена. С това се слага край на нейното съществуване. Печатен орган на партията е в. \"Независимост\". \r\n1908 г. \r\nНа въоръжение в американската армия е въведен дирижабълът. Дирижабълът е управляем аеростат построен от немския инженер граф Фердинанд Цепелин през 1900 г. Първото поколение дирижабли са пълни с водород. На 2 юли 1900 г. в Германия Фердинанд Цепелин осъществява първият полет с дирижабъл. Опитът да бъде прелетяно Боденското езеро обаче завършва с падане във водите на езерото. Година по-късно бразилецът Алберто Сантос-Дюмон успява с дирижабъл, дълъг 33 метра, да обиколи Айфеловата кула. \r\n1886 г. \r\nВ с. Харманлък (днес Дъбовник, Варненска област) е родена Дора Габе - българска поетеса. Учи в Женева (Швейцария) и Гренобъл (Франция), където завършва френска литература. Работи като редактор на \"Библиотека за малките\" (заедно със С. Андреев) (1926 г.) и на детското сп. \"Прозорче\" (1939-1941 г.). След 9 септември 1944 г. завежда отдел \"Културни връзки с чужбина\" в Министерството на пропагандата (до 1947 г.). След това става съветник по културните въпроси в българското посолство във Варшава (до 1949 г.). Била е преводачка. Избрани съчинения: \"Теменуги. Лирически песни\" (1908 г.), \"Малки песни\" (1923 г.), \"Някога\" (1924 г.), \"Малкият добруджанец\" (1927 г.), \"Мълчаливи герои\" (1931 г.), \"Буквар и първа читанка\" (1936 г., в съавторство с Хр. Спасовски), \"Когато бях малка\" (1939 г.), \"Партизанска поема\" (1946 г.), \"Неспокойно време\" (1957 г.), \"Нови стихове\" (1963 г.), \"Лирика. Избрани стих.\" (1966 г.), \"Почакай слънце\" (стихове, 1967 г.), \"Невидими очи\" (стихове, 1970 г.), \"Майка Парашкева. Романизована биография. [на П. Димитрова]\" (1971 г.), \"Стихотворения\" (1975 г.), \"Глъбини. Разговори с морето\" (1976 г.), \"Избрани стихове\" (в 2 т., 1978 г.), \"Избрани преводи\" (1979 г.), \"Поеми\" (1982 г.), \"Светът е тайна\" (1982 г.), \"Избрани стихове\" (1982 г.) и много др. Умира на 16 февруари 1983 г. в София. \r\n1867 г. \r\nВ с. Голямо Конаре (днес гр. Съединение, Пловдивско) е родена Недялка Стоянова Шилева - участничка в движението за съединение на Източна Румелия с Княжество България, учителка и дарителка. Завършва пловдивската девическа гимназия, след което работи като учителка в родното си село. Годеница е на войводата Продан Тишков (Чардафон). По поръчка на голямоконарския комитет шие знамето на местните въстаници. Придружава четата от с. Голямо Конаре до Пловдив и присъства на провъзгласяването на Съединението (1885 г.). След Съединението е учителка в Пловдив, Ямбол и София. Завещава къщата си на читалището в село Голямо Конаре. Умира през 1959 г. в София. На тази дата са родени: \r\n1940 г. \r\nВ Чирпан е роден художникът Никола Манев. Учи в Художествената академия, София (1962), и продължава във Висшето училище за изящни изкуства в Париж при проф. Морис Брианшон (1970). Живее и твори в Париж. Член е на Хуманитарния съюз (Париж) и на Съвета на Есенния салон (Париж). Самостоятелни изложби: София (1961 г.), Тунис (1963 г.), Париж (1964 г., 1967 г., 1968 г., 1969 г., 1970 г., 1971 г., 1973 г., 1974 г., 1975э, 1976 г., 1980 г., 1983 г., 1986 г., 1989 г., 1992 г., 1993 г. и др.), Лондон (1968 г.), Таити (1972 г.), Женева, Швейцария (1975 г.), Бабенхаузен, ГФР (1976 г.), Дюселдорф, ГФР (1977 г.), Виена (1980 г., 1983 г., 1985 г.), Амстердам, Холандия (1982 г.), фондация “Хюлет Пакард”, Франция (1988 г.), изложба гоблени - Сенлис, Франция (1991 г.), Анкара, Турция (1993 г.) и др. Носител е на Наградата на френското правителство за чуждестранни художници (1966 г.); златен медал от конкурса “Шенавър”; Наградата за демокрация на “Форд” (1968 г.). Открива ежегодно самостоятелни изложби в България (85 за периода 1961-2000 г.); участва ежегодно в “Есенен салон” Париж (78 участия до 2000 г.). Негови картини са собственост на хотел “Меридиен”, Париж (7); във VIP-залата на летище “Шарл дьо Гол”, Париж има 5; 1 е в Националната галерия в Делхи, Индия, дарена лично от Индира Ганди. Дарява на родния си град Чирпан възрожденска къща с изложба от 30 платна (2000 г.). Представен е с подпис в Речника на “всички художници от всички страни и всички епохи” “Benesit” - критерий за световна класа. На тази дата умират: \r\n2006 г. \r\n28-годишният Драгомир Иванов Илиев – Драшко е разстрелян в София. Убийството е извършено на кръстовището на улиците \"Костенски водопад\" и \"Тодор Каблешков\" в ж.к. \"Гоце Делчев\". Той е регистриран за кражби на автомобили. През 2002 година срещу него е направен неуспешен опит за покушение - самоделно взривно устройство е поставено в хола на апартамента му. Драшко има славата на един от най-добрите автокрадци в страната, особено след влизането в затвора на Радослав Цукровски. \r\n2001 г. \r\nУмира Видин Борисов Даскалов - български оперетен артист (баритон). Роден е през 1929 г. в с. Горна Козница, Кюстендилско. През 1953 г. завършва Българската държавна консерватория (БДК), специалност \"Цигулка\", втора специалност \"Пеене\". От 1953 г. е неизменно в състава на ДМТ \"Ст. Македонски\" като водещ солист. Наричан е \"царят на оперетата\", оставя 120 роли в класически и съвременни оперети. Работи и като режисьор: \"Прилепът\", \"Време за любов\" и \"Веселата вдовица\". Най-добрата му сценична партньорка е Лиляна Кисьова, с която работят заедно почти 44 години. Погребан е в Казанлък. \r\n1943 г. \r\nУмира цар Борис ІІІ (1894 - 1943). Роден е на 30 януари 1894 г., католическото му име Борис Луи Роберт Пиер Станислав. Син е на цар Фердинанд I и на княгиня Мария-Луиза Бурбон-Пармска, брат е на Кирил Преславски. През 1896 г. се прекръства в източноправославната вяра - негов кръстник е руският император Николай II. Пълнолетието му е отпразнувано в София през 1912 г. с големи тържества в присъствието на престолонаследниците на Турция, Румъния, Сърбия, Гърция и Черна гора и видни чуждестранни гости. Участва в Балканската война със Седма Рилска дивизия. През 1915 г. следва във Военната академия в София. През Първата световна война, като офицер за поръчки при щаба на Действащата армия, изпълнява поръчки на върховното командване от бойно и политическо естество. Възкачва се на престола на 3 октомври 1918 г. Встъпва в брак с принцеса Джована Савойска, от който се раждат княгиня Мария-Луиза (13 януари 1933 г.) и Симеон, княз Търновски (16 юни 1937 г.). Управлението на цар Борис III протича в сложни и тежки години. Победена в Първата световна война, след Ньойския договор (1919), България е в състояние на политическа изолация. В страната се разгарят остри политически борби, които довеждат до военния преврат на 9 юни 1923 г. за сваляне на правителството на БЗНС начело с Ал. Стамболийски, извършен от Военния съюз и политическата групировка \"Народен сговор\" с подкрепата на двореца. Цар Борис III постига вътрешнополитическо спокойствие, което създава условия за икономическа стабилност и укрепване на международния авторитет на България. По време на Втората световна война присъединява България към Тристранния пакт (1 март 1941 г.), но не изпраща войски на Източния фронт. От началото на 1943 г. прави опити за преориентация към Великобритания и САЩ. Борис III е единственият владетел, който не експортира българските евреи в Германия, с което ги спасява от унищожаване. Умира при неизяснени обстоятелства. Погребан в Рилския манастир. \r\n1901 г. \r\nУмира Никола Живков, автор на текста на опълченския химн \"Шуми Марица\". Учи в Търново и Русе, учителства 12 години във Велес, Варна, Берковица, Севлиево, Тулча и Свищов. Участва в Сръбско-турската война (1876). През 1876 г. създава текста на опълченския марш \"Шуми Марица\". През 1882 г. открива в Свищов първата детска градина. Автор на много педагогически книги, учебници и детски книжки. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.28", "title": "Денят 28 август в българската история"}
{"url": "http://www.focus-news.net/news/2018/08/28/2560579/ria-novosti-v-latviya-se-opasyavat-ot-vloshavane-na-otnosheniyata-es-sasht-zaradi-gazoprovoda-severen-potok-2.html", "text": "В Латвия се опасяват от влошаване на отношенията ЕС – САЩ заради газопровода „Северен поток-2“, заяви външният министър на Латвия Едгар Ринкевич, цитиран от  РИА Новости . \r\nПодобно изявление той направи по време на конференция в рамките на дискусията, която се проведе в Ставангер, организирана от Мюнхенската конференция за сигурност и от Фонда за разработката на шелфовата зоната на северните морета. \r\n\"По време на конференцията, министърът изрази загриженост за проекта \" Северен поток - 2 \", който заплашва да  увеличи зависимостта от един доставчик и маршрут на доставка, което е в противоречие с принципите на Енергийния съюз\", - отбелязват от пресслужбата на латвийското Министерство на външните работи. \r\nСпоред политика, единственият начин за решаване на този проблем е на равнището на ЕС - \"Подкрепа за диверсификацията на енергийните източници и развитието на вътрешния енергиен пазар\". \r\n\"Енергетиката  не е само въпрос на европейската сигурност, но също така и въпроса за трансатлантическите отношения.\" Северен поток - 2 \"може да бъде една от точките за сблъсък на трансатлантическите отношения\", - се казва в изявлението.  Юлиян Марков", "date": "2018.08.28", "title": "РИА Новости: В Латвия се опасяват от влошаване на отношенията ЕС – САЩ заради газопровода „Северен поток-2“"}
{"url": "http://www.focus-news.net/news/2018/08/28/2560594/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  водоснабдителното дружество . \r\nВъв връзка с подмяна на сградни водопроводни отклонения на ул. „Съединение“, с. Лозен, се налага спиране на водоподаването от 10:00 до 19:00 часа на клиентите на „Софийска вода”, живеещи в района на ул. „Кайгана“, ул. „Свети Свети Кирил и Методий“ , ул. „Еделвайс“, ул. „Бузлуджа“ и ул. „Съединение“. Района между ул. \"Съединение\", ул. \"Дъб\", ул.\"Къси дол\", ул.\"Акация“; ул. „Преслав“, ул. „Съединение“, ул. „Варовита“, ул. „Крушите“. Района между ул. „Съединение“, ул. „Васил Левски“. ул. „Могила“ и ул. „Теменуга“; ул. „Съединение“  от ул. „Лозен“ до АМ Тракия, м. Чикерица. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Съединение“ пред кметството. \r\nВъв връзка с извършване на строително-монтажни работи на ул. „Полк. Владимир Серафимов“, жк. „Младост“ 3, се налага спиране на водоподаването от 10:00 до 22:00 часа на клиентите на „Софийска вода”, живеещи в района на ул. „Филип Аврамов“, ул. „Полк. Владимир Серафимов“, ул. „Свето Преображение“, ул. „Жечо Гюмюшев“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 364.  \r\nВъв връзка с подмяна на сградно водопроводно отклонение на ул. 3, кв. „Враждебна“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на ул. 61, ул. 4, ул. 25, ул. 1. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 3 №30. \r\nВъв връзка с подмяна на уличен водопровод на ул. „Без име“, кв. „Хиподрума“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на бл. 2 и бл. 9. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 9. \r\nВъв връзка с изграждане на сградно водопроводно отклонение на ул. „Велчо Атанасов“, кв. „Подуяне“, се налага спиране на водоподаването от 10:30 до 16:30 часа на клиентите на „Софийска вода”, живеещи в района на ул. „Марагидик“ от ул. „Велчо Атанасов“ до ул. „Петър Богдан“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Велчо Атанасов“ №30. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.08.28", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/08/28/2560597/sport-grigor-dimitrov-zagubi-s-03-seta-ot-stan-vavrinka-v-1-iya-krag-na-us-open.html", "text": "Григор Димитров отпадна в първия кръг на Откритото първенство на САЩ след загуба с 0:3 сета от Стан Вавринка. Швейцареца спечели отделните части с 6:3, 6:2, 7:5 и елиминира първата ракета на България в първия кръг във втори пореден турнир от Големия шлем, след като направи това и на Уимбълдън.", "date": "2018.08.28", "title": "Спорт: Григор Димитров загуби с 0:3 сета от Стан Вавринка в 1-ия кръг на US Open"}
{"url": "http://www.focus-news.net/news/2018/08/28/2560596/pregled-na-osnovnite-temi-v-starozagorskiya-pechat.html", "text": "Драстично скочиха цените на църковните услуги е челото на  вестник “Старозагорски новини” . Поскъпване от 30 до 100 процента отбелязаха цените на услугите, предлагани от свещенослужителите на територията на Старозагорската епархия. Решението е на Епархийския съвет от 25 юни, но е влязло в сила от началото на август. С най-голям ръст е поскъпването при едни от най-масовите ритуали: освещаване и кръщавка, където цената е станала от 50 на 90 лв. Със 70 лв. е поскъпнала венчавката и бъдещите семейни двойки ще трябва да се бръкнат за 170 лв., ако искат да усетят тежестта на короната в храма. С 20 лв. по-скъпо от август е опелото за покойниците. По 5 лева се плаща вече за споменаване име на покойник в молитвите на свещениците през цялата година, докато същата услуга в съседната Сливенска митрополия е само левче.  \r\nПоскъпването е станало по настояване на духовниците, коментират членове на съвета - миряни. По техни спомени цените не били променяни през последните близо 10 години. Решението е разпратено до всички храмове, но не е публикувано в сайта на митрополията.  \r\nСитуацията в Странджа е все по-тежка, съмненията се засилват, съобщава изданието. Бившият министър на земеделието и ректор на Тракийския университет в Стара Загора проф. Иван Станков коментира пред медията ни ситуацията с намиращите се под карантина стопанства в Странджа. По думите му неяснотата и усещането за прибързаност в действията на здравните служби, които умъртвиха над 4000 животни, без да има ясно проявление на заболяването чума, водят до нарастване на недоверието сред фермерите. Дългогодишният професор по овцевъдство изрази надежда, че в следващите дни вторите проби ще бъдат оповестени, защото с всеки изминал ден загубите за стопаните стават непоносими.  \r\n- Проф. Станков, вече трети месец животновъдите в Странджа са смазани от рестриктивните мерки, наложени от БАБХ за справяне със чумата по дребните преживни животни. Все повече обаче съмненията за наличието на подобна зараза се увеличават. Като съпредседател на Националната овцевъдна и козевъдна асоциация имате ли информация каква е ситуацията към момента?  \r\n- Много е трудно да сложим разделителна линия между истината и неистината, които съпътстват темата за чумата по дребните преживни животни. Признавам си, че и ние от Националната овцевъдна и козевъдна асоциация правим всичко по силите си да работим с доказани факти. Аз гледах внимателно протоколите от първите две селища - Воден и Кости, в които властите твърдяха, че е открит вирусът на чума. Запознах се и с българките анализи от лабораторията във Враждебна, и с тези от Монпелие. В тези данни имаше констатирани животни, които бяха носители на вируса. Имаше и такива, които в известен смисъл проявяват признаци на заболяването. Ние като асоциация подходихме внимателно към получената информация от двете лаборатории. Имаше общо 7 животни с установен вирус, което е малък брой. Оттам нататък много трудно може да се каже защо властите прибързаха с действията си и започнаха унищожаването на цели стада, след като нямаше официални данни, че във въпросните стада има животни, които са носители на вируса. Още по-странното е, че евтаназираните стада така и не проявиха описаните признаци, които съпътстват заболяването. Периодът при чумата е от 5-7 дни, в които трябва да бъдат забелязани ясни индикатори, че животното е тежко болно. Към днешна дата, 2 месеца по-късно, такива белези не се забелязват. Това наистина е страшно. Всичко това създава огромно недоверие сред хората за действията на държавата и нейните здравни служби. Трябваше да бъдат взети и вторите проби от всички умъртвени стада, да се изчака техният резултат и едва след това да се пристъпва към действие. В този случай то щеше да е напълно оправдано. В Болярово, където при първите проби бе констатиран един случай, впоследствие не бе забелязано никакво проявление. Т.е. вместо треска и повишаване на температурата ние имаме едни, бих казал, жизнени овце и кози.  \r\n- Липсата на проявления накара животновъдите от засегнатите райони тази събота да излязат на нов протест, заплашвайки, че действията им ще преминат към гражданско неподчинение, ако земеделският министър Румен Порожанов не отмени заповедта от 18 юни за евтаназия. Реалистично ли е това искане, проф. Станков?  \r\n- Щетата вече е нанесена. Оттук нататък обаче трябва да се мисли за онези стопани, които трети месец изливат млякото си и държат животните в оборите. Самото искане на протестиращите предполага проява на изключителна отговорност от страна на министър Порожанов. Истината е, че имаше места, на които ветеринарните специалисти чисто и просто се презастраховаха. В последните 2 месеца неведнъж съм поставял въпроса защо не се разгледат вторите проби, за да се изясни цялата картина. Неяснотата обаче продължава, а съмненията се засилват. Министър Румен Порожанов се страхува да поеме подобна отговорност, да отмени заповедта си от 18-и юни, защото на свой ред той отговаря пред европейските институции, а в това отношение европейските регламенти са безкомпромисни. В текстовете им ясно се посочва, че при установяване на случаи, дори само на антитела, всички животни трябва да бъдат унищожени. Посочено е обаче, че до това се прибягва след официално установено наличие в дадено стопанство на чума. Ето това е въпросът тук, че ние за тези стада нямаме официално потвърдено становище, че има такъв вирус.  \r\n- Кога излизат вторите проби, които бяха пратени и във френски лаборатории?  \r\n- Надяваме се да излязат възможно най-скоро. Това е в интерес на всички животновъди. Очакваме те да бъдат оповестени в близките няколко дни.  \r\n- Времето не работи за стопаните, чиито стада са под карантина и се налага да изхвърлят продукцията си.  \r\n- Това е най-страшното. Тези стопани не могат да продадат стадата си, не могат да получат компенсация за тях. Те стоят и трупат загуби ден след ден. Всякакви запаси отиват на приключване. Непродадените агнета вече станаха твърде големи. Катастрофално е положението. Това застояване се отразява на животните, които не се хранят пълноценно, стоят на едно място, а с това и заплождането неминуемо ще пострада. В общи линии имаме една изключително тежка картина.  \r\n- През изминалата седмица от ДФЗ обявиха, че са отпуснати 15.2 млн. лв. за животновъдите. Това прави по около 15 лв. на животно. Разбира се, това е държавното подпомагане, което е предвидено за всички стопани.  \r\n- Много е важно да разберем, че подпомагането de minimis се явява компенсация на всички стопани за по-ниските цени и заради т.нар. Наредба 3. Специално за стадата, които са под карантина, към тези 15 лв. на животно се прибавят по още 40 лв. Т.е. общото подпомагане за засегнатите фермери възлиза на 55 лв. Тази сума, макар и чувствително по-висока от предишни години, е крайно недостатъчна за онези стопани, които ежедневно изхвърлят своята продукция. Загубите само от нереализираната продукция не могат да бъдат покрити с отпусната държавна помощ. Да не говорим, че към това число трябва да прибавим и фуража, с който животните се хранят ежедневно, тъй като не могат да бъдат пускани на свободна паша. Тези средства, които до голяма степен бяха издействани с протестите на хората, по никакъв начин не решават сериозните проблеми пред тях. Трябва възможно най-бързо да бъдат оповестени вторите проби, за да има яснота.  \r\n28-годишен елитен футболист издъхна в съня си, съобщава изданието.  \r\nЕдин от най-елитните състезатели на казанлъшкия ФК \"Розова долина\", голмайсторът и втори капитан на тима Емил Рачев е издъхнал в съня си призори в понеделник, съобщиха съотборниците му.  \r\nНищо не предвещавало трагедията. Навършилият на 9 април 28 години спортист се прибрал навреме в дома си, вечерял и си легнал с думите, че в понеделник ще участва в разбора на последния мач на местния стадион \"Севтополис\" с гостуващия отбор на Созопол, където с негова асистенция домакините вкарали гола, а един от ударите му завършил с греда.  \r\nВ коментари приятели на Емо обсъждат, че причината за смъртта му е най-вероятно непоставяни своевременно инжекции за разреждане на кръвта заради направена преди време операция на крака и отстраняване на тромб.  \r\nНа този етап няма нищо официално, очаква се мнението на съдебния медик след аутопсията, коментираха от ФК \"Розова долина\". Погребението ще бъде в близкото село Енина, където живеят родителите му.  \r\nРачев е възпитаник на Старозагорската беройска юношеска школа, играл е в \"Берое\", ФК \"Верея\",\"Черноморец\" - Поморие, ПФК \"Бургас\" и анголския Academica do Lobito.Спортни журналисти от Града на розите са категорични, че футболистът е бил истинският стожер на отбора. Макар напоследък да не е носел капитанската лента, той винаги се раздавал и дори отложил прекратяването на спортната си кариера, за да помогне на тима през тази година. \"Първо се чухме по телефона, после си писахме и по вайбър. Идеята беше да се срещнем и да коментираме мача. Но го отложихме за понеделник. И ето че тази сутрин ми се обадиха, за да ми кажат, че е починал снощи в съня си. Всички сме в шок. Много тъжно, много...\", коментира треньорът на отбора Атанас Апостолов.  \r\nПреди началото на сезона той и всички останали играчи от \"Розова долина\" са минали през задължителните медицински изследвания. Резултатите на Рачев са били много добри - включително и направената електрокардиограма.", "date": "2018.08.28", "title": "Преглед на основните теми в старозагорския печат"}
{"url": "http://www.focus-news.net/news/2018/08/28/2560600/denyat-28-avgust-v-svetovnata-istoriya.html", "text": "През  1565 г. на 28 август - дон Педро Менендес де Авилес основава в Северна Америка град Сен Августин, първото селище на европейци във Флорида.  \r\nНа 28 август 1937 г. Киичиро Тойода основава бъдещата автомобилна компания “Тойота”. Първите автомобили са произведени година по-рано, но тогава автомобилното производство е част от гигантската компания “Тойота”, чийто собственик е бащата на Киичиро – Сакичи Тойода.  \r\nПрез 1963 г. по време на двеста и петдесет хиляден митинг пред Мемориала на Ейбрахам Линкълн във Вашингтон Мартин Лутър Кинг произнася речта си “Имам мечта” (“I have a dream”), в която говори за постигане на расово равенство. Част от речта са следните думи “Мечтая четирите ми малки деца някой ден да живеят в нация, в която няма да бъдат съдени по цвета но кожата им, а по техните качества”. \r\n2017 г.  \r\nКения въвежда най-строгата в света забрана за найлонови торбички. Забраната се отнася за употребата, производството и вноса на найлонови торбички за пазаруване. Нарушителите са застрашени от глоби в размер до 38 000 щатски долара и до четири години затвор.  \r\n2016 г. \r\nКамикадзе убива най-малко 15 души на сватба в южния шиитски град Кербала \r\n2014 г. \r\nБившият турски премиер Реджеп Ердоган полага клетва като президент и стана дванадесетият държавен глава на Турция. \r\n2011 г. \r\nУраганът Айрин оставя над 750 хиляди човека без електричество в Ню Йорк и отнема няколко човешки живота в различни щати. Щетите от урагана надхвърлят 10 милиарда долара. \r\n2008 г. \r\nПарламентът на Грузия приема декларация, с която обявява Абхазия и Южна Осетия за територии, окупирани от Русия. \r\n2007 г. \r\nАбдуллах Гюл полага клетва като президент и стана единадесетият държавен глава на Турция. \r\n2006 г. \r\nШестото правителство на Република Македония с министър-председател Бранко Цървенковски встъпва в длъжност. \r\n2006 г. \r\nНай-малко трима души загиват в резултат на експлозия в турския курортен град Анталия. Около 70 души, сред които и много чуждестранни туристи, получават наранявания в резултат на бомбеното нападение. Според турската информационна агенция ДХА, сред пострадалите, настанени в болница, има четирима граждани на Израел и един йорданец. По информация на турските медии сред ранените има и германски граждани. Установена е самоличността на двама от загиналите - турски граждани. При експлозията в турския курорт Анталия са ранени двама руски граждани. \r\n2000 г. \r\nВ Аруша, Танзания е подписано споразумение за прекратяване на гражданската война в Бурунди, започнала през 1993 г. и отнела живота на повече от 200 000 души. \r\nРепублика Бурунди се намира в Източна Африка. По-голямата част от територията й е заета с плато. Нейната площ е 27 834 кв. км., а населението - 5 800 000 души (към 1996 г.) - хуту, тутси, пигмеи и др. Столицата на страната е Бужумбура. Законодателен орган в Бурунди е еднокамарно Национално събрание. Страната е богата на никел, волфрам, берилий. Климатът й е субекваториален. По-големите реки в страната са Рувуву, Рузизи – и двете част от езерото Танганика. Има 3 национални парка и 4 резервата. 95% от населението е заето в селското стопанство. Отглежда се основно чай, кафе и памук. Занимава се и с животновъдство. През XIX в. Бурунди влиза в състава на колонията Германска Източна Африка. След Първата световна война е под управлението на Белгия под името Урунди. От юли 1962 г. става независимо Кралство Бурунди. От 1966-1987 г. в страната са извършени военни преврати. През 1993 г. избухват вътрешни размирици. На 10 септември 1994 г. по-голяма част от партиите подписват Правителствена конвенция за възстановяване на мира и икономическото възраждане на страната. Бурунди е член на ОАЕ (1963 г.), член на ООН (1962 г.) и асоцииран член на ЕС. \r\n1994 г. \r\nВ Русия, след 290 години употреба, от обръщение са изтеглени копейките. \r\n1990 г. \r\nИрак обявява окупирания Кувейт за 19-а иракска провинция, носеща името на Саддам Хюсеин, а столицата е прекръстена на Кадима. \r\n1986 г. \r\nТина Търнър получава своя звезда в Алеята на славата в Холивуд. \r\nТина Търнър (псевдоним на Ани Мей Булък) е американска рокпевица, киноактриса. Тя е родена на 26 ноември 1938 г. в Браунсвил, Тенеси, САЩ. Започва кариерата си в нощните клубове на Сент Луис през 1956 г., когато се среща с известния музикант Айк Търнър (по-късно нейн съпруг). Няколко години по-късно двамата създават един от най-популярните дуети на соулмузиката – “Айк енд Тина Търнър”. През 1982 г. името й отново се появява в класациите. През 1985 г. получава три награди “Грами”, а видеоклиповете й са сред бестселърите. Сътрудничи с Брайън Адамс, Дейвид Бауи, Марк Кнопфлър и Мик Джагър. Първата й роля в киното е във филмовата версия на рок-операта “Томи”, а през 1985 г. участва в “Лудият Макс III”. В България има концерт през 1981 г. Албуми: “Acid Queen” (1975 г.), “Rough” (1979 г.), “Private Dancer” (1984 г.), “Break Every Rule” (1986 г.), “Tina Live in Europe” (1988 г.), “Foreign Affair” (1989 г.), “Look Me in the Heart” (1990 г.), “What’s Love Got to Do with It” (1993 г.), “Wildest Dreams” (1996 г.), “Wildest Dreams [Bonus CD]” (1998 г.), “Dues Paid, Vol. 1” (1999 г.), “Twenty Four Seven” (1999 г.), “Tina Turner [Virgin]” (1999 г.), “Tina Turner [Bella Musica]” (1999 г.), “Good Hearted Woman” (1999 г.). \r\n1963 г. \r\nПо време на двеста и петдесет хиляден митинг пред Мемориала на Ейбрахам Линкълн във Вашингтон Мартин Лутър Кинг произнася речта си “Имам мечта” (“I have a dream”), в която говори за постигане на расово равенство. Част от речта са следните думи “Мечтая четирите ми малки деца някой ден да живеят в нация, в която няма да бъдат съдени по цвета но кожата им, а по техните качества.” \r\nМартин Лутър Кинг е борец за граждански права в САЩ. Той е роден на 15 януари 1929 г. в Атланта, Джорджия, САЩ. Учи в колежа “Морхауз”, в Крозбърската теологична семинария в Пенсилвания, в Бостънския университет и в Харвард. Става бакалавър по богословие и д-р по философия. След конкурс е назначен за пастор в голямата църква “Декстър” в Монтгомъри. Включва се в редица прояви на мирния протест срещу расовото неравенство през 50-те години. През 1964 г. получава Нобелова награда за мир. На 4 април 1968 г. е застрелян по време на реч на балкона на хотел “Лорейн” в Мемфис. През 1974 г., по време на църковна служба, до гроба му е убита и майка му - Олбърта Кинг. Посмъртно е награден с “Медала на свободата” (1977 г.). \r\n1937 г. \r\nКиичиро Тойода основава автомобилната компания “Тойота”. Първите автомобили са произведени година по-рано, но тогава автомобилното производство е част от гигантската компания “Тойода”, чийто собственик е бащата на Киичиро – Сакичи Тойода. Компанията “Тойода” е основана през 1918 г. и първоначално се занимава с производство на текстилно оборудване. По-късно Киичиро Тойода, най-големият син на собственика на компанията, започва производството на автомобили по американски образец. \r\n1916 г. \r\nГермания обявява война на Румъния в хода на Първата световна война. \r\n1908 г. \r\nНа въоръжение в американската армия е въведен дирижабълът. Дирижабълът е управляем аеростат построен от немския инженер граф Фердинанд Цепелин през 1900 г. Първото поколение дирижабли са пълни с водород. На 2 юли 1900 г. в Германия Фердинанд Цепелин осъществява първият полет с дирижабъл. Опитът да бъде прелетяно Боденското езеро обаче завършва с падане във водите на езерото. Година по-късно бразилецът Алберто Сантос-Дюмон успява с дирижабъл, дълъг 33 метра, да обиколи Айфеловата кула. \r\n1904 г. \r\nГръцка чета, начело с капитан Павлос Мелас, влиза в Македония по нареждане на гръцкото правителство. Четата има за цел да се бори срещу българското националноосвободително движение. Мелас е убит от турците на 13 октомври край с. Статища. \r\nПървата гръцка чета изпратена с такава цел в Македония е водена от капитаните Ан. Папулас и Ал. Контулис и е съставена от 14 офицери. Тя влиза в Югозападна Македония през март 1904 г. \r\n1850 г. \r\nВъв Ваймар е премиерата на операта на Рихард Вагнер \"Лоенгрин\". Постановката е дело на Ференц Лист - придворен капелмайстор във Ваймар и личен приятел на композитора. \r\n1565 г. \r\nДон Педро Менендес де Авилес основава в Северна Америка град Сен Августин, първото селище на европейци във Флорида. \r\nПрез 1513 г. прочутият изследовател и търсач на съкровища дон Хуан Понсе де Леон пристига във Флорида и обявява града за испанска територия. Петдесет и две години по-късно испанският крал Филип Втори назначава адмирал дон Педро Менендес де Авилес за губернатор на Флорида, който трябва да я защитава от посегателствата на французите. Менендес пристига на 28 август 1565 г., на празника на свети Августин. Той укрепва крайбрежното селище и го нарича на светеца. \r\nПрез 1586 г. сър Франсис Дрейк напада и опожарява града. През 1668 г. той е плячкосан от пирата Джон Дейвис, а населението му е избито. След като британците основават свои колонии в Каролина и Джорджия Испания нарежда построяването на Кастило де Сан Маркос, каменна крепост, която предпазва града от атака по море и суша. \r\nПрез 1763 г. Флорида е предадена на Англия в замяна на Куба, но двайсет и три години по-късно отново е върната на Испания. Американската революция кара Испания да преотстъпи Флорида на Щатите и не след дълго тя става двайсет и седмият щат. \r\n1521 г. \r\nОсманските турци обсаждат Белград. На тази дата са родени: \r\n1925 г. \r\nРоден е руският писател - фантаст Аркадий Стругацки (1925 - 1991). Твори заедно с брат си Борис Стругацки. Сред най-известните им произведения е \"Трудно е да бъдеш Бог\". \r\n1910 г. \r\nРоден е Тялинг Купманс - датски иконометрист и икономист. Получава Нобелова награда за икономика заедно с Канторович (1975 г.) за работата си върху линейното програмиране. Учи математика и физика в университетите в Утрехт и Лайден; занимава се с иконометрия и икономика по време на работата си в Обществото на народите в Женева (1936 г.). По-късно е в Комисията на Коулс, след това в Чикагския университет (1944-1955 г.). Професор е в Йейл (1955-1981 г.). Главният му принос е в областта на анализа на активността (изследване на отделните операции). Той е използван за оптимално решаване на транспортните проблеми по време на II Световна война и в периода на въздушния коридор за Берлин през 1948 г. \r\n1779 г. \r\nРоден е Йонс Якоб Берцелиус – шведски химик и минералог, един от основоположниците на съвременната химия. От 1808 г. е член на Шведската академия на науките, от 1810 г. е неин президент, а от 1818 г. е постоянен секретар. През 1820 г. става почетен член на Петербургската академия на науките. Има изключителни заслуги за експерименталното доказване на атомната теория за строежа на веществата, нейното развитие и внедряване в химията. Съставя по собствени данни таблица с атомните маси на 41 елемента; предлага елементите да се обозначават с началните букви на техните гръцки и латински наименования. При изследването на различни минерали и руди, заедно с Хизингер, открива церия (1803 г.), селена (1817 г.), тория (1828 г.); пръв получава в свободно състояние силиций, титан, тантал и цирконий (1824-1825 г.). Той предлага първите формули на някои органични киселини (1815 г.). Когато през 1830 г. открива съединения с еднакъв състав и различна структура на химичния им строеж, Берцелиус нарича явлението изомерия. Умира на 7 август 1848 г. в Стокхолм. \r\n1749 г. \r\nРоден е германският поет Йохан Волфганг фон Гьоте (1749 - 1832). Първите му произведения му спечелват приятелството на ваймарския херцог Карл Август, който го назначава за свой съветник, а по-късно - за свой министър. С Фридриш Шилер го свързва творческо приятелство, което продължава 10 години. Автор е на: \"Фауст\" (1770 - 1808), \"Страданията на младия Вертер\" (1774), \"Херман и Доротея\", \"Вилхелм Майстер\", \"Ифигения в Таврида\", \"Егмонт\", \"Тасо\", \"Гьоц фон Берлихинген\" и др. Той е учен естественик - \"Теория за цветовете\", \"Метаморфозата на растенията\", \"Оптика\" и други, предсказва няколко от великите открития на своето време. Умира на 22 март 1832 г. във Ваймар. На тази дата умират: \r\n1949 г. \r\nРоден е Ричард Гиър - американски актьор и продуцент. Дебютира в телевизията през 1975 г. Участва в \"Бейби Блу Мариан\" (1976 г.), \"В търсене на мисис Гудбар\" (1977 г.), \"Пътеки на юг\" (1978 г.). Печели световна известност с ролите си във филмите \"Янки\" (1978 г.), \"Небесни дни\" (1979 г.) и \"Синята лагуна\". Изгражда образа на чаровен, агресивен и пробивен индивидуалист: \"Офицер и джентълмен\" (1982 г.), \"Без дъх\" (1983 г.), \"Котън клуб\" (1985 г.), \"Крал Давид\" (1985 г.), \"Безжалостните\" (1987 г.), \"Въздушни времена\" (1987 г.), \"Бърк Уат\" (1989 г.), \"Вътрешни афери\" (1989 г.), \"Хубава жена\" (1990 г.), \"Рапсодия през август\" (1991 г.), \"Север - юг\" (1992 г.), \"Братя по кръв\" (1992 г.), \"Пресечна точка\" (1993 г.), \"Завръщането на Самърсби\" (1993 г.), \"М-р Джонс\" (1993 г.), \"Последният рицар\" (1994 г.), \"Първичен страх\" (1996 г.), \"Денят на чакала\" (1997 г.), \"Червеният ъгъл\" (1997 г.), \"Булката беглец\" (1999 г.), \"Есен в Ню Йорк\" (2000 г.), \"Доктор Т и жените\" (2001 г.), \"Изневяра\" (2002 г.), \"Чикаго\" (2002 г.). \r\n430 г. \r\nУмира Св. Августин Аврелий - римски християнски писател, известен като св. Августин или Августин Блажени; един от отците на Западната църква; наречен “доктор на Ц.”. След като завършва образованието си, работи като преподавател по риторика. В периода 373-382 г. е последовател на сектата на манихеите. След кратък престой в Рим (383 г.) се премества в Медиолан (дн. Милано), където изучава неоплатонизма и попада под влиянието на епископ Амвросий, в резултат на което приема кръщение в навечерието на Коледа (387 г.). Завръща се в Африка и през 391 г. е ръкоположен за свещеник, а през 395 г. - за епископ на Ипон. Развива богословските си възгледи в спор с ересите на донатистите, пелагианите и манихеите. За разлика от донатистите, подкрепя тезата за универсалната мисия на Християнската църква, която е общност не само от светци, а смесено тяло, в което светците съжителстват с грешниците. Тъй като умерената му политика срещу донатистите не дава очаквания резултат, търси подкрепата на светската власт. Някои негови творби са: “За божия град” (De civitate Dei; 412-426), “Изповеди” (Confessiones; ок. 400), “За Троицата” (De trinitate; 400-416), “За християнското учение” (De doctrina christiana; 397-426), “За буквалното тълкуване на Битие” (De Genesiach litteram; 401-415) и много др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.28", "title": "Денят 28 август в световната история"}
{"url": "http://www.focus-news.net/news/2018/08/28/2560601/politicoeu-hss-prodalzhava-da-gubi-podkrepa-predi-izborite-v-bavariya-prez-oktomvri.html", "text": "Сестринската партия на Християндемократическия съюз (ХДС) – Християнсоциалния съюз (ХСС) регистрира най-слаба подкрепа от избирателите през тази година преди регионалните избори в Бавария през октомври, сочат данните от последната анкета, пише  европейската редакция на Politico . \r\nСамо 37,8% от имащите право на глас са заявили, че ще подкрепят консервативната ХСС, което продължава тенденцията за намаляване на подкрепата за него, съгласно анкета, проведена от социологическа агенция Civey за Augsburger Allgemeine Zeitung. Това е с 0,3% по-малко от преди две седмици. \r\nХСС, която доминира политическия живот в богатата южна германска област след Втората световна война,  изглежда ще загуби мнозинството си на изборите през октомври, което означава, че ще трябва да влезе в съюз с друга партия, за да формира правителство, коментира изданието. \r\nСпоред данните от изследването, „Зелените“ в момента са втора политическа сила в региона с подкрепа от 15,1%, трета е „Алтернатива за Германия“ с 13,5%, а четвърта е Германската социалдемократическа партия (ГСДП) с 11,8%. \r\n„Политико“ припомня, че по-рано това лято председателят на ХСС Хорст Зеехофер оказа натиск върху канцлера Ангела Меркел да възприеме по-строга политика за предоставяне на убежище на мигрантите, което се считаше за ход, който трябва да върне подкрепата за партията в Бавария и да я защити от конкуренцията от дясно на „Алтернатива за Германия“. \r\nНо съгласно резултатите от анкета, проведена по-рано този месец, стратегията не е дала резултати и 34% от баварците смятат, че ХСС и регионалния премиер Маркус Зьодер са проблем за региона, докато само 28% смятат същото за бежанците. \r\nПревод и редакция:", "date": "2018.08.28", "title": "Politico.eu: ХСС продължава да губи подкрепа преди изборите в Бавария през октомври"}
{"url": "http://www.focus-news.net/news/2018/08/28/2560603/pregled-na-osnovnite-temi-v-burgaskiya-pechat.html", "text": "„Край на сезона за аквапарка в Равадиново“ е водещото заглавие в днешния брой на бургаския ежедневник  „Черноморски фар“ . Атракционът е затворен заради неиздаването на касови бележки. Данъчните на два пъти са правили контролни покупки като тайни клиенти са установили нарушението, пояснява статията. \r\n„В Странджа вече живеят едва 10 души на квадратен километър“ е темата на днешния брой. Обезлюдяването, започнало още през 60-те години на миналия век, през 80-те вече придобива застрашителни размери, пише още вестникът. \r\n„Посрещаме първия учебен ден с обновени училища и детски градини“ е друго заглавие от първа страница. Община Бургас продължава да подобрява образователната инфраструктура и да осигурява все по-добри условия за обучение и възпитание на децата, пояснява статията. \r\n„Бивш футболист на „Нефтохимик“ почина само на 28 години“ е още едно заглавие в днешния брой. Футболистът Емил Рачев е починал в съня си снощи, пише още вестникът. \r\n„Осъден в Италия за грабеж продал два магазина в Рим, за да издържа семейството си“ и „Потапянето на домашни животни в черноморската вода спасява от болести“ други заглавия от страниците на ежедневника.", "date": "2018.08.28", "title": "Преглед на основните теми в бургаския печат"}
{"url": "http://www.focus-news.net/news/2018/08/28/2560598/plovdiv-povishena-e-opasnostta-ot-obrazuvaneto-na-svlachishta-po-patishtata-v-planinskite-rayoni-na-oblastta-patnite-nastilki-sa-predimno-mokri.html", "text": "Интензивен е трафикът по основните направления в Пловдивска област. Това съобщиха за  Радио „Фокус“ – Пловдив  от Областното пътно управление. По-натоварено е движението по направленията Пловдив-Карлово, Пловдив-Пещера и Пловдив-Асеновград-Смолян, както и по пловдивския участък на АМ „Тракия“.  Пътищата на територията на областта са предимно мокри, в планинските райони – мокри и хлъзгави. От Областното пътно управление предупреждават, че заради валежите от дъжд е повишена опасността от образуването на свлачища и срутища по пътищата в планинските райони. Най-рискови са направленията Бачково-Нареченски бани, Кричим-Девин и Юговско ханче-Югово-Лъки. Водачите трябва да бъдат особено бдителни, преминавайки по посочените пътни участъци. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Остава забранено и преминаването на тежкотоварни моторни превозни средства над 12 тона по пътя Поповица-Болярци, поради намален габарит на пътното платно на мост. До 15 септември движението по пътя Пловдив-Асеновград, от изхода на града до Асеновград ще се извършва двупосочно в едното платно поради ремонтни дейности. До 30 септември преминаването по пътя Югово-Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци. \r\nДвижението на територията на град Пловдив също е натоварено към този час на деня. По-засилен автомобилен трафик се наблюдава по булевардите „Цар Борис III Обединител“, „Христо Ботев“, „Найчо Цанов“, „Източен“, „Руски“, „Васил Априлов“, „Пещерско шосе“, „Шести септември“, „Освобождение“ и „Санкт Петербург“, също по всички входно-изходни артерии. Пътните настилки на територията на града са частично мокри, но нормално проходими. До 30 ноември ще остане забранено движението на моторни превозни средства по ул. „Гладстон“ в Пловдив, в участъка от ул. „Преслав” до ул. „Петко Д. Петков“, заради ремонтни дейности в подлеза под Централна поща. \r\nТони МИХАЙЛОВ", "date": "2018.08.28", "title": "Пловдив: Повишена е опасността от образуването на свлачища по пътищата в планинските райони на областта, пътните настилки са предимно мокри"}
{"url": "http://www.focus-news.net/news/2018/08/28/2560602/dobrich-do-kraya-na-septemvri-prodalzhava-remontat-na-chast-ot-okolovrastniya-pat-na-grada.html", "text": "До края на септември продължава ремонтът на част от Околовръстния път на града. Продължава и ремонтът на пътните отсечки Добрич-Варна и Добрич-Силистра, навсякъде се извършва ремонт на асфалтова настилка, предаде кореспондентът на  Радио „Фокус” – Варна . По направленията в ремонт движението е регулирано с пътни знаци. Срокът за приключване на ремонта по пътя за Варна е 30 ноември, а на другата отсечката Добрич – Силистра  – 22 септември. До 30 септември се ремонтира част от Околовръстния път на Добрич. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават и дейностите по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. В Добрич времето е облачно, възможни са превалявания от дъжд, духа слаб вятър, температурата е 20 градуса.  \r\nЖулиета НИКОЛОВА", "date": "2018.08.28", "title": "Добрич: До края на септември продължава ремонтът на част от Околовръстния път на града"}
{"url": "http://www.focus-news.net/news/2018/08/28/2560586/prof-d-r-asen-baltov-umbalsm-n-i-pirogov-vse-oshte-ima-opasnost-za-zhivota-na-trite-zheni-postradali-pri-katastrofata-kray-svoge.html", "text": "Все още има опасност за живота на трите жени, пострадали при катастрофата край Своге. Това каза изпълнителният директор на УМБАЛСМ „Н. И. Пирогов“ проф. д-р Асен Балтов по време на брифинг за състоянието на пострадалите при тежката катастрофа край Своге, предаде репортер на  Агенция „Фокус“.  Той припомни, че най-тежко пострадали при катастрофата са три жени, които са с гръдни контузии и травми, с дрениране на гръдните клетки. По думите му те са на апаратна вентилация и с опасност за живота.  „Засега не се предприемат никакви оперативни интервенции\", каза той и уточни, че жените първо трябва да бъдат стабилизирани и да бъде преодоляна гръдната травма. \"След около 5-6 дена, се стабилизира гръдната травма, тогава можем да говорим“, коментира проф. Балтов. Директорът на болницата поясни, че останалите пациенти, които са в по-стабилно състояние, ще останат в \"Пирогов\" поне още една седмица. „Никой не бърза да изписва такива случаи, защото знаете, че механизмът на травмата е изключително тежък“, каза проф. Балтов.  \r\nТой поясни, че най-спешното е направено. „Поддържащо е лечението в момента. Показатели се взимат буквално на 6 часа“, допълни още директорът на болницата.", "date": "2018.08.28", "title": "Проф. д-р Асен Балтов, УМБАЛСМ „Н. И. Пирогов“: Все още има опасност за живота на трите жени, пострадали при катастрофата край Своге"}
{"url": "http://www.focus-news.net/news/2018/08/28/2560599/blagoevgrad-osem-otbora-shte-gostuvat-na-mezhdunarodniya-futbolen-turnir-kupite-na-obshtina-blagoevgrad.html", "text": "Осем отбора ще гостуват на Международния футболен турнир „Купите на Община Благоевград“. Това каза за  Радио „Фокус“-Пирин  Румяна Станоева, експерт в направление „Младежки дейности, спорт и туризъм“ в Община Благоевград. „Радостни сме, че турнирът е устойчив. Тази година ни гостуват осем отбора. Радваме се, че такива детски школи от много висок европейски ранг са наши гости. Това значи, че турнирът е на много високо ниво като организация и очакваме да гледаме на двата стадиона - в село Рилци и „Христо Ботев“, истински футболни срещи, от които децата могат да трупат опит и да са доволни от футболната игра“, посочи още Станоева.  \r\nТурнирът ще бъде открит от 20.00 часа на 27 август на площад „Македония“. По традиция, парад ще представи участниците и техните треньори. Двубоите ще започнат от 09.00 часа на 28 август на стадиона в село Рилци, където на терена ще се срещнат отборите на ПФК „ЦСКА“ и ОФК „Пирин“. Елиминационната фаза, ще се проведе на 31 август, с начало от 09.00 часа на стадион „Христо Ботев“ в Благоевград. На 1 септември, само добрата игра на състезателите ще определи финалистите. За 7 и 8 място в турнира, футболната среща ще започне от 09.00 часа на стадион „Христо Ботев“. „Официалното закриване на едно от най-успешните и устойчиви спортни събития в календара на Община Благоевград ще започне от 22.00 часа. Много изненади и футболни страсти очакват всички почитатели на един от най-обичаните спортове в световен мащаб“, каза Станоева. \r\nЛора КАЛЧЕВА", "date": "2018.08.28", "title": "Благоевград: Осем отбора ще гостуват на Международния футболен турнир „Купите на Община Благоевград“"}
{"url": "http://www.focus-news.net/news/2018/08/28/2560604/haskovo-obshtina-topolovgrad-osashtestvi-interesna-lyatna-programa-za-detsata.html", "text": "Много деца от града и гостенчета се включиха в програмата на община Тополовград за организирани летни занимания. Това съобщиха от пресцентъра на  общината.   Те присъстваха на забавни събития в читалищната библиотека. Малките посетители на  Арт работилницата оцветяваха, изрязваха, лепиха, изработваха оригами и фигурки от пластилин. Интересен бе и денят на гатанката. За да е забавно и весело, се погрижиха Димитрина Радева и Росен Пурлантов. По-големите се включиха в екскурзията до Калофер, Карлово и Сопот, по повод 170- годишнината от рождението на Христо Ботев и Международния ден на младежта. Програмата предвижда последното мероприятие да се проведе на 31 август 2018 г. в библиотеката. Децата ще научат интересни неща за родния край. \r\nОт летните занимания са доволни не само децата, а и родителите, бабите и дядовците. Всички са признателни, че имаха възможност да участват в интересните прояви безплатно, че децата се забавляваха и общуваха, че научиха нови неща. \r\nПрограмата на общината се осъществи с прякото активно участие на читалище “Св.св.Кирил и Методий -1894” –Тополовград.", "date": "2018.08.28", "title": "Хасково: Община Тополовград осъществи интересна лятна програма за децата"}
{"url": "http://www.focus-news.net/news/2018/08/28/2560607/kyustendil-remontni-deynosti-se-izvarshvat-v-uchastatsi-ot-avtomagistrala-struma.html", "text": "Ремонтни дейности се извършват в участъци от Автомагистрала „Струма”. Това съобщи за  Радио „Фокус” – Кюстендил  дежурният в Областно пътно управление – Кюстендил. При километър 45 на автомагистралата, в посока Дупница – Долна Диканя, движението се извършва в изпреварващата лента. Срокът за ремонтните дейности на асфалтовата настилка е до 29 август. В района на 56 километър от автомагистралата се извършва ремонт на крайпътния банкет и на част от аварийната лента. Мястото е сигнализирано с пътни знаци. Срокът за ремонт е до 29 август. Поради ремонтни дейности е предприето краткотрайно спиране на движението по пътя Рила – Рилски манастир. Временната организация на движение е при километър 27 от пътя. Движението се извършва само в едната лента поради извършване на ремонтни дейности по обрушване на ската и отсичане на дървета по откоса. Пътят се затваря за кратки периоди от по 10 минути. Участъкът е сигнализиран с пътни знаци. Ремонтните дейности продължават до 31 август. Движението по пътя Рила – село Пастра се осъществява в една лента поради ремонтни дейности на аварирал водопровод. Затворена е лентата за движение в посока град Рила. Движението е двупосочно в едната лента. Мястото е сигнализирано с пътни знаци. Срокът е до 31 август. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.08.28", "title": "Кюстендил: Ремонтни дейности се извършват в участъци от Автомагистрала „Струма”"}
{"url": "http://www.focus-news.net/news/2018/08/28/2560606/pregled-na-osnovnite-temi-v-dobrudzhanskiya-pechat.html", "text": "„Отчитат ръст на оборотите по морето“, съобщава на първа страница вестник  „Добруджанска трибуна“ . Данните са на Националната агенция по приходите и са за цялото Черноморие. В курортното село Кранево тази година е отчетен ръст спрямо миналата година през юни 57%. На наблюдение са подложени както хотели, ресторанти, барове, магазини и паркинги, също борси и тържища, които снабдяват търговските обекти със стоки. „Търсят актьори сред гражданите на Добрич за филми за града“, съобщава изданието. Пет екипа ще правят късометражни филми в периода 21 – 23 септември. Продуцентът и режисьор Николай Михайлов е отговорник за филмовото предизвикателство „Красив Добрич“. Темата за филмите ще бъде обявена непосредствено преди тяхното снимане. Идеята за това предизвикателство е на форума „Глобален Добрич“. „Откриват Международното изложение „Селското стопанство и всичко за него“, съобщава всекидневникът. Добрич ще е домакин на XXVI-то издание на специализираното изложение. Тематика на изложението включва едрогабаритна и малогабаритна техника, машини и съоръжения за животновъдството, селскостопански инвентар, сушилни инсталации, техника за почистване, сортиране и обеззаразяване на семена, препарати за растителна защита,семена и посадъчен материал, резервни части, масла и смазочни материали, автомобили. От спортната страница – „За летящ старт се подготвят юношите до 15 години“. Добричките таланти започват изявите в елитната група в Бургас срещу „Черноморец“. Срещата е днес от 17,00 часа. Отборът е воден от треньорите Димитър Недялков и Стефан Славов. Всекидневникът е публикувал програмата на първенството по футбол в Елитната юношеска група до 15 години – есен 2018/19 г.", "date": "2018.08.28", "title": "Преглед на основните теми в добруджанския печат"}
{"url": "http://www.focus-news.net/news/2018/08/28/2560605/smolyan-povishena-e-opasnostta-ot-padashti-kamani-i-svlichane-na-zemni-masi-po-vsichki-patishta-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През нощта не са полувачавани сигнали за инциденти по пътищата в региона. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Пампорово – Стойките се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, прилежащите към него улици и кръстовища, както и по входно-изходните артерии на града. Затворена заради ремонтни дейности е улица „Спортна“ в града. \r\nНели ГЕРГЬОВСКА", "date": "2018.08.28", "title": "Смолян: Повишена е опасността от падащи камъни и свличане на земни маси по всички пътища в областта"}
{"url": "http://www.focus-news.net/news/2018/08/28/2560610/blagoevgrad-rotariantsi-ot-sasht-i-ungariya-byaha-na-gosti-na-kmeta-na-bansko.html", "text": "Ротарианци от САЩ и Унгария, съвместно със своите партньори от Ротари клуб Банско – Разлог, проведоха среща с кмета на община Банско – Георги Икономов. Тя бе в рамките на гостуването на Боб Паджет от Ротари – САЩ и г-н Хенинг от Ротари – Унгария, на местния Ротари клуб. Двамата господа имат два дарителски проекта, реализирани на местна територия, с които МБАЛ – Разлог се сдоби със съвременно оборудване за своето АГ отделение и отделението по вътрешни болести. Това съобщиха от пресцентъра на  Община Банско .  \r\nТе разговаряха с Икономов, който също е член на доброволната организация, за възможностите за подкрепа на социалните институции на територията на община Банско и оборудването им с приспособления за бита и ежедневието на хората с увреждания. \r\n„Всеки път посещавам района на Банско и Разлог с голямо удоволствие. Взаимоотношенията в живота са много важни, а тук, с хората от Банско – Разлог създадохме чудесни партньорства. Планираме да продължим с обновяването на апаратурата на районната болница” сподели Боб Паджет по време на дискусията.", "date": "2018.08.28", "title": "Благоевград: Ротарианци от САЩ и Унгария бяха на гости на кмета на Банско"}
{"url": "http://www.focus-news.net/news/2018/08/28/2560611/veliko-tarnovo-ostava-v-sila-preduprezhdenieto-za-opasnost-ot-padashti-kamani-pri-prohoda-na-republikata.html", "text": "Интензивно е движението по главните булеварди и кръстовища в старата столица в началото на работния ден. Пътните настилки са мокри и хлъзгави, а времето – облачно, но без валежи, предаде репортер на  Радио „Фокус“ – Велико Търново .  Натоварен е трафикът по улица „Магистрална“ в областния център, както и в района на пътен възел „Качица“, Южен пътен възел и по „Беляковско шосе“. Две улици в старата градска част – „Иван Вазов“ и „Велчо Джамджията“ са затворени, поради ремонт на водопроводна мрежа. Остава затворен за движение участъкът между площадите „Велчова завера“ и „Цар Асен I“. Други въведени ограничения във Велико Търново няма. Екипи на полицията следят за правилното протичане на движението. Патрули има на входовете и изходите на старата столица. Отворен за движение е Прохода на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. \r\nЛуиза ТРАНЧЕВА", "date": "2018.08.28", "title": "Велико Търново: Остава в сила предупреждението за опасност от падащи камъни при Прохода на Републиката"}
{"url": "http://www.focus-news.net/news/2018/08/28/2560608/dobrich-obshtinata-prikanva-grazhdanite-da-polozhat-tsvetya-na-plochata-barelef-na-tsar-boris-iii.html", "text": "На 28 август 2018 г. се навършват 75 години от кончината на Н. В. Цар Борис III. По този повод Община град Добрич приканва гражданите и гостите на града в знак на признателност да положат цветя на плочата барелеф на Цар Борис III. Това съобщиха от пресцентъра на  Община Добрич .", "date": "2018.08.28", "title": "Добрич: Общината приканва гражданите да положат цветя на плочата барелеф на Цар Борис III"}
{"url": "http://www.focus-news.net/news/2018/08/28/2560609/pazardzhik-vavedeno-e-ogranichenie-za-preminavaneto-na-tovarni-mps-nad-10t-po-transportniya-most-v-selo-boshulya.html", "text": "Интензивен е трафикът по главните пътища в областта, съобщи за  Радио „Фокус“ – Пазарджик  дежурният в Областно пътно управление-Пазарджик. Пътните настилки са мокри. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.08.28", "title": "Пазарджик: Въведено е ограничение за преминаването на товарни МПС над 10т по транспортния мост в село Бошуля"}
{"url": "http://www.focus-news.net/news/2018/08/28/2560612/mvr-trima-dushi-sa-zaginali-a-22-ma-sa-raneni-pri-katastrofi-v-stranata-prez-izminaloto-denonoshtie.html", "text": "Трима души са загинали, а 22-ма са ранени при 17 катастрофи в страната през изминалото денонощие. Това съобщиха от пресцентъра на  МВР.  В столицата са станали  52 леки инцидента и 2 тежки, в резултат на които няма загинали и ранени.", "date": "2018.08.28", "title": "МВР: Трима души са загинали, а 22-ма са ранени при катастрофи в страната през изминалото денонощие"}
{"url": "http://www.focus-news.net/news/2018/08/28/2560617/dobrich-v-zhk-druzhba-3-shte-bade-spryano-vodopodavaneto-do-1700-chasa-poradi-naprava-na-vodoprovodna-vrazka.html", "text": "В ЖК „Дружба“ 3 ще бъде спряно водоподаването днес поради направа на водопроводна връзка по ул. „Стефан Стамболов“, предаде кореспондентът на  Радио „Фокус” – Варна . Абонатите в квартала ще бъдат без водоподаване в часовете от 9.00 до 17.00. В периода от днес до 31 август в рамките на „Интегриран проект за подобряване на водния сектор в град Добрич“ ЛОТ 3 ще се работи по ул. „Стефан Стамболов“ от „Дружба“4 до „Никола Петков“, ул. „Иван Георгиев“, ул. „Самарско знаме“, ул. „Черно море“, ул. „Аврора“, ул. „Чайка“, ул. „Русалка“, ул. „Орфей“ - от „Димитър Ковачев“ до „Цар Освободител“, ул. „Чая“ с  ул. „Осми Март“, кв. „Строител“, ул.“Бачо Киро“, ул. „Перущица“ и ЖК „Добротица“ клон 9908. В същия период по ЛОТ 2  ще се работи по ул. “Иларион Макариополски“, ул. “Иван Рилски“ , ул. “Добричка епопея“ , ул. “Панайот Хитов“, ул. “Хан Тервел“, ул. “Цар Самуил“ , ул. “Георги Кирков“, ул. “Цар Самуил“, ул.“Неофит Бозвели“, ул. “Илинден“, ул. “Иван Вазов“ и ул. “Струма“.  \r\nЖулиета НИКОЛОВА", "date": "2018.08.28", "title": "Добрич: В ЖК „Дружба“ 3 ще бъде спряно водоподаването до 17.00 часа поради направа на водопроводна връзка"}
{"url": "http://www.focus-news.net/news/2018/08/28/2560614/gd-granichna-politsiya-intenziven-e-trafikat-na-granichnite-punktove-kalotina-kulata-kapitan-andreevo-i-lesovo.html", "text": "Интензивен е трафикът на изход за леки автомобили на ГКПП „Калотина“, за товарни автомобили и в двете посоки на ГКПП „Кулата“, на вход за леки автомобили на ГКПП „Капитан Андреево“ и ГКПП „Лесово“. Това съобщиха от пресцентъра на  ГД „Гранична полиция“ . На българо-македонската и българо-румънската граници трафикът е нормален на всички гранични контролно-пропускателни пунктове.", "date": "2018.08.28", "title": "ГД „Гранична полиция“: Интензивен е трафикът на граничните пунктове „Калотина“, „Кулата“, „Капитан Андреево“ и „Лесово“"}
{"url": "http://www.focus-news.net/news/2018/08/28/2560619/shumen-dvizhenieto-po-pat-iii-702-shumen-isperih-se-osashtestvyava-s-povisheno-vnimanie-poradi-chastichni-remonti.html", "text": "Движението по път III-702 граница област Шумен – Исперих от км 2 до км 22 се осъществява с повишено внимание в една лента поради частични ремонтни дейности на пътното платно, предаде репортер на  Радио „Фокус“- Шумен . Ограничението ще бъде в сила до 15 ноември. Движението в участъка се регулира с временна сигнализация и сигналисти. Върбишки проход остава затворен за всички видове пътни превозни средства. Ришки проход е отворен без ограничения. Пътните настилки в Шумен и областта са сухи. Видимостта е нормална. \r\nИвелина ИВАНОВА", "date": "2018.08.28", "title": "Шумен: Движението по път III-702 Шумен – Исперих се осъществява с повишено внимание поради частични ремонти"}
{"url": "http://www.focus-news.net/news/2018/08/28/2560618/kyustendil-84-dushi-sa-zayavili-uchastie-v-darzhavniya-zrelosten-izpit-po-balgarski-ezik-i-literatura-v-oblastta.html", "text": "84 души са заявили участие в държавния зрелостен изпит по български език и литература в областта. Това съобщиха за  Радио „Фокус” – Кюстендил  от Регионално управление на образованието – Кюстендил. Изпитът е започнал в 8.00 часа. На изпита се явяват зрелостници, получили слаби оценки от майската сесия, както и неявили се тогава. Матурата по български език и литература е разделена на три модула. \r\nПо български език и литература първият модул е един час и се състои от 30 въпроса със затворен отговор, които носят 30 точки. Вторият модул също е един час и включва 10 въпроса със свободен отговор и работа с текст, които носят 40 точки. Третият модул е интерпретативно съчинение или есе, което е за останалите 30 точки до общия сбор от 100 точки. \r\nВенцеслав ИЛЧЕВ", "date": "2018.08.28", "title": "Кюстендил: 84 души са заявили участие в държавния зрелостен изпит по български език и литература в областта"}
{"url": "http://www.focus-news.net/news/2018/08/28/2560620/plovdiv-na-1-septemvri-v-grada-shte-se-provede-striytbol-turnir.html", "text": "На 1 септември ще се проведе стрийтбол турнир. Това съобщиха за  Радио „Фокус“ – Пловдив  организаторите на събитието. Шампионатът ще започне в 09.00 часа на игрищата на Младежкия център на Гребната база и ще продължи през целия ден. Първата половина на деня ще бъде посветена на подрастващите баскетболисти от града и региона. Състезанията ще бъдат разделени на възрастови групи за момчета и момичета- до 12, до 15 и до 18 години. В 16.00 часа ще започне елитният турнир за мъже и жени над 18 години. В него ще вземат участие отбори от Пловдив и цялата страна. Всички отбори ще получат екипи за игра. Турнирът 18+ ще има такса за участие в размер на 40 лева за отбор. Събраната сума от таксите ще сформира награден фонд, който ще бъде разпределен между финалистите. По време на турнира ще се провеждат и конкурси за забивки и стрелба от тройката. Най-добрите отбори ще се борят за медали и материални награди. Състезанията ще се провеждат на две игрища с висококачествена настилка. Предвидени са също игри с публиката.", "date": "2018.08.28", "title": "Пловдив: На 1 септември в града ще се проведе стрийтбол турнир"}
{"url": "http://www.focus-news.net/news/2018/08/28/2560616/obshtinski-savet-burgas-shte-provede-redovno-zasedanie.html", "text": "Общински съвет – Бургас ще проведе редовно заседание днес от 9.00 часа в заседателната зала в „Културен дом на нефтохимика“, съобщиха от  Общинския съвет в Бургас . Дневният ред включва 29 докладни записки. Повечето от тях са тях са внесени от кмета Димитър Николов. Сред по-важните от тях са отчет на Димитър Николов, кмет на Община Бургас за изпълнение на решенията на Общински съвет – Бургас, отнасящи се до общинската администрация от заседанията, проведени в периода декември 2017 г.  – юни 2018 г., както и докладна записка от Йорданка Ананиева, зам.- кмет на Община Бургас, относно приемане на Проект на Наредба за изменение и допълнение на Наредбата за определянето и администрирането на местните такси и цени на услуги на територията на Община Бургас,  „Услуги, предоставени от училища“. \r\nЩе бъде разгледана и докладна записка от Димитър Николов, кмет на Община Бургас за разширяване, обогатяване и подпомагане обучението на студенти в IT сектора от двата бургаски университета. \r\nПредседателят на постоянната комисия по туризъм Живко Иванов Табаков е внесъл две докладни записки. Едната е относно създаване на временна комисия за изработване на Проект на Наредба за преместваемите обекти за търговски и други обслужващи дейности и елементи на градското обзавеждане на територията на община Бургас. А другата е във връзка с липса на парапет, преградно съоръжение по ул. „Индустриална“.", "date": "2018.08.28", "title": "Общински съвет – Бургас ще проведе редовно заседание"}
{"url": "http://www.focus-news.net/news/2018/08/28/2560613/pregled-na-osnovnite-temi-vav-velikotarnovskiya-pechat.html", "text": "„Американец спасява от руините хотел „Цар Борис“ и Йоновия хан“ е заглавие от първа страница на областния всекидневник  „Янтра Днес” .  Още два знакови паметника във Велико Търново – Йоновият хан и хотел „Цар Борис“, ще бъдат възстановени от американския милионер Едмънд Бек. Миналата седмица щатският предприемач бе на посещение в страната, за да обсъди плановете си за обновяване на двете сгради в старата столица, научи „Янтра ДНЕС“  … Какво предвиждат идеите му и кога се очаква тяхната реализация да започне, прочетете във всекидневника. „9585 болни са регистрирани в Онкологията“, пише още вестникът.  Болните от рак във Великотърновска област се увеличават, сочи справка на РЗИ. За м.г. в Онкологията на старата столица са регистрирани 9585 болни, които са със 150 повече от предходната година … Повече за тревожната статистика ще разберете от страниците на вестника. „Двама мъже влизат в затвора за открити в тях наркотици за над 1 млн. лв.“  е новина от криминалната хроника. В изданието ще откриете и коментар на проф. Марина Мойнова, която казва, че арттерапията не е само за болни хора и е „най-трудно да накараш някого да преодолее задръжките си и да ти се довери“ . „18 медала за СК „Боляри 2009“ от плувния турнир „Александър Русев“ в новина от спортните страници. „Търновецът Николай Филипов проби в американското кино“  е заглавие от другия областен ежедневник „Борба“.  Да се снимаш редом до известни в цял свят актьори е мечта на милиони хора по света. Тази привилегия има Николай Филипов от старата столица, по-известен зад океана като Ник Филипс. Младият мъж е участвал в пет холивудски ленти, а ролите му са все поддържащи … Повече за историята му, можете да научите  от днешния брой.  „Окръжният съд обяви иска от 24 900 лв. на затворника Георги Вълев срещу четири институции за справедлив“ е друга тема от вестника. Окръжният съд във Велико Търново е обявил, че иск за 24 900 лв. от осъдения до живот без право на замяна по делото „Килърите“ Георги Вълев е справедлив и трябва да се гледа в съдебно дело! Претенцията за причинени вреди по ЗОДОВ е насочена срещу МВР, Прокуратурата на България, Висшия съдебен съвет и държавата  …  Какви са исканията на осъдения и ще бъдат ли наистина удовлетворени, прочетете на страниците на ежедневника. „Шофьор с 2.70 промила „паркира“ в гаражна врата“ е новина от криминалната хроника на всекидневника. На първа страница на областния ежедневник е поместен и материал, разказващ за предстоящите разкопки в Никополис ад Иструм, за които държавата даде 20 000 лева.", "date": "2018.08.28", "title": "Преглед на основните теми във великотърновския печат"}
{"url": "http://www.focus-news.net/news/2018/08/28/2560615/el-pais-semeystvoto-na-frantsisko-franko-obeshta-da-izpolzva-vsichki-zakonovi-sredstva-za-da-spre-ekshumatsiyata-na-tyaloto-mu.html", "text": "Семейството на бившия испански лидер Франциско Франко предупреди, че ще използва „всички законови средства“, за да спре ексхумацията на тленните му останки от монументалния комплекс „Долината на падналите“, намираща се северно от столицата Мадрид. Изявлението дойде, след като правителството, начело със Социалистическата партия, обяви, че ще внесе поправки в Закона за историческото наследство, с които да узакони ексхумацията, пише  електронното издание на вестник El Pais . \r\nВ петък вицепремиерът Кармен Кало заяви, че „декретът ще позволи ексхумацията на тленните останки на диктатора Франциско Франко от мястото, където лежат жертвите от конфликта“, визирайки гражданската война в Испания (1936 – 1939). \r\nСемейството на Франко се противопоставя категорично на решението и обяви, че „при никакви обстоятелства“, „нито пасивно, нито активно“, няма да вземе участие в ексхумацията. В съобщение до пресата семейство Мартинес-Бордиу Франко обяви, че „категорично и единозначно се противопоставя“ на махането или преместването на тленните останки на испанския лидер и обеща да използва „всички легални средства“, за да го спре. \r\nЧленовете на семейството твърдят, че са единствените, които имат легалното право да решават съдбата на тялото на дядо си и описаха законодателната инициатива като „акт на ретроспективно отмъщение без прецедент в цивилизования свят“. \r\nОт фамилията добавят, че „ексхумацията се прави без нашето съгласие и ние ще изискаме тленните останки, за да можем да ги погребем в християнско гробище“. \r\nВ интервю пред La Razon Францис Франко, внукът на лидера, изключи възможността тялото на Франко да бъде погребано до това на майка му Кармен Поло в семейната гробница в Ел Прадо заради съображения за сигурност. \r\nИ докато семейството на Франко се противопоставя на ексхумацията, бившият испански премиер Хосе Луис Сапатеро приветства решението и го обяви за „изключително позитивно“. В интервю в неделя, бившият лидер на Социалистическата партия заяви, че инициативата „консолидира демократическите корени на испанското общество“ и обясни, че тленните останки на диктатор, погребани до жертвите му е „несъвместимо с доброто демократическо наследство“. „Диктатор не може да бъде погребан в почетно място“, добавя той. \r\nГоворител на дясноцентристката „Суидаданос“ пък описва декрета като „законова каша“ и обвини испанското правителство, че „прикрива ужасното си управление“ със заглавия. \r\nХавиер Марото, заместник-генерален секретар на най-голямата испанска партия – Народната партия, заяви, че екхумацията „не отива на Испания от 2018 година“. По думите му, Народната партия ще се отнесе към случая с „пълно безразличие“. \r\n„Ел Паис“ обяснява, че според декрета на правителството, „Долината на падналите“ ще бъде „място за възпоменание, памет и почит на жертвите“ на гражданската война и ще съдържа само тленните останки на убитите в конфликта. \r\nПревод и редакция:", "date": "2018.08.28", "title": "El Pais: Семейството на Франциско Франко обеща да използва „всички законови средства“, за да спре ексхумацията на тялото му"}
{"url": "http://www.focus-news.net/news/2018/08/28/2560621/protothema-gartsiya-nelegalni-migranti-sa-spreli-dvizhenieto-po-magistralata-atina-lamiya-i-sa-napadali-shofyori.html", "text": "Нелегални мигранти от приемния център Ламакаса изразиха недоволството си от условията в лагера като спряха движението по магистралата Атина – Ламия, пише  електронното издание на вестник Protothema. \r\nДвижението и в двете посоки е спряно от около 100 души, отбелязва вестникът. По данните на изданието, получени от очевидци, няколко нелегални мигранти са носили дървени бухалки и други оръжия и са нападали преминаващите коли, предизвиквайки страх. „Прототема“ пише, че те са действали абсолютно безконтролно, докато полицията е обяснила, че не е получила инструкции как да действа. \r\nПревод и редакция:", "date": "2018.08.28", "title": "Protothema (Гърция): Нелегални мигранти са спрели движението по магистралата Атина – Ламия и са нападали шофьори"}
{"url": "http://www.focus-news.net/news/2018/08/28/2560622/pregled-na-osnovnite-temi-v-shumenskiya-pechat.html", "text": "„Легендарният влак „Ориент Експрес“ днес минава през Каспичан“, е водещото заглавие във вестник  „Шуменска заря“ . Около 16.00 часа днес железопътната легенда „Ориент Експрес“ ще премине през гара Каспичан. В 13.50 часа той ще тръгне от Русе на път за Варна. Композицията на уникалния трен се състои от 16 луксозни вагона с общо тегло 889 тон.  \r\n„Гран при и две специални награди за хор „Бодра песен“, е друго заглавие от първа страница.  \r\n„Шофьорът, убил при ПТП кмета на с. Кочово, отива на съд“, пише вестникът.  Окръжна прокуратура – Шумен предаде на съд водач, причинил смъртта на друг в пътно-транспортно произшествие, при което шофирал с 1, 38 промила алкохол и висока скорост. На съд с обвинителен акте предаден 19-годишният Тони Б., който при управление на МПС в пияно състояние с концентрация на алкохол в кръвта 1,38 промила, причинил по непредпазливост смъртта на друг участник в движението – престъпление по член 343, ал. 3, буква „б“, във връзка с ал. 1 от НК. \r\n„Професор от Шуменския университет участва в славистичен конгрес“, информира ежедневникът.  Професорът по стилистика и приложна лингвистика д-р Димитър Попов от ШУ „Епископ Константин Преславски“ бе единственият представител на учебното заведение в XVI международен конкурс по славистика в Белград. Там той бе по препоръка на Лилия Дускаева от Санктпетербургския университет като представител на Международната комисия по медиалингвистика на славянските книжовни езици.  \r\n„Свикват сесия в Никола Козлево“, пише вестникът. Докладна записка е подготвил кметът на община Никола Козлево Ешреф Реджеб за актуализиране на разчета за финансиране на капиталовите разходи за 2018 г. Сред тях са дейности, свързани с извършването на ремонт, оборудване и обзавеждане на СУ „Цанко Церковски“ в село Никола Козлево, извършването на аварийно-възстановителни работи на речното легло на река Хърсовска в село Каравелово и извършване на ремонт на Народното читалище „Пробуда -1906“ в село Никола Козлево.  \r\n„Община Велики Преслав ще осигури пари за училищата с малко деца“, информира изданието. Повече от 20 000 лв. Ще даде от бюджета си Община Велики Преслав за дофинансиране на три учебни заведения. Средствата отиват предимно за училищата в селата Драгоево и Златар. Те ще получат между 8 и 9 хиляди, за да покрият недостига, формиран от намаления брой ученици.", "date": "2018.08.28", "title": "Преглед на основните теми в шуменския печат"}
{"url": "http://www.focus-news.net/news/2018/08/28/2560625/vidin-normalno-prohodimi-sa-patishtata-v-oblastta.html", "text": "Нормално проходими са пътищата във Видинска област, каза за  Радио „Фокус“ – Видин  дежурният служител в Областно пътно управление - Видин. В посока за граничен пункт „Дунав мост 2“ се движат предимно тежкотоварни автомобили. Най-интензивен е трафикът в участъка на главен път Е-79 между Видин и Дунавци.   \r\nДвижението по път II-14 Видин – Кула – Връшка чука е ограничено поради укрепване на свлачище. Обходният маршрут е по съществуващ стар път в непосредствена близост. Движението се регулира с вертикална сигнализация. Движението по път III-114 Лом – Ружинци е ограничено за автомобили над 12 т поради ремонтни дейности.  \r\nВъв Видин трафикът е натоварен в централната градска част, по входно изходните артерии и по бул. „Панония“. \r\nАнна ЛОЗАНОВА", "date": "2018.08.28", "title": "Видин: Нормално проходими са пътищата в областта"}
{"url": "http://www.focus-news.net/news/2018/08/28/2560628/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция “Фокус”   от Планинска спасителна служба (ПСС) при БЧК. Почти всички високи части на планините са в мъгла, при Черни връх духа силен вятър на останалите места е умерен. На много места през нощта е паднал дъжд и теренът е мокър. Прогнозите не показват бързо подобряване на времето и условията. Температурите са сравнително ниски, по най-високите части на планините под 10 градуса, а на нивото на хижите между 12-15 градуса. На места превалява слаб дъжд. В обичайния за лятото режим работят лифтовите съоръжения на Пампорово, Боровец и Банско.   \r\nНяма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.08.28", "title": "ПСС: Лоши са условията за туризъм в планините"}
{"url": "http://www.focus-news.net/news/2018/08/28/2560624/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Преди броени дни Международната дунавска регата ТИД 2018 премина през Свищов. Градът е част от маршрута на спортното събитие от 63 години, а какво се случи по време на гостуването на състезателите през настоящата година, ще научите в предаването „Добре дошли в Свищов“ на  Радио „Фокус“ – Велико Търново  от Йордан Герчев, председател на Туристическо дружество „Алеко-1900“.  \r\nИ още - в минутите на днешното издание ще Ви представим картината на трудовия пазар в Свищов в разгара на лятото. За пореден месец броят на безработните в региона намалява, а повече за положителната тенденция ще разберем от Таня Гуцева, младши експерт в Дирекция „Бюро по труда“ – Свищов.  \r\nЩе Ви запознаем и с правилата за участие в два от традиционните конкурси, които Община Свищов организира в края на лятото. Става въпрос за поетичното състезание „Свищовски лозници“, в което могат да участват писатели от цялата страна, и за Конкурса за най-добро домашно вино. И двете съревнования се провеждат в края на септември, когато е празникът на града. Кой и по какъв начин може да се включи в тях ще попитаме Таня Ликова, главен експерт в Отдел „Култура“ в Общината. Водещ на предаването днес е Луиза Транчева. Телефонът за връзка със студиото е 0885 303 375.", "date": "2018.08.28", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/08/28/2560626/varna-remontni-deynosti-se-izvarshvat-po-chast-ot-patya-valchi-dol-suvorovo.html", "text": "Добри са условията за пътуване по републиканската пътна мрежа на територията на Варненска област, предаде репортер на  Радио „Фокус“ – Варна . Пътните настилки са сухи, видимостта е добра. Трафикът по републиканската пътна мрежа на територията на Варненска област се осъществява нормално. Полицейското присъствие е засилено с цел ограничаване на тежките пътни инциденти през летния сезон. В областта трафикът е интензивен от и към курортите край Варна. Натоварено е и по пътя Варна – Бургас. Движението в участък от пътя Кранево – Варна е ограничено за моторни превозни средства над 10 тона. Обходният маршрут е през Кичево и Оброчище. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. \r\nМарияна ВАЛЕНТИНОВА", "date": "2018.08.28", "title": "Варна: Ремонтни дейности се извършват по част от пътя Вълчи дол – Суворово"}
{"url": "http://www.focus-news.net/news/2018/08/28/2560623/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Семейството на бившия испански лидер Франциско Франко предупреди, че ще използва „всички законови средства“, за да спре ексхумацията на тленните му останки от монументалния комплекс „Долината на падналите“, намираща се северно от столицата Мадрид. Изявлението дойде, след като правителството, начело със Социалистическата партия, обяви, че ще внесе поправки в Закона за историческото наследство, с които да узакони ексхумацията, пише  електронното издание на вестник El Pais . \r\nВ петък вицепремиерът Кармен Кало заяви, че „декретът ще позволи ексхумацията на тленните останки на диктатора Франциско Франко от мястото, където лежат жертвите от конфликта“, визирайки гражданската война в Испания (1936 – 1939). \r\nСемейството на Франко се противопоставя категорично на решението и обяви, че „при никакви обстоятелства“, „нито пасивно, нито активно“, няма да вземе участие в ексхумацията. В съобщение до пресата семейство Мартинес-Бордиу Франко обяви, че „категорично и единозначно се противопоставя“ на махането или преместването на тленните останки на испанския лидер и обеща да използва „всички легални средства“, за да го спре. \r\nЧленовете на семейството твърдят, че са единствените, които имат легалното право да решават съдбата на тялото на дядо си и описаха законодателната инициатива като „акт на ретроспективно отмъщение без прецедент в цивилизования свят“. \r\nОт фамилията добавят, че „ексхумацията се прави без нашето съгласие и ние ще изискаме тленните останки, за да можем да ги погребем в християнско гробище“. \r\nВ интервю пред La Razon Францис Франко, внукът на лидера, изключи възможността тялото на Франко да бъде погребано до това на майка му Кармен Поло в семейната гробница в Ел Прадо заради съображения за сигурност. \r\nИ докато семейството на Франко се противопоставя на ексхумацията, бившият испански премиер Хосе Луис Сапатеро приветства решението и го обяви за „изключително позитивно“. В интервю в неделя, бившият лидер на Социалистическата партия заяви, че инициативата „консолидира демократическите корени на испанското общество“ и обясни, че тленните останки на диктатор, погребани до жертвите му е „несъвместимо с доброто демократическо наследство“. „Диктатор не може да бъде погребан в почетно място“, добавя той. \r\nГоворител на дясноцентристката „Суидаданос“ пък описва декрета като „законова каша“ и обвини испанското правителство, че „прикрива ужасното си управление“ със заглавия. \r\nХавиер Марото, заместник-генерален секретар на най-голямата испанска партия – Народната партия, заяви, че екхумацията „не отива на Испания от 2018 година“. По думите му, Народната партия ще се отнесе към случая с „пълно безразличие“. \r\n„Ел Паис“ обяснява, че според декрета на правителството, „Долината на падналите“ ще бъде „място за възпоменание, памет и почит на жертвите“ на гражданската война и ще съдържа само тленните останки на убитите в конфликта. \r\n***  Сестринската партия на Християндемократическия съюз (ХДС) – Християнсоциалния съюз (ХСС) регистрира най-слаба подкрепа от избирателите през тази година преди регионалните избори в Бавария през октомври, сочат данните от последната анкета, пише  европейската редакция на Politico . \r\nСамо 37,8% от имащите право на глас са заявили, че ще подкрепят консервативната ХСС, което продължава тенденцията за намаляване на подкрепата за него, съгласно анкета, проведена от социологическа агенция Civey за Augsburger Allgemeine Zeitung. Това е с 0,3% по-малко от преди две седмици. \r\nХСС, която доминира политическия живот в богатата южна германска област след Втората световна война,  изглежда ще загуби мнозинството си на изборите през октомври, което означава, че ще трябва да влезе в съюз с друга партия, за да формира правителство, коментира изданието. \r\nСпоред данните от изследването, „Зелените“ в момента са втора политическа сила в региона с подкрепа от 15,1%, трета е „Алтернатива за Германия“ с 13,5%, а четвърта е Германската социалдемократическа партия (ГСДП) с 11,8%. \r\n„Политико“ припомня, че по-рано това лято председателят на ХСС Хорст Зеехофер оказа натиск върху канцлера Ангела Меркел да възприеме по-строга политика за предоставяне на убежище на мигрантите, което се считаше за ход, който трябва да върне подкрепата за партията в Бавария и да я защити от конкуренцията от дясно на „Алтернатива за Германия“. \r\nНо съгласно резултатите от анкета, проведена по-рано този месец, стратегията не е дала резултати и 34% от баварците смятат, че ХСС и регионалния премиер Маркус Зьодер са проблем за региона, докато само 28% смятат същото за бежанците. \r\n*** Нелегални мигранти от приемния център Ламакаса изразиха недоволството си от условията в лагера като спряха движението по магистралата Атина – Ламия, пише  електронното издание на вестник Protothema. \r\nДвижението и в двете посоки е спряно от около 100 души, отбелязва вестникът. По данните на изданието, получени от очевидци, няколко нелегални мигранти са носили дървени бухалки и други оръжия и са нападали преминаващите коли, предизвиквайки страх. „Прототема“ пише, че те са действали абсолютно безконтролно, докато полицията е обяснила, че не е получила инструкции как да действа. \r\n*** Много фирми в Германия все още се надяват, че Великобритания ще отмени решението си да напусне ЕС, според един от най-добрите бизнес лидери на страната, който също предупреди за опасностите от Брекзит без споразумение. \r\n\"Рискът от „твърд“ Брекзит без споразумение нараства с всеки изминал ден\", каза Йоахим Ланг, шеф на Федерацията на германските индустрии (BDI), в интервю за вестник    Rheinische Post   . \"Всички фирми се подготвят за този най-лош сценарий.\" \r\nГерманският бизнес е обезпокоен от последните предупреждения на британското правителство за Брекзит без споразумение, каза той. \"Новото е, че самото британско правителство предупреждава за възможността за твърд Брекзит. Те внимателно подготвят населението си за това\". \r\nBDI, който се описва като глас на немската индустрия, създаде работна група \"Брекзит\" от над 200 експерти, която да оцени рисковете. \r\n\"Ние подозираме, че последиците от твърдия Брекзит ще бъдат значително по-сериозни, отколкото британското правителство в момента казва на своите граждани\", каза Ланг. \"И най-вече в самата Великобритания. Британците вече са се превърнали от двигател на растежа в най-лошо представящите се в Европа. \" \r\nЧуждестранните инвестиции в Обединеното кралство са се понижили, каза той, което е \"драматично развитие, което трябва да предизвика спешни действия от страна на правителството в Лондон\". \r\nНа въпрос дали германската индустрия би искала Брекзит да се отмени чрез втори референдум той отговори: \"Гласоподавателите гласуваха за Брекзит, което трябва да бъде уважено\", каза Ланг. \"Но това би спестило на много бизнесмени безсънни нощи, ако британците останат в ЕС.\" \r\n\"[Великобритания е] изключително либерална и пазарно ориентирана държава\", каза той. \"Бихме искали да продължим с тях като партньор в ЕС. Ето защо мнозина в немската индустрия искат британците да преосмислят напускането. Дали това е реалистично или романтично е друг въпрос. Казваме на бизнеса ни: подгответе се за най-лошото и се надявайте, да се окаже по-хубаво“. \r\nВеликобритания е петият по големина търговски партньор на Германия и е внесъл немски стоки в размер на 84 млрд. евро  Но идват несигурни времена за 2 200 базирани в Великобритания германски компании и 412 000 служители. \r\nАсоциацията на немските индустриални и търговски камари (DIHK) публикува наръчник през март, за да подготви членовете си за Брекзит, като подробно описва как промените в превоза на стоки, финансови услуги, данъци и договори могат да засегнат германците, които правят бизнес в Обединеното кралство.", "date": "2018.08.28", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/08/28/2560630/deneshen-makedoniya-skopie-izprashta-voynitsi-v-afganistan-i-livan.html", "text": "Македонската парламентарна комисия по отбрана и сигурност в понеделник е приела прокторешение за изпращане на членове на Армията на Република Македония (АРМ) в Афганистан и Ливан, пише  електронното издание на вестник „Денешен“ . \r\nСъгласно предложението, за участие в мироопазващата операция „Решителна подкрепа“ в Афганистан  трябва да бъдат изпратени трима щабни офицери от АРМ в Главното командване на мисията в Кабул за период от шест месеца – от декември 2018 година до юни 2019 година – освен това в същия период 13 щабни офицери ще бъдат в Командването за обучение, консултиране и съдействие в Кабул и 25 военнослужещи от АРМ в частта за защита на силите на Главното оперативно командване в Кабул. \r\nВ решението се посочва, че финансовите разходи за заплатите и надбавките на военнослужещите ще бъдат осигурени от Министерството на отбраната, а останалите разходи ще бъдат поети от страните-партньори. \r\nЗа участие в мироопазващата операция „УНИФЛ“ в Командването на съвместните специализирани сили на Въоръжените сили на Италия – сектор Запад в Ливан ще бъдат изпратени двама щабни офицери на АРМ в периода от октомври 2018 до април 2019 година. \r\nРешенията за заминаването на македонските войници в Афганистан и Ливан трябва да бъдат приети от парламента на заседание, насрочено за 29 август. \r\nПревод и редакция:", "date": "2018.08.28", "title": "„Денешен“ (Македония): Скопие изпраща войници в Афганистан и Ливан"}
{"url": "http://www.focus-news.net/news/2018/08/28/2560627/veliko-tarnovo-bez-voda-sa-kvartal-simeon-vankov-i-mestnostta-manastira-v-svishtov.html", "text": "Без вода до 16.00 часа остават квартал „Симеон Ванков“ и  местността „Манастира“ в Свищов. Това съобщиха за  Радио „Фокус“ – Велико Търново  от ВиК-Велико Търново. Причината са планови монтажни работи по водопроводната мрежа на град Свищов. Дейностите вече започнаха и се очаква да приключат в късния следобед, около 16.00 часа. Освен че ще спрат водата в участъци от Свищов, те ще доведат и до намаляване дебита и налягането и в западната част на село Царевец.  \r\nМария НЕДЕВА", "date": "2018.08.28", "title": "Велико Търново: Без вода са квартал „Симеон Ванков“ и  местността „Манастира“ в Свищов"}
{"url": "http://www.focus-news.net/news/2018/08/28/2560632/sliven-intenziven-e-trafikat-po-patishtata-v-oblastta.html", "text": "Интензивен е трафикът по пътищата в област Сливен, съобщиха от  Областно пътно управление-Сливен . \r\nЗатворени за тежкотоварни автомобили над 10 т са проходите Твърдишки и Вратник. Опасност от падащи камъни има по пътя Сливен – Ичера – Градец. Движението в участъка от с. Мокрен до пътен възел \"Петолъчката\" от км 232+550 до км 233+550 се осъществява в едната лента поради извършване ремонтни дейности на асфалтовата настилка.Движението се регулира с пътни знаци. Движението по пътя между селата Тополчане и  Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Движението по пътя Гурково – Нова Загора – Свиленград в участъка от с. Млекарево до ТЕЦ 2 Марица Изток се осъществява с повишено внимание поради частични ремонтни дейности на асфалтовата настилка, оформяне на банкети и окопи. Ремонтите  ще приключат  в края на август. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.08.28", "title": "Сливен: Интензивен е трафикът по пътищата в областта"}
{"url": "http://www.focus-news.net/news/2018/08/28/2560631/sport-uefa-nakaza-tezhko-levski.html", "text": "Дисциплинарната комисия на европейската футболна централа наказа тежко столични Левски с 40 хиляди евро глоба и двама мача пред празни трибуни в следващите две домакинства на отбора в европейските клубни турнири. Санкцията е наложена заради ексцесиите на мача Левски – Вадуц от първия предварителен кръг на Лига Европа, когато гранда отпадна от носителя на Купата на Лихтенщайн. Сред провиненията са безредици по трибуните, хвърляне на предмети кум терена, расистко поведение и опит за нахлуване на терена.", "date": "2018.08.28", "title": "Спорт: УЕФА наказа тежко Левски"}
{"url": "http://www.focus-news.net/news/2018/08/28/2560634/vratsa-70-rasteniya-kanabis-sa-otkriti-v-dvora-na-chasten-imot-v-selo-osen.html", "text": "70 растения канабис са били открити след оперативно-следствени действия на служители от сектор „Криминална полиция“ при ОДМВР-Враца и колегите им от УП-Криводол. Проверката в двора на частен имот е проведена  в рамките на специализирана операция за противодействие на престъпленията свързани с наркотични вещества. Това съобщиха от  ОДМВР-Враца . \r\nНа 27 август 2018г., полицейските служители са извършили проверка в двора на къща  в село Осен, община Криводол. Открити са 70 растения с височина около от 40 до 180 см,  с общо тегло около 650 грама зелена листна маса, която при направения полеви наркотест реагира на канабис. \r\nПо случая е образувано бързо производство.", "date": "2018.08.28", "title": "Враца: 70 растения канабис са открити в двора на частен имот в село Осен"}
{"url": "http://www.focus-news.net/news/2018/08/28/2560629/burgas-s-ednominutno-malchanie-v-pamet-na-zaginalite-sled-katastrofata-kray-svoge-zapochna-zasedanieto-na-obshtinskiya-savet.html", "text": "С едноминутно мълчание в памет на загиналите вследствие на катастрофата край Своге започна заседанието на Общински съвет-Бургас, предаде репортер на  Радио „Фокус“ – Бургас . \r\nОсвен предварително записаните 29 докладни записки, към дневния ред на заседанието бяха добавени още 3. \r\nВеселина НИКОЛОВА", "date": "2018.08.28", "title": "Бургас: С едноминутно мълчание в памет на загиналите след катастрофата край Своге започна заседанието на Общинския съвет"}
{"url": "http://www.focus-news.net/news/2018/08/28/2560633/plovdiv-rayonniyat-sad-ostavi-v-aresta-19-dushi-zadarzhani-po-sluchaya-s-chetirite-razkriti-fabriki-za-proizvodstvo-na-nelegalni-tsigari.html", "text": "Районният съд в Пловдив остави в ареста 19-те задържани за нелегално производство на цигари без бандерол. Това съобщиха за  Радио „Фокус“ – Пловдив  от Съдебната палата. След дълго заседание, продължило след полунощ, съдът взе мярка за неотклонение „задържане под стража“ спрямо задържаните. Според магистратите е налице обосновано предположение обвиняемите да са извършили престъпленията, за които са им повдигнати обвинения. Съдът намира, че макар и да не съществува опасност същите да се укрият, е налице реална опасност да извършат престъпление при по-лека мярка за неотклонение. Определението подлежи на протест и обжалване пред Окръжен съд – Пловдив в 3-дневен срок, като в този случай делото ще се гледа на 4 септември от 15.30 часа. Предвиденото наказание за това деяние е от 2 до 8 години „лишаване от свобода“. „Фокус“  припомня, че при акция на пловдивската полиция в края на миналата седмица бе разкрита мащабна престъпна схема за производство на незаконни цигари. Бяха иззети 42 тона тютюн за 7 милиона лева и 190 000 кутии цигари за  милион и половина лева. Общо 4 нелегални цигарени фабрики бяха открити в  Тутракан, Горна Оряховица и в Дупница. Освен 19-те задържани, четирима от групата са обявени за общодържавно издирване. \r\nТони МИХАЙЛОВ", "date": "2018.08.28", "title": "Пловдив: Районният съд остави в ареста 19 души, задържани по случая с четирите разкрити фабрики за производство на нелегални цигари"}
{"url": "http://www.focus-news.net/news/2018/08/28/2560636/blagoevgrad-katastrofa-mezhdu-avtobus-i-mikrobus-e-stanala-na-patya-bansko-gotse-delchev-v-rayona-na-selo-eleshnitsa-nyama-postradali.html", "text": "Катастрофа между автобус и микробус е станала на пътя Банско – Гоце Делчев, в района на село Елешница. Това съобщи за  Радио „Фокус“ – Пирин  говорителят на Областна дирекция на МВР – Благоевград Йорданка Шаркова. При пътнотранспортното произшествие няма пострадали, нанесени са само материални щети по превозните средства. Движението в района на катастрофата не е затруднено, като преминаването се извършва в една лента и се регулира от служители на „Пътна полиция“. \r\nЛивия НИНОВА", "date": "2018.08.28", "title": "Благоевград: Катастрофа между автобус и микробус е станала на пътя Банско – Гоце Делчев, в района на село Елешница, няма пострадали"}
{"url": "http://www.focus-news.net/news/2018/08/28/2560635/to-vima-gartsiya-aleksis-tsipras-e-zalozhnik-na-strategiya-na-omraza-i-polyarizatsiya.html", "text": "Ще стане ли СИРИЗА политическа жертва на Алексис Ципрас в опита му да се спаси политически с поглед към изборите? Това е въпросът, който доминира политическата сцена през последните няколко дни, в навечерието на обявените промени в кабинета, които ще разкрият истинските намерения на премиера и какво място за маневри ще има той. Имайки предвид това, стратегията на екипа за комуникации на премиера е очевидна, пише  електронното издание на вестник „То Вима“  в кратък критичен материал за гръцкия министър-председател, представен без редакторска намеса. \r\nОще в първите няколко дни след бедствието в Мати, имаше опит да се опише г-н Ципрас като абсолютен лидер, да се прехвърли отговорността на подчинените му и недостатъците на държавните служби, на предишните правителства и на самите пожарникари. \r\nСлед обръщението към нацията в Итака по случай излизането от кредитната програма и с поглед към кадровите промени в кабинета, личи опит премиерът да бъде изобразен като максималния лидер, като човекът, който има способността да прави магически политически ходове и да изнесе тежестта на спасението на партията. \r\nСтратегията бе разкрита в речта на министър-председателят в Итака, където той се обяви за „капитан“ на държавния кораб“. \r\nМеждувременно проправителственият уебсайт публикува неподписан текст относно промените в кабинета, които се разглеждат като отражение на абсолютните виждания на премиера. \r\n\"Страната продължава решително към следващия ден и не може да бъде управлявана от вчерашните политически сили, независимо дали се наричат „Нова демокрация“ или СИРИЗА. Тя трябва да възприеме нова гледна точка по отношение на правителствата, която да включва лица, които се отличават в обществото, хора с възможности, които могат да отбележат началото на наистина нова епоха \", се казва в публикацията. \r\nВсичко това предсказва следващите стъпки в правителствената стратегия. Ципрас ще бъде описан като уникална лидерска фигура, която „има способността“ да върши нещата и на когото правителството и партията трябва да се подчинят. \r\nВъпреки оптимистичните, амбициозни и до голяма степен арогантни усилия да се накарат хората да забравят събитията от миналите седмици, които показаха индивидуалните и правителствените неадекватности, действието се развива пред обществото и отстрани нещата изглеждат по друг начин. \r\nДори ако Ципрас разглежда СИРИЗА като политически албатрос, той ще трябва да поддържа курса с партията до изборите, тъй като не може да разшири представителството на различни политически сили в правителството. \r\nФинансовият министър Евклид Цакалотос изпрати послание до министър-председателя в изявление. \r\n\"Пишем нови страници след политическата Одисея на меморандумите. Няма да е лесно, но ги пишем заедно с хора, които са ни подкрепяли през всичките тези години в правителството и партията\", заяви той в писмено изявление. \r\nПревод и редакция:", "date": "2018.08.28", "title": "„То Вима“ (Гърция): Алексис Ципрас е заложник на стратегия на омраза и поляризация"}
{"url": "http://www.focus-news.net/news/2018/08/28/2560639/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-29-avgust-2018-g.html", "text": "„Софийска вода” временно ще прекъсне водоснабдяването в някои части на столицата на 29 август 2018 г. (сряда), съобщиха от пресцентъра на  дружеството . \r\nВъв връзка с подмяна на изпускател на водопровод, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: \r\n- с. Кокаляне - карето между : ул. „Самоковско шосе“, ул. „Искър“, ул. „Валозите“,    ул. „Тополите“, ул. „Васил Левски“ и ул. „Йованец“;   \r\n- с. Панчарево – карето между: ул. „Самоковско шосе“, ул. „Йованец“, ул. „Курията“, ул. „Беликата“, ул. „Бор“, ул. „Ловджийска чешма“ и ул. „Риляник“;  \r\n- ресторант „Златната рибка“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес:  \r\n- с. Кокаляне – ул. „Димитър Благоев“, ъгъла с ул. „Васил Левски“ - от 22:00ч. на 29.08.18г.; \r\n- с. Панчарево -  на площада – ул. „Елин Пелин”, ъгъла с ул. „Васил Левски” -  от 22:00ч. на 29.08.18г. \r\nВъв връзка с изграждане на сградно водопроводно отклонение на ул. „Велчо Атанасов“, кв. „Подуяне“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на ул. „Велчо Атанасов“, от ул. „Георги Минчев“ до ул. „Острец“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Велчо Атанасов“, ъгъла с ул. „Кадемлия“. \r\nВъв връзка с подмяна на сградно водопроводно отклонение на ул. „Перник“, жк. „Св. Троица“, се налага спиране на водоподаването от 09:30 до 14:30 часа на клиентите на „Софийска вода”, живеещи в района на: \r\n- ул. „Перник“ от ул. „Враня“ до бул. „Ген. Николай Столетов“; \r\n- бул. „Ген. Николай Столетов“ от ул. „Майор Векилски“ до ул. „Алдомировска“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Перник“, ъгъла с бул. „Ген. Николай Столетов“. \r\nВъв връзка с подмяна на сградно водопроводно отклонение на ул. „Никола Крушкин - Чолака“, кв. „Кръстова вада“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Никола Крушкин - Чолака“, от ул. „Асен Найденов“ до ул. „Асен Йорданов“, ул. „Мичман Тодор Саев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Никола Крушкин - Чолака“ №8. \r\nВъв връзка с подмяна на водомерен възел на ул. „Майска роза“, местност „Гърдова глава“, се налага спиране на водоподаването от 09:30 до 12:30 часа на клиентите на „Софийска вода”, живеещи в района на ул. „Майска роза“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Майска роза“, ъгъла с ул. „Карамфил“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.28", "title": "„Софийска вода” временно ще прекъсне водоснабдяването в някои части на столицата на 29 август 2018 г."}
{"url": "http://www.focus-news.net/news/2018/08/28/2560640/varna-peshehodets-e-blasnat-ot-lek-avtomobil-v-rayona-na-ul-mir-v-grada-nyama-opasnost-za-zhivota-mu.html", "text": "Пешеходец е блъснат от лек автомобил в района на ул. „Мир“ във Варна. Това съобщиха за  Радио „Фокус” – Варна  от „Пътна полиция”. Пострадалият е настанен в болнично заведение, няма опасност за живота му. През последното денонощие екипите на „Пътна полиция“ са обслужили 10 катастрофи, регистрирани в рамките на града. В района на 4-то РПУ във Варна също има регистрирани две леки произшествия. \r\nТрафикът в града е натоварен по основните булеварди. От полицията апелират водачите да шофират с повишено внимание и съобразена скорост. \r\nМарияна ВАЛЕНТИНОВА", "date": "2018.08.28", "title": "Варна: Пешеходец е блъснат от лек автомобил в района на ул. „Мир“ в града, няма опасност за живота му"}
{"url": "http://www.focus-news.net/news/2018/08/28/2560637/pazardzhik-pozharnikari-ot-dospat-i-velingrad-sa-ovladeli-problem-s-tech-na-gaz-ot-tsisterna-na-benzinostantsiya-i-gazostantsiya-v-grad-sarnitsa.html", "text": "На 27 август 2018 г., в 19.52 ч., на тел.112 е получен сигнал за теч на газ от цистерна на бензиностанция и газостанция, частна собственост, намираща се в град Сърница, ул. „Свобода“, собственост на 67-годишен мъж. Това съобщиха от  ОДМВР-Смолян . Предполагаема причина за инцидента е техническа неизправност - скъсан предпазен клапан. Произшествието е посетено и ликвидирано от един екип на РСПБЗН – Доспат. За овладяване и ликвидиране на произшествието е оказана помощ от РСПБЗН – Велинград с един противопожарен автомобил, един специализиран автомобил и трима служители.", "date": "2018.08.28", "title": "Пазарджик: Пожарникари от Доспат и Велинград са овладели проблем с теч на газ от цистерна на бензиностанция и газостанция в град Сърница"}
{"url": "http://www.focus-news.net/news/2018/08/28/2560642/blagoevgrad-italianski-kulturen-institut-gostuva-s-izlozhba-v-grada.html", "text": "Изложбата „Идентичност между символика и цветове“ ще представи Италиански културен институт в Благоевград. Откриването на експозицията ще се проведе на 29 август (сряда) от 18.00 часа в Градска художествена галерия. Това съобщиха от пресцентъра на  Общината . Жителите и гостите на града, ще имат възможността да видят как Италия и България изразяват концептуално търсене на връзките между знак и цвят, в интерпретация на гордостта от миналото си и от собствената си специфична идентичност. \r\nСимволът на знамето е общата свързваща нишка, общият знаменател, който създава различни естетически динамики, за да стигне до изненадващи артистични решения. \r\nВ началото на XXI век, характеризиращ се с разгорещени дебати по темата за културното разнообразие, изложбата потвърждава значението на споделеното наследство, запазено в културата на всяка една страна по света, и на сравнението и диалога, които ни обединяват. От литографии до фотографии, минавайки през дигиталната графика и най-класическата рисунка, творците възстановяват огромната художествена вселена, която преодолява териториалните граници в диалог между традиции и възприятия.", "date": "2018.08.28", "title": "Благоевград: Италиански културен институт гостува с изложба в града"}
{"url": "http://www.focus-news.net/news/2018/08/28/2560641/sliven-88-zrelostnitsi-sa-na-matura-po-balgarski-ezik-i-literatura-v-oblastta.html", "text": "88 зрелостници  са се явили на матурата по български език и литература днес в област Сливен, съобщи пред  Радио „Фокус“ – Сливен  началникът на Регионалното управление на образование в Сливен Бисерка Михалева. Изпитният вариант и ключът  с верните отговори ще бъдат  публикувани на сайта на Министерството на образованието и науката след 16.30 часа. \r\nРезултатите от държавните зрелостни изпити ще бъдат обявени до 10 септември. \r\nУтре, 29 август, е вторият задължителен държавен зрелостен изпит по предмет по избор от сесията август-септември. От 30 август до 5 септември ще се проведат държавните зрелостни изпити по желание.", "date": "2018.08.28", "title": "Сливен: 88 зрелостници са на матура по български език и литература в областта"}
{"url": "http://www.focus-news.net/news/2018/08/28/2560643/pregled-na-osnovnite-temi-vav-varnenskiya-pechat.html", "text": "„Природният газ може да поскъпне с повече от 20%“, е заглавие от първа страница в днешния брой на варненския вестник  „Черно море“ . Цената на природния газ вероятно ще се повиши с повече от 20% през новия отоплителен сезон. Подробности по темата са публикувани на 6 стр.  \r\n„Варна остава трета по раждаемост“, е друго заглавие в броя. Варна остава на трето място в страната по раждаемост. Това сочат последните данни от националния регистър на Министерството на здравеопазването (МЗ). От началото на годината до 27 август в трите специализирани отделения на морския ни град са проплакали за първи път 2470 бебета.  \r\n„Водата в част от Фичоза е замърсена“, информира вестникът. Водата от ведомствен източник „Прибой“ в местността Фичоза до ресторант „Морска звезда“ не отговаря на микробиологичните норми. Това сочат изследванията на Регионалната здравна инспекция във Варна, направени в 13 населени места в периода 1 – 15 август. Пробите са показали отклонения по показателите колиформи, ентерококи и микробно число при 22 градуса. Във връзка с това е връчено предписание до управителя на фирма „Прибой“ за проучване на причините, довели до несъответствието в качеството на питейната вода, и за провеждане на учестен мониторинг, съобщават още от РЗИ – Варна.  \r\n„Горя къщата, в която е живял Йордан Йовков“, четем също в изданието. Пожар горя в необитаема къща във Варна, в която е живял писателят Йордан Йовков. Няма пострадали при инцидента, съобщиха от пресцентъра на ОД на МВР. В 8.13 часа вчера е подаден сигнал за възникнал пожар в къща на ул. „Георги Живков“ 11. На място са били изпратени три противопожарни автомобила, които са загасили огъня. Предполагаемата причина за пожара е небрежност при боравене с открит огън в рушащата се къща, до която е имало достъп на клошари. В изоставената къща Йовков е написал повестта „Жетварят“.  \r\n„Морето е в капана на мъртво вълнение“, информира изданието. Започна опасна седмица, в която морето ни попада в капана на мъртвото вълнение. Още от края на юли и началото на август явлението е характерно за нашето крайбрежие. Според учените от Института по океанология във Варна мъртвото вълнение се дължи и на вятъра. Понякога мъртвите вълни са кратки, но друг път те обхващат целия бряг. Мъртвото вълнение се познава освен по вихрите от пясък във водата и по безброя от плуващи навсякъде и във всички посоки водорасли.", "date": "2018.08.28", "title": "Преглед на основните теми във варненския печат"}
{"url": "http://www.focus-news.net/news/2018/08/28/2560638/shumen-27-godishniyat-mazh-koyto-beshe-na-borda-na-padnaliya-na-22-avgust-samolet-ostava-pod-nablyudenie.html", "text": "27-годишният мъж, който беше на борда на самолета, паднал на 22 август остава под наблюдение. Това каза за  Радио „Фокус“- Шумен  д-р Димитър Костов, изпълнителен директор на МБАЛ- Шумен. Няма влошаване на състоянието му с оглед на получените наранявания. Д-р Костов посочи, че му предстоят операции относно счупванията, получени в следствие на инцидента. Изпълнителният директор потвърди, че снощи е починал 62-годишният мъж, пострадал при самолетния инцидент край Шумен. Пострадалият е бил с множество наранявания, с тежка гръдна травма и тежка контузия на бял дроб.  „Фокус“ припомня:  Произшествието стана на 22 август с 4-местен частен самолет „Пайпер“, при заход за кацане на летище Шумен. При опит да кацне самолетът, който е с 2 двигателя, се е ударил в дърво в овощна градина в района на Пети километър. Действията по разследването продължават. \r\nИвелина ИВАНОВА", "date": "2018.08.28", "title": "Шумен: 27-годишният мъж, който беше на борда на падналия на 22 август самолет, остава под наблюдение"}
{"url": "http://www.focus-news.net/news/2018/08/28/2560644/blagoevgrad-3600-leva-sa-bili-otkradnati-ot-tovaren-avtomobil-v-s-skrat.html", "text": "Полицейски служители на РУ-Петрич работят по получен сигнал за извършена, около 15.30 часа на 27 август в с. Скрът, общ. Петрич, кражба на сумата от около 3 600 лв. от незаключен товарен автомобил, зареждащ търговски обекти. Това съобщиха от  ОДМВР-Благоевград . За случая е уведомена РП-Петрич. Образувано е досъдебно производство.", "date": "2018.08.28", "title": "Благоевград: 3600 лева са били откраднати от товарен автомобил в с. Скрът"}
{"url": "http://www.focus-news.net/news/2018/08/28/2560645/smolyan-asansyorna-shahta-v-uchilishte-v-grad-madan-e-otvodnyavana-sled-intenziven-dazhd.html", "text": "- На август 2018 г. в 11:10 часа на тел.112 е получен сигнал за техническа помощ - отводняване на сградата на СОУ „Отец Паисий“, намираща се в град Мадан, ул. „Паисий Хилендарски“, общинска собственост. Това съобщиха от  ОДМВР-Смолян . Предполагаемата причина е интензивен дъжд. Произшествието е посетено от един екип на РСПБЗН - Мадан, който на място извърши дейности  за отводняване на асансьорна шахта в сградата.", "date": "2018.08.28", "title": "Смолян: Асансьорна шахта в училище в град Мадан е отводнявана след интензивен дъжд"}
{"url": "http://www.focus-news.net/news/2018/08/28/2560646/vidin-tyaloto-na-50-godishen-mazh-e-namereno-vav-vodite-na-golema-reka-v-selo-chuprene.html", "text": "На 27 август около 16.30 часа във водите на Голема река, в местността Суха страна в землището на Чупрене, бил намерен трупа на 50-годишен жител на село Репляна. Това съобщиха от  ОДМВР- Видин . Мъжът е работил като шлосер в намиращия се там МВЕЦ Чупрене. При извършения оглед не били констатирани следи от насилствена смърт. Тялото е транспортирано за аутопсия в МБАЛ-Видин. По случая в РУ-Белоградчик е образувано досъдебно производство.", "date": "2018.08.28", "title": "Видин: Тялото на 50-годишен мъж е намерено във водите на Голема река в село Чупрене"}
{"url": "http://www.focus-news.net/news/2018/08/28/2560650/sport-svetovniyat-shampion-ronaldo-e-blizko-do-pridobivane-na-valyadolid.html", "text": "Двукратният световен шампион с Бразилия Роналдо в най-близко време може да придобие испанския елитен клуб Валядолид, съобщи испанската радиостанция Cadena SER. Сделката по прехвърляне на собствеността е близко до завършване и според прогнозите споразумението ще бъде подписано в близките две-три седмици. Благодарение на новия собственик клубът ще може да изплати дълга си в размер на 25 милиона евро. Отбелязва се, че интерес към него има от редица инвеститори от Китай и латиноамериканските страни, които са с по-добри оферти, но настоящият собственик на Валядолид иска в клуба да дойде именно 41-годишния бразилец.", "date": "2018.08.28", "title": "Спорт: Световният шампион Роналдо е близко до придобиване на Валядолид"}
{"url": "http://www.focus-news.net/news/2018/08/28/2560648/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.08.28", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/08/28/2560647/pazardzhik-238-zrelostnitsi-sa-dopusnati-do-popravitelnata-matura-po-balgarski-ezik-i-literatura-v-oblastta.html", "text": "Общо 243-ма младежи са подали заявление, че желаят да се явят на държавен зрелостен изпит по български език и литература в област Пазарджик. Недопуснатите до матура са само 5. Изпитът по български език и литература е днес, съобщиха от  Регионално управление на образованието-Пазарджик . За втория задължителен зрелостен изпит по предмет по избор, заявления са подали 141 зрелостници. Най-много от тях – 71  са предпочели биология и здравно образование. Втората матура ще се проведе на 29 август. Квесторите за изпита по български език и литература днес са са 117, а за утре 106. Изпитните зали са общо 28. На държавен изпит по теория на професията и специалността за придобиване степен на професионална квалификация вместо на втора матура са пожелали да се явят 81 зрелостници. Резултатите от матурите от сесия август-септември ще бъдат обявени до 10 септември 2018 година.", "date": "2018.08.28", "title": "Пазарджик: 238 зрелостници са допуснати до поправителната матура по български език и литература в областта"}
{"url": "http://www.focus-news.net/news/2018/08/28/2560649/blagoevgrad-zhena-e-s-leki-naranyavaniya-sled-kato-e-padnala-s-avtomobila-si-v-reka-glazne-kray-selo-banya.html", "text": "Жена е паднала с автомобила си в река Глазне край село Баня. Това каза за  Радио „Фокус“-Пирин  Йорданка Шаркова, говорител на ОДМВР-Благоевград. Жената се е подхлъзнала на мокър участък в близост до спирка „Генерал Ковачев“. Автомобилът е паднал от около 12 метра, а жената има леки наранявания и е излязла сама. Пострадалата се намира в Спешен център - Разлог без опасност за живота. \r\nЛора КАЛЧЕВА", "date": "2018.08.28", "title": "Благоевград: Жена е с леки наранявания, след като е паднала с автомобила си в река Глазне край село Баня"}
{"url": "http://www.focus-news.net/news/2018/08/28/2560653/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и  Община Пещера  „Здравей, Пещера“ днес ще чуете повече за  състоянието на плажния комплекс в Пещера, който отвори врати в началото на летния сезон. Какво е състоянието на материалната база ще коментираме със Стоян Йовчев, експерт в Общината.   \r\nВ Пещера се завърна военна тръба, принадлежала на Инженерен полк. Повече за нейната история ще ни разкаже подполк. Лазар Грозданов от Съюза на офицерите и сержантите от запаса и резерва в Пещера. В предаването ще ви разкажем и за  Лятната творческа резиденция на нематериалното културно наследство, която се провежда до 31 август в село Радилово.  \r\nТелефоните за връзка със студиото са 0885 606692 и 034 420020.", "date": "2018.08.28", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/08/28/2560651/stara-zagora-rayonna-prokuratura-kazanlak-privleche-kato-obvinyaem-43-godishen-mazh-hvanat-s-tsigari-bez-banderol-za-blizo-34-000-leva.html", "text": "Районна прокуратура-Казанлък привлече като обвиняем Г. Г., на 43 г., за това, че на 2 август 2018 г., в град Казанлък, обл. Стара Загора, в условията на продължавано престъпление, на два пъти - в лек автомобил, марка „Фолксваген“ и в дворно място и в лек автомобил, марка „Пежо“ е държал акцизни стоки без бандерол: 4530 броя кутии с цигари от различни марки, всичко на обща стойност 33 975 лева, когато такъв се  изисква по закон -  Закона за тютюна, тютюневите и свързаните с тях изделия  и Закона за акцизите и данъчните складове,  като деянието е извършено повторно – престъпление по чл.234, ал.2, т.1 вр. чл. 234, ал.1, предл.2 вр. чл. 28, ал.1 вр. чл. 26, ал.1  от Наказателния кодекс.  Районен съд-Казанлък определи на обвиняемия мярка за неотклонение „Домашен арест“. това съобщиха от  Апелативна прокуратура-Пловдив . \r\nДо момента е установено, че на 2 август 2018 г. Г.Г. управлявал лек автомобил в града. При извършено претърсване на лекия автомобил, в багажното отделение, били открити и иззети 3000 броя кутии с цигари без акцизен бандерол. Друг лек автомобил, марка „Пежо“, собственост на обвиняемия, бил паркиран в дворно място на къща, обитавана от него. От този автомобил били иззети 1530 броя кутии с цигари без бандерол.  \r\nПо образуваното производство, под ръководството на Районна прокуратура-Казанлък, до момента са извършени разпити на свидетели, на обвиняемия, извършени са две претърсвания и са иззети веществени доказателства, изготвена е оценителна експертиза и са събрани и др. писмени доказателства.  \r\nОбвиняемият Г.Г. е осъждан по 2 присъди, за кражба и за същото по вид престъпление – незаконно държане на акцизни стоки. Настоящото престъпление е извършено при условията на рецидив – повторност по см. на чл. 28 ал.1 от НК и е в изпитателният срок на предходно осъждане. За престъплението, в които е обвинен се предвижда наказание „лишаване от свобода” от 2 до 8 години и „лишаване от право да се упражнява определена професия или дейност“. \r\nОт началото на 2018 г. Районна прокуратура -Казанлък е ръководила разследването по                  15 досъдебни производства по чл.234 от Наказателния кодекс, от тях 13 дела са новообразувани. 8 досъдебни производства са внесени за разглеждане в съда срещу 9 лица. Влезлите в сила присъди са осем.", "date": "2018.08.28", "title": "Стара Загора: Районна прокуратура-Казанлък привлече като обвиняем 43-годишен мъж, хванат с цигари без бандерол за близо 34 000 лева"}
{"url": "http://www.focus-news.net/news/2018/08/28/2560652/dobrich-mazh-e-zadarzhan-za-shofirane-s-297-promila-alkohol.html", "text": "Около 4:00 часа автомобил е самокатастрофирал по пътя от село Стожер, в посока Добрич. Това съобщиха от  ОДМВР- Добрич . При инцидента няма пострадали. При извършената проверка с техническо средство, цифровата индикация отчита наличието на 2,97 промила в издишания от водача въздух. С полицейска мярка за срок от 24 часа е задържан П.С. (36 г.) от Добрич. По случая е образувано бързо полицейско производство.", "date": "2018.08.28", "title": "Добрич: Мъж е задържан за шофиране с 2,97 промила алкохол"}
{"url": "http://www.focus-news.net/news/2018/08/28/2560657/sofiya-kamion-e-nadvisnal-nad-rekata-pri-lavov-most-predprieti-sa-deystviya-po-izteglyaneto-mu.html", "text": "Товарен автомобил е катастрофирал и е надвиснал над реката при Лъвов мост. Това съобщиха за  Агенция „Фокус“  от пресцентъра на  СДВР . Няма данни за пострадали. Инцидентът е станал малко след 10.00 часа. Предприети са действия по изтеглянето на камиона. Два пожарни автомобила са на място. Няма информация движението в района да е възпрепятствано. \r\nБиляна ИВАНОВА", "date": "2018.08.28", "title": "София: Камион е надвиснал над реката при Лъвов мост, предприети са действия по изтеглянето му"}
{"url": "http://www.focus-news.net/news/2018/08/28/2560654/petar-haralampiev-dabch-poehme-initsiativa-za-vrashtaneto-na-sanarodnitsite-ni-v-balgariya.html", "text": "Държавна агенция за българите в чужбина пое инициатива, която се провежда със сънародниците ни по целия свят за връщането им в България. Това каза в интервю за  Агенция „Фокус“  председателят на Държавната агенция за българите в чужбина (ДАБЧ) Петър Харалампиев. Той обясни, че Агенцията е провела среща с Българската асоциация на софтуерните компании (БАСКОМ) и по тяхна инициатива са направили много сериозна анкета, с подкрепата и съдействието на Министерството на икономиката. „Тази анкета се провежда в целия свят с български граждани с конкретни въпроси, до сега такова нещо не е правено, като идеята е да намерим колкото се може повече информация какви са техните нагласи, защо живеят там и какво би ги накарало да се върнат тук“, посочи той.  По думите му в самата анкета има и доста специализирани въпроси, които са свързани със специфики като, компютърна дейност, ИТ умения и други компетенции. „Дейността около анкетата ще продължи до 25 септември, след това ще бъдат обобщени резултатите и ще имаме наистина едно много сериозно изследване сред българи от всички континенти и мисля, че това ще бъде много полезно“ уточни Петър Харалампиев и допълни, че от самото му постъпване в Държавната агенция за българите в чужбина основна негова цел да е да се работи за това да се върнат колкото се може повече българи зад граница отново в България.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.08.28", "title": "Петър Харалампиев, ДАБЧ: Поехме инициатива за връщането на сънародниците ни в България"}
{"url": "http://www.focus-news.net/news/2018/08/28/2560656/eso-silna-burya-v-rayona-na-stara-zagora-nanese-seriozni-porazheniya-na-chetiri-elektroprovoda.html", "text": "Силна буря и активна гръмотевична дейност нанесоха сериозни поражения на четири електропровода 110 kV. Това съобщиха от пресцентъра на  Енергийния системен оператор  (ЕСО). Засегнати от бурята са ЕП 110 kV „Мир“, „Единство“, „Успех“ и „Прогрес“. Силният вятър е съборил 6 стълба във водите на язовир „Розов кладенец“. Принудителното авариране на електропроводите е довело до временно преустановяване на част от преноса на произведената електроенергия от ТЕЦ „Брикел“. Екипи на ЕСО от мрежовите експлоатационни райони в Стара Загора, Пловдив и Хасково работят от първите минути на аварията за отстраняване на щетите. На място са изпълнителният директор на дружеството и директорът на Централно диспечерско управление. Работи се по резервна схема, за да бъде възстановен преносът на произведената електроенергия от ТЕЦ „Брикел“ възможно най-бързо.", "date": "2018.08.28", "title": "ЕСО: Силна буря в района на Стара Загора нанесе сериозни поражения на четири електропровода"}
{"url": "http://www.focus-news.net/news/2018/08/28/2560659/inzh-sevdalin-rashev-vik-sliven-yazovir-asenovets-ima-dostatachno-svoboden-obem-za-da-poeme-dori-prolivni-valezhi.html", "text": "Язовир „Асеновец“ има достатъчно свободен обем, за да поеме дори проливни валежи, съобщи за  Радио „Фокус“ – Сливен  управителят на ВиК инж. Севдалин Рашев и посочи, че в момента от 28 млн. куб. метра обем на водната чаша са заети 24 млн. кубика. Според Рашев, валежите дори се приветстват, защото заради лятната суша дебитът на много от водоизточниците на Сливен е спаднал сериозно. Инж. Рашев уточни, че санитарният обем  на язовир „Асеновец“ е 5 млн. куб. метра. При този обем се въвеждат ограничения за ползването на водата. \r\nЛюдмила ЙОРГОВА", "date": "2018.08.28", "title": "Инж. Севдалин Рашев, ВиК – Сливен: Язовир „Асеновец“ има достатъчно свободен обем, за да поеме дори проливни валежи"}
{"url": "http://www.focus-news.net/news/2018/08/28/2560655/varna-158-zrelostnitsi-ot-oblastta-sa-se-yavili-na-vtorata-sesiya-na-maturata-po-balgarski-ezik-i-literatura.html", "text": "158 зрелостници от Варна и областта са се явили на втората сесия на матурата по български език и литература. Това каза в интервю за  Радио „Фокус” – Варна  Венцеслава Генова, началник на Регионално управление на образованието (РУО) във Варна. Тя посочи, че 230 зрелостници са подали заявления за явяване на изпита. До втората сесия на матурата по български език и литература не са допуснати 27 зрелостници. „Очаквахме на изпита днес да се явят 203 зрелостници, но 45 не се явиха. В момента в изпитните зали на изпитните сгради в областта работят 158 зрелостници“, каза Венцеслава Генова. Тя подчерта, че изпитът за област Варна е започнал в 8.16 часа, когато и последното училище е дало начало на матурата. Венцеслава Генова добави, че към момента няма сигнали за нарушение на правилата, по които протича изпитът. \r\nОчаква се резултатите от втората сесия на матурата по български език и литература да бъдат обявени до 10 септември. Утре е вторият задължителен държавен зрелостен изпит по предмет по избор от сесията август-септември, а в периода 30 август – 5 септември ще се проведат държавните зрелостни изпити по желание. \r\nВенцеслава Генова съобщи също, че държавен зрелостен изпит по български език и литература се провежда в 12 училища във Варна и областта. Тя отбеляза, че това е втората сесия на матурата по български език и литература за годината. На държавните зрелостни изпити от сесията август-септември се явяват както зрелостници, които по някаква причини не са могли да се явят на първата сесия през май, така и ученици, които не са били допуснати заради поправителна сесия през май и юни, посочи Венцеслава Генова. „Различни са зрелостниците, които се явяват на втората сесия. Има ученици, които се явяват повторно заради невзета матура през майската сесия, както и такива, които от минали години са отложили явяването на матура и се явяват сега“, добави Венцеслава Генова. \r\nИзпитът започна в 8.00 часа, като авторът и произведението за 41-ва задача ще бъдат обявени в 12.00 часа. След 16.30 часа на сайта на Министерството на образованието и науката ще публикуват изпитния вариант и ключ с верните отговори. \r\nМарияна ВАЛЕНТИНОВА", "date": "2018.08.28", "title": "Варна: 158 зрелостници от  областта са се явили на втората сесия на матурата по български език и литература"}
{"url": "http://www.focus-news.net/news/2018/08/28/2560663/v-tsentralata-na-bsp-shte-se-provede-preskonferentsiya.html", "text": "От 14:30 часа, в централата на БСП на ул. „Позитано” № 20, ще се проведе пресконференция. Това съобщиха от пресцентъра на  партията .", "date": "2018.08.28", "title": "В централата на БСП ще се проведе пресконференция"}
{"url": "http://www.focus-news.net/news/2018/08/28/2560664/", "text": "Окръжна прокуратура – Бургас задържа за 72 часа Юмер М., обвинен в причиняване на смърт по непредпазливост на мъж, след като допуснал ПТП, шофирайки в пияно състояние и избягал от местопроизшествието. Това съобщиха от  Окръжна прокуратура- Бургас . На 26 август на пътя от село Руен към село Преображенци в община Руен, при управление на лек автомобил, мъжът е нарушил правилата за движение. Допуснал е катастрофа с движещият се пред него лек автомобил и излизайки от пътното платно се ударил в крайпътно дърво. Мъжът по непредпазливост  е причинил смъртта на водача на движещия се пред него автомобил. Деянието е извършено в пияно състояние, с 2,6 промила алкохол. Водачът е избягал от местопроизшествието. Предстои Окръжна прокуратура – Бургас да внесе в съда искане за определяне на постоянна мярка за неотклонение „задържане под стража“ спрямо обвиняемия.", "date": "2018.08.28", "title": "Бургас: Мъж е обвинен за причиняване на смърт по непредпазливост, шофиране в нетрезво състояние и бягство от местопроизшествието"}
{"url": "http://www.focus-news.net/news/2018/08/28/2560660/adrianopolskiyat-episkop-evlogiy-tsar-boris-3-e-obichal-rilskiya-manastir-po-bozhiya-promisal-sartseto-mu-se-vrashta-v-svetata-obitel-za-vechen-pokoy.html", "text": "Цар Борис ІІІ е обичал Рилския манастир, по Божия промисъл сърцето му се връща в светата обител за вечен покой. Това каза пред  Радио „Фокус” – Кюстендил  Негово Преосвещенство Адрианополският епископ Евлогий, игумен на Рилския манастир. Той посочи, че по повод 75 години от кончината на цар Борис III в манастирският храм ще бъде отслужена панихида. В нея ще вземат участие манастирското братство и гости духовници. „Ще започнем в 11.00 часа. Очакваме Негово величество цар Симеон II и съпругата му да присъстват на богослужението”, каза игумен Евлогий. По думите му Цар Борис ІІІ е обичал много светата обител, посещавал я е често. „По Божия промисъл сърцето му се връща в светата обител за вечен покой”, каза Адрианополският епископ Евлогий. \r\nНегово Величество цар Борис ІІІ умира на 28 август 1943 година, тогава Успение Богородично, след едноседмично боледуване. Няколко дни по-късно траурното шествие се отправя към Рилския манастир, където цар Борис III е погребан по негово желание. През 1946 година, по време на Страстната седмица, тленните му останки са ексхумирани и осквернени, по нареждане на тогавашния режим. Тялото на царя е погребано в малък параклис в парка на двореца “Врана”. През 1947 година, този параклис е взривен и заравнен със земята. След падането на режима през 1989 година е открита стъкленицата със сърцето на цар Борис ІІІ. През 1993 година сърцето на българския цар Борис ІІІ е погребано във възстановения му гроб в южния параклис на съборния храм на Рилския манастир. \r\nВенцеслав ИЛЧЕВ", "date": "2018.08.28", "title": "Адрианополският епископ Евлогий: Цар Борис ІІІ е обичал Рилския манастир, по Божия промисъл сърцето му се връща в светата обител за вечен покой"}
{"url": "http://www.focus-news.net/news/2018/08/28/2560665/sliven-33-godishen-mazh-e-zadarzhan-v-nova-zagora-za-huliganstvo-i-napadenie-na-politseyski-sluzhitel.html", "text": "33-годишен мъж е задържан в Районно управление на МВР-Нова Загора за хулиганство и нападение на полицейски служител. На 27 август, около 01,50 часа, полицейски екип се отзовава на сигнал за сбиване в село Дядово. Това съобщиха от  ОДМВР-Сливен . На място се установява, че конфликт между две семейства е прераснал в сбиване. При опита на служителите да възстановят реда участниците в сбиването са оказали съпротива, при което са причинени материални щети по служебния автомобила. 33-годишният Д.Д. е ударил полицейски служител. Той е задържан за срок от 24 часа. По случая е образувано досъдебно производство.", "date": "2018.08.28", "title": "Сливен: 33-годишен мъж е задържан в Нова Загора за хулиганство и нападение на полицейски служител"}
{"url": "http://www.focus-news.net/news/2018/08/28/2560666/burgas-sled-osporvani-debati-obshtinskiyat-savet-prie-predlozhenie-na-kmeta-dimitar-nikolov-za-osporvane-na-otstapenoto-pravo-na-stroezh-na-nedostroeniya-gum.html", "text": "След оспорвани дебати общинският съвет прие по време на редовното си заседание предложение на кмета на Бургас Димитър Николов за оспорване на отстъпеното право на строеж, смяна на предназначението на имота и отреждането му за изграждане на градски площад на мястото на  недостроения ГУМ, близо до площад „Тройката”, предаде репортер на  Радио „Фокус“ – Бургас . \r\n„В ситуацията в момента хоризонтът да се разшири правно казусът с ГУМ-а се простира  много години напред. Има два пътя – водене на дела и днешният, който предлагаме – Община Бургас да отреди цялото пространство за градски площад. Според нас това е по-бързият път. Аз няма да предприема нищо, ако няма убеденост от Вас общинските съветници  и обществеността, че това е необходимо. Според мен желанието на бургазлии е да се реши този казус. Малко смелост ни даде фактът, че започнахме да мислим как Общината със свои средства да придобива собственост. В момента няма нужда там да има ГУМ или МОЛ, защото търговците предпочитат тези места да са изнесени от града, поради транспортни и други причини”, каза кметът Димитър Николов преди гласуването. \r\nПо думите му той споделя подхода да се направи широко обществено допитване какво да има на това място, като едно от предложенията е за хибрид, подобен на площад „Жени Патева” пред Стария съд. „Гражданите го харесват повече отколкото, ако е беше в  мрамор. Децата го използват за  забавление, възрастните – за раздумка ,а работещите наблизо – за кратка почивка“, добави Николов. Според там трябва да има например един малък фронт офис като туристическия център на главната улица. „Трябва да мислим за запазване на възможностите на подземния паркинг и да отговорим на нуждите на жителите и гостите на града.  Ако се стигне до хипотезата Община Бургас да обезвъзмездява финансово собствениците, можем да  съберем средства”, каза още кметът на Община Бургас. \r\nВеселина НИКОЛОВА", "date": "2018.08.28", "title": "Бургас: След оспорвани дебати Общинският съвет прие предложение на кмета Димитър Николов за оспорване на отстъпеното право на строеж на недостроения ГУМ"}
{"url": "http://www.focus-news.net/news/2018/08/28/2560667/petar-haralampiev-dabch-prichinata-sanarodnitsite-ni-napuskat-balgariya-ne-e-lipsata-na-rabotni-mesta-a-nedostatachno-dobroto-vaznagrazhdenie.html", "text": "Българите, особено по-младата част от тях, емигрират не толкова заради липсата на работни места, колкото недостатъчното добро възнаграждение, което получават тук. Това каза в интервю за  Агенция „Фокус“  председателят на Държавната агенция за българите в чужбина (ДАБЧ) Петър Харалампиев. Той обясни, че свободни работни места в момента има, но може би преди години наистина е била тази причината за напускането на голяма част от българите. „Другата причина за тяхното емигриране е възможността да придобият по-добри знания и умения в чужбина“, уточни той. Като третата причина, Петър Харалампиев посочи микроклимата в България, като според голяма част от българите, той не е достатъчно добър и искат да живеят в друг тип отношения. „Тези три причини като ги свържем съвкупно е според нас това, което кара все повече млади българи да напускат страната ни“, каза той. Според него интересното е това, че българите, които се връщат в България не го правят само заради икономически причини, а и от носталгия. „В България може да има много повече възможности да се живее по-спокойно сред приятели и близки“, каза той. По думите му голяма част от българите зад граница не осъзнават това и не си дават сметка, че това е възможно. „Нашата цел е да създадем условия българите да разберат, че има ползотворна реализация в България“, посочи Петър Харалампиев.   \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.08.28", "title": "Петър Харалампиев, ДАБЧ: Причината сънародниците ни напускат България не е липсата на работни места, а недостатъчно доброто възнаграждение"}
{"url": "http://www.focus-news.net/news/2018/08/28/2560668/", "text": "Районна прокуратура – Несебър предаде на съд Тодор Н. обвинен в хулиганство, отличаващо се с особена дързост, както и причиняване на лека телесна повреда на жена, причинена по хулигански подбуди. Това съобщиха от   Районна прокуратура- Несебър . Той е подсъдим за това, че на 24 юни 2017 година около 20.21 часа пред ресторант „Хемингуей“ в Несебър при управляване на лек автомобил „Мерцедес“ е блъснал незряща пешеходка от Словакия в долната част на гърба. Мъжът е спрял и скочил в движение, оставяйки с включен двигател автомобила, и нанесъл удар с дланта на лявата си ръка в областта на главата (лицето) на друга пешеходка от Словакия. Автомобилът е продължил да се движи на собствен ход, качил се е върху бордюра и се е блъснал в дърво. След това мъжът се качил и напуснал местопроизшествието. Водачът е причинил лека телесна повреда на жената от Словакия, изразяваща се в бледочервеникаво кръвонасядане в дясното слепоочие. Районен съд – Несебър е насрочил заседанието си за 31 август.", "date": "2018.08.28", "title": "Бургас: Районна прокуратура – Несебър предаде на съд мъжа, нападнал незряща туристка от Словакия през юни 2017 г."}
{"url": "http://www.focus-news.net/news/2018/08/28/2560672/krasimir-gerchev-kmet-na-razlog-okolo-20-dushi-sa-bili-evakuirani-ot-zhilishtnata-sgrada-v-koyato-imashe-pozhar-kam-momenta-obstanovkata-veche-e-spokoyna.html", "text": "Около 20 души са били евакуирани от жилищната сграда в Разлог, където по-рано днес имаше пожар. Това съобщи за  Радио „Фокус“ – Пирин  кметът на Разлог Красимир Герчев. Той подчерта, че това е била превантивна мярка, тъй като в следствие на огъня се е образувал много дим. „По първоначална информация и след първичния оглед, причина за огъня е късо съединени в електрическата инсталация в едно от мазетата в сградата. В следствие на пожара е имало много дим, затова се е наложило хората да бъдат изведени, но към момента огънят е изцяло потушен и обстановката се нормализира“, каза още Герчев. Той добави, че в следствие на огъня са нанесени много леки материални щети. \r\nЛивия НИНОВА", "date": "2018.08.28", "title": "Красимир Герчев, кмет на Разлог: Около 20 души са били евакуирани от жилищната сграда, в която имаше пожар, към момента обстановката вече е спокойна"}
{"url": "http://www.focus-news.net/news/2018/08/28/2560670/", "text": "Пътуванията на български граждани в чужбина през юли 2018 г. са 727.5 хил. или с 9.3% над регистрираните през юли 2017 година, сочи   статистиката на НСИ . Увеличение на пътуванията на българи в сравнение със същия месец на предходната година е отчетено към: Гърция - с 14.4%, Турция - с 14.2%, бившата югославска република Македония - с 8.9%, Австрия - с 8.7%, Сърбия - с 5.9%, Румъния - с 4.4%, Италия - с 1.5%. Същевременно намаляват пътуванията на български граждани към: Украйна - с 16.0%, Португалия - с 5.5%, Германия - с 2.5%, Малта - с 1.8%, и други.  \r\nВ сравнение с юли 2017 г. e регистрирано увеличение при всички наблюдавани цели: със служебна цел - с 23.9%, с цел почивка и екскурзия - с 6.9%, и с други цели - с 5.5%. Най-голям относителен дял от общия брой пътувания в чужбина през юли 2018 г. формират пътуванията с други цели (гостуване, обучение, посещение на културни и спортни мероприятия) - 40.5%, следвани от пътуванията с цел почивка и екскурзия - 39.9%, и пътуванията със служебна цел - 19.6%.   \r\nПрез юли 2018 г. най-голям брой пътувания на български граждани са осъществени към: Турция - 167.3 хил., Гърция - 150.4 хил., Германия - 66.1 хил., Румъния - 62.8 хил., Сърбия - 38.1 хил., бившата югославска република Македония - 33.3 хил., Италия - 28.8 хил., Австрия - 22.6 хил., Обединеното кралство - 19.6 хил., Испания - 18.5 хиляди.", "date": "2018.08.28", "title": "НСИ: С 9.3% повече са пътуванията на българи в чужбина през юли 2018 година, в сравнение със същия период на миналата година"}
{"url": "http://www.focus-news.net/news/2018/08/28/2560669/blagoevgrad-goryal-e-pozhar-v-maze-na-zhilishtna-sgrada-v-razlog.html", "text": "Горял е пожар в мазе на жилищна сграда в Разлог. Това съобщи за  Радио „Фокус“-Пирин  Йорданка Шаркова, говорител на Областна дирекция на МВР-Благоевград. Сигналът за пожара е получен около 05,55 часа тази сутрин. Огънят е изгасен от екип на Районна служба „Пожарна безопасност и защита на населението“-Разлог. Не е ясно какви са причините за пожара. \r\nНатали СТЕФАНОВА", "date": "2018.08.28", "title": "Благоевград: Горял е пожар в мазе на жилищна сграда в Разлог"}
{"url": "http://www.focus-news.net/news/2018/08/28/2560661/hurryiet-turtsiya-iska-da-izvede-otnosheniyata-si-s-es-na-novo-nivo-zayavi-finansoviyat-ministar-berat-albayrak.html", "text": "Турция иска да изведе отношенията си с Европейския съюз в нова фаза в период, когато търговията й със Съюза става все по-важна, заяви турският министър на финансите Берат Албайрак по време на пресконференция с френския си колега Бруно льо Мейр в Париж, на която двамата подчертаха важността на връзките между ЕС и Турция, пише  електронното издание на вестник Hurryiet . \r\nАлбайрак заяви, че едностранните мерки, предприети от САЩ са показали, че отношенията между Турция и ЕС и особено Франция, са по-важни от всякога. \r\n„Искаме да изведем отношенията с ЕС на ново ниво“, подчерта министърът, като добави, че Турция иска да увеличи търговията си с Франция, която в момента възлиза на 14 милиарда евро, до 20 милиарда. \r\nФренският министър, от своя страна, насърчи Турция да използва всички налични лостове в икономическата политика, за да осигури устойчив растеж. \r\n„В интерес на всички, във Франция, Турция и Европа е ситуацията в Турция да се стабилизира“, подчерта льо Мейр пред репортерите. Според неговите думи, Албайрак е подчертал, че неговата страна има намерение да осъществи структурни реформи. \r\nОсвен другото, двамата са обсъждали и мерките на САЩ спрямо Турция. По думите на Албайрак, действията на Вашингтон са политически мотивиран и може да доведат до засилване на регионалния тероризъм и усложняване на бежанската криза. \r\n„Говорихме за последните търговски санкции на САЩ... Подобни решения за ограничителни мерки ще повлияят негативно на регионалната стабилност и ще способстват и разрастването на регионалния тероризъм, и бежанската криза“, обясни той, като добави, че Анкара и ПАраж трябва да координират действията си, за да се справят с тези проблеми. \r\nДвамата министри също са говорили за съгласуване на действията между страните, за да се атакуват мерките на САЩ спрямо Турция и ЕС в Световната търговска организация, чиито правила са нарушени. \r\nВ крайна сметка Албайрак е отбелязал,, че мерките на Вашингтон го изолират от съюзниците му и по този начин доларът губи статута си като световна валута. \r\nПревод и редакция:", "date": "2018.08.28", "title": "Hurryiet: Турция иска да изведе отношенията си с ЕС на ново ниво, заяви финансовият министър Берат Албайрак"}
{"url": "http://www.focus-news.net/news/2018/08/28/2560673/", "text": "През юли 2018 г. посещенията на чужденци в България са 2 152.8 хил. или с 6.5% повече в сравнение с юли 2017 година, сочи   статистиката на НСИ .  Регистрирано е увеличение при всички наблюдавани цели: със служебна цел - с 16.7%, с други цели (вкл. гостувания и транзитни преминавания) - с 10.3%, с цел почивка и екскурзия - с 3.1%. Транзитните преминавания през страната са 24.7% (532.3 хил.) от всички посещения на чужденци в България. \r\nОт общия брой чужденци, посетили България през юли 2018 г., делът на гражданите от Европейския съюз е 61.3%, или с 4.9% повече в сравнение със същия месец на предходната година. Увеличават се посещенията на граждани от Обединеното кралство - с 30.4%, Чешката република - с 26.6%, Белгия - с 25.4%, Румъния - с 9.6%, Австрия - със 7.6%, Полша - с 4.5%, Германия - с 2.5%, и други. Същевременно намаляват посещенията на граждани от Унгария - с 25.4%, Дания - с 15.6%, Нидерландия - със 7.2%, Франция - с 4.9%, и други. Увеличават се и посещенията на граждани от групата „Други европейски страни“ - с 9.0%, като най-голям е ръстът на посещенията на граждани от Украйна - с 25.9%. \r\nПрез юли 2018 г. преобладава делът на посещенията с цел почивка и екскурзия - 57.2%, следвани от посещенията с други цели - 35.4%, и със служебна цел - 7.4%. Най-много посещения в България през юли 2018 г. са реализирали гражданите от: Румъния - 296.2 хил., Германия - 234.4 хил., Турция - 211.0 хил., Гърция - 139.2 хил., Руската федерация - 137.1 хил., Полша - 120.0 хил., Украйна - 104.8 хил., Обединеното кралство - 72.4 хил., Сърбия - 72.0 хил., Чешката република - 70.3 хиляди.", "date": "2018.08.28", "title": "НСИ: С 6.5% повече са посещенията на чужденци в България през юли тази година, в сравнение със същия период на миналата година"}
{"url": "http://www.focus-news.net/news/2018/08/28/2560658/sofiya-zhiteli-na-svoge-shte-izlyazat-na-protest-v-sryada-zaradi-sastoyanieto-na-patya-v-iskarskoto-defile.html", "text": "Жителите на община Своге излизат на протест в сряда от 17.00 часа. Тяхното искане е да се ремонтира и поправи пътната настилка в участъка при Искърското дефиле, където на 25 август се преобърна автобус и загинаха 17 души, а други 21 пострадаха. Това съобщиха за  Агенция „Фокус“  от  Общинската администрация . По първоначална информация организираната демонстрация ще бъде мирна и ще се проведе на мястото на тежката катастрофа. Към момента организаторите са подали искане в Районното управление в Своге и в Общината, което най-вероятно ще бъде прието. Все още не се знае броят на гражданите, които ще вземат участие в протестните действия.   \r\nДаяна ДЮЛГЕРОВА", "date": "2018.08.28", "title": "София: Жители на Своге ще излязат на протест в сряда заради състоянието на пътя в Искърското дефиле"}
{"url": "http://www.focus-news.net/news/2018/08/28/2560675/bdzh-atraktsionen-vlak-s-paren-lokomotiv-i-vagon-ot-korona-ekspres-shte-patuva-po-povod-denya-na-nezavisimostta-biletite-sa-v-prodazhba-ot-29-avgust.html", "text": "На 23 септември (неделя) по маршрута Горна Оряховица – Велико Търново – Трявна и обратно ще пътува атракционен влак с парен локомотив и вагон от царската композиция „Корона експрес”. Това съобщиха от пресцентъра на  БДЖ . Събитието се организира съвместно от „БДЖ-Пътнически превози” ЕООД и община Велико Търново по повод честването на Деня на независимостта на Р България. \r\nАтракционният влак ще пътува в състав от шест пътнически вагона, като билетите за тях ще се продават предварително и ще бъдат със задължителна резервация на седящи места.  \r\nСпециална атракция за пътуващите и посетителите на празничното мероприятие е ретро подвижният състав на БДЖ. Влаковата композиция ще бъде теглена от парен локомотив № 16.27, като в състава й е включен личният вагон-салон на цар Борис III от „Корона експрес”. Всички желаещи ще могат да разгледат специално прикачения вагон, както и да се снимат с парния локомотив.  \r\nРетро влакът ще потегли от гара Горна Оряховица в 11.50 ч. и ще пристигне на гара Трапезица в 12.07 ч., където ще престои около час. През това време всички пътници и гости ще имат възможността да се потопят в атмосфера от епохата на прочитането на Манифеста за обявяване на независимостта на България, както и обявяването на Княз Фердинанд за български цар.  \r\nСлед пресъздаването на историческата възстановка на гара Трапезица атракционната композиция ще продължи своето пътуване по маршрута си до Трявна. От гара Трявна в посока Горна Оряховица влакът ще замине в 15.00 ч.  \r\nЦената на билета между Горна Оряховица и Трявна ще бъде 29.00 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място.  \r\nПредварителната продажба на билети и резервацията на запазени места за пътуване с атракционния влак ще започне от утре 29-и август. Билети могат да бъдат закупени от билетните каси на гарите и бюрата в градовете: София, Горна Оряховица, Велико Търново, Дряново, Трявна, Русе, Варна и Пловдив. \r\nПарният локомотив № 16.27 е произведен през 1948 г. във “Wiener Lokomotivfabrik Floridsdorf”, Австрия, с фабричен № 17632. По-голямата част от експлоатационния му живот преминава по жп участъка Горна Оряховица – Стара Загора. Неговата максимална конструктивна скорост е 80 км/ч. Интересен факт за локомотив 16.27 е това, че машината е възстановена в оригиналния си „немскo/австрийски” (DR/ÖBB) вид като цветово решение, със снегоочистителен плуг, димоповдигащи щитове (крила) и други елементи. Освен 16.27 за момента в Европа има запазена за движение още една машина от този тип, която се намира в Люксембург. \r\nПървокласният вагон-салон № 050-1 е произведен през 1938 г. в „Linke Hoffman Werke-Breslau”, Германия и е личен вагон за пътуванията на Цар Борис ІІІ. Този вагон разполага със служебна кабина с 1 легло, 4 кабини с по 2 легла, 2 кабини с две спални с по едно легло и общ санитарен възел, салон с 11 места (за срещи, съвещания, хранене) и склад. Вагон-салон № 050-1 е със запазено луксозно обзавеждане, като специалните ламперии и дамаски са автентични.", "date": "2018.08.28", "title": "БДЖ: Атракционен влак с парен локомотив и вагон от „Корона експрес” ще пътува по повод Деня на независимостта, билетите са в продажба от 29 август"}
{"url": "http://www.focus-news.net/news/2018/08/28/2560677/dobrich-do-31-avgust-gradat-e-domakin-na-mezhdunarodnoto-spetsializirano-izlozhenie-selskoto-stopanstvo-i-vsichko-za-nego.html", "text": "До 31 август градът е домакин на международното специализирано изложение „Селското стопанство и всичко за него“, предаде кореспондентът на  Радио „Фокус” . Форумът бе открит тържествено в присъствието на официални лица. Тематика на изложението включва както всяка година едрогабаритна и малогабаритна техника, машини и съоръжения за животновъдството, селскостопански инвентар, сушилни инсталации, техника за почистване, сортиране и обеззаразяване на семена, препарати за растителна защита,семена и посадъчен материал, резервни части, масла и смазочни материали, автомобили. Щандовете са разположени в Спортния комплекс „Простор“. Тази вечер на официална церемония ще бъдат връчени традиционните награди на „Добрички панаир“. За първи път в рамките на изложението ще се проведе днес и утре двудневен фестивал „Даровете на природата“, организиран по проект „Румъно-българска органична предприемаческа мрежа“, финансиран по програмата за трансгранично сътрудничество между Румъния и България.  \r\nФестивалът ще събере на едно място производители на био продукти от региона на Добрич и румънската област Констанца. Областният информационен център в Добрич, който продължава своята работа по проект на Общината, също участва с щанд в международното изложение „Селското стопанство и всичко за него“. В рамките на четирите дни на специализирания форум експертите от центъра в Добрич ще отговарят на запитвания от страна на посетителите на изложението и ще предоставят информационни и рекламни материали. На 29 август от 13,00 часа с презентация на процедурите по подмярка „Инвестиции в подкрепа на неземеделски дейности“ екипът на центъра ще се включи в двудневния фестивал „Даровете на природата“. Друга новост тази година е дрон, който се използва за пръскане на ниви. Близо 90 фирми от страната и чужбина са заявили участие. Българска фирма ще представи нови технологии в областта на земеделието.  \r\nЖулиета НИКОЛОВА", "date": "2018.08.28", "title": "Добрич: До 31 август градът е домакин на международното специализирано изложение „Селското стопанство и всичко за него“"}
{"url": "http://www.focus-news.net/news/2018/08/28/2560678/veliko-tarnovo-silniyat-dazhd-ot-vchera-navodni-izbenite-pomeshteniya-na-dva-bloka-v-svishtov.html", "text": "На два сигнала за отводняване в Свищов са реагирали пожарникари от града за изминалото денонощие. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Първото обаждане е получено малко преди 19.00 часа. То е било за наводнено избено помещение на блок, намиращ се на улица „Акад. Александър Божинов“. Наводнението е предизвикано от силният дъжд, който валя в града снощи. Вторият сигнал е подаден по същото време и за същия инцидент, но в избеното помещение на блок на улица „Патриарх Евтимий“. И двете произшествия са ликвидирани от свищовски огнеборци. През изминалото денонощие във Великотърновска област горяха още газова бутилка и отпадъци, но и при двата случая няма щети и пострадали. \r\nЛуиза ТРАНЧЕВА", "date": "2018.08.28", "title": "Велико Търново: Силният дъжд от вчера наводни избените помещения на два блока в Свищов"}
{"url": "http://www.focus-news.net/news/2018/08/28/2560680/plovdiv-zhitelite-na-tri-sela-v-oblastta-sa-s-narusheno-vodopodavane-zaradi-avarii.html", "text": "Жителите на три села на територията на Пловдивска област са с нарушено водоподаване заради аварии по водопроводната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са населените места Старосел и Зелениково. С нарушено водоподаване са и живущите в района на Вилната зона и ул. „Оборище“ в село Марково. Не е посочен краен срок за възстановяване на нормалното водоподаване в засегнатите населени места. \r\nЕкипите отстраняват и авария на водопровод на ул. „Д-р П. Нончев“ в град Клисура. Без вода до 13.00 часа ще бъдат живущите в района на улица „Чорлу“ в Пловдив, до 17.00 часа – живущите на ул. „Стойчо Мушанов“, а за неопределен период от време – домакинствата в района на улиците „Капитан Райчо“, „Кукленско шосе“ и „Лука Касъров“. \r\nТони МИХАЙЛОВ", "date": "2018.08.28", "title": "Пловдив: Жителите на три села в областта са с нарушено водоподаване заради аварии"}
{"url": "http://www.focus-news.net/news/2018/08/28/2560676/varna-apelativniyat-sad-prekrati-nakazatelnoto-delo-za-navodnenieto-v-kv-asparuhovo-vzelo-13-zhertvi.html", "text": "С определение от 24 август 2018 г. Апелативният съд във Варна е уважил протеста на Окръжната прокуратура. Той бе подаден срещу определение на Варненския окръжен съд , който отмени постановлението за прекратяване на наказателното дело за екстремното наводнение в кв. „Аспарухово“, при което на 19 юни 2014 г. загинаха 13 души. Това съобщиха от  Апелативна прокуратура – Варна . \r\nДосъдебното производство, образувано веднага след наводнението във варненския квартал, е водено за причиняване смъртта на 13 души поради немарливо изпълнение на занятие или на друга правно регламентирана дейност, представляваща източник на повишена опасност – престъпление по член 123, ал. 1 от НК. Делото е наблюдавано от екип от трима прокурори и разследвано от екип от трима следователи от Окръжният следствен отдел. \r\nПри проверката на определението на Варненския окръжен съд въззивната съдебна инстанция е приела аргументите на Окръжната прокуратура, че то е необосновано.  \r\nЗа екстремалността на валежите в на 19 юни 2014 год. говорят всички справки на Националния институт по метеорология и хидрология. Само за половин час – от 18,30 часа до 19 часа, интензивността на падналите валежи на един квадратен метър е била 138,8 литра. За периода от 15 до 20 юни 2014 год. количеството на валежите са били 175,6 литра, което представлява 382 процента от нормата за месец юни. Подобно наводнение във Варна е имало и през 1951 год., когато в три валежни дни през август са измерени 292 литра на квадратен метър. Центърът на изваляването тогава обаче е бил в друга част на Варна.  \r\nИ Апелативният съд е приел, че основната причина за настъпилото водно бедствие е екстремността на природното събитие от 19 юни 2014 год. Факторите свлачища, битови и строителни отпадъци, изградени постройки по протежението на дерето и в него не са основната причина за драстичния размер на нанесените щети на инфраструктурата и домовете, както и за смъртта на 13 загинали. \r\nСъс своето определение Апелативният съд е отменил определението на Варненския окръжен съд, с което е било отменено постановлението за прекратяване на наказателното производство за наводнението във варненския квартал „Аспарухово“.  \r\nСъдебният акт на Апелативния съд не подлежи на обжалване.", "date": "2018.08.28", "title": "Варна: Апелативният съд прекрати наказателното дело за наводнението в кв. „Аспарухово“, взело 13 жертви"}
{"url": "http://www.focus-news.net/news/2018/08/28/2560682/veliko-tarnovo-obshtinata-uvelichava-mestnite-si-prihodi-i-zatvarzhdava-finansovata-si-stabilnost.html", "text": "Велико Търново увеличава местните си приходи, формирани от данъчни и неданъчни приходоизточници. Данните от касовото изпълнение на Бюджет 2018 сочат, че за първото полугодие на годината постъпленията са с 526 000 лева повече спрямо същия период на 2017 година. Това съобщиха от пресцентъра на  Общината . \r\nС провежданите политики Община Велико Търново затвърждава финансовата си стабилност, а допълнителен белег за това е и намаляването на просрочените задължения. За времето от януари до края на юни те са намалели с около 40% спрямо нивото им за първите шест месеца на миналата година и възлизат на под 2% от годишните разходи. \r\nБлизо 13,5 милиона лева са приходите от местни данъци и такси за полугодието на 2018 г. – почти 69% е изпълнението на годишния план от 19,6 милиона лева. Прогнозите сочат, че през второто полугодие заложените годишни постъпления ще бъдат изпълнени и дори преизпълнени. \r\nБлизо 20 милиона лева от местни данъци и такси бяха реализирани през 2017 година – сумата бе с 2,3 милиона лева повече от планираната. Цифрите нареждат Старата столица сред топ 4 на общините в България с най-добра събираемост на собствени приходи.", "date": "2018.08.28", "title": "Велико Търново: Общината увеличава местните си приходи и затвърждава финансовата си стабилност"}
{"url": "http://www.focus-news.net/news/2018/08/28/2560684/sport-kevin-andersan-i-huan-martin-del-potro-s-pobedi-nad-amerikantsi-v-parviya-krag-na-us-open.html", "text": "Миналогодишният финалист и номер 5 в схемата Кевин Андерсън от Южна Африка стигна до труден успех с 3:2 сета срещу представителят на домакините Райън Харисън в първия кръг на Откритото първенство на САЩ. В следващия кръг той ще срещне французина Жереми Шарди, който елиминира Андрей Рубльов от Русия с 3:1 сета. Поставеният под номер 3 и шампион от 2009 година Хуан Мартин дел Потро от Аржентина спечели срещу квалификанта от САЩ Доналд Йънг с 3:0 сета и във втория кръг ще играе с друг американец – Денис Кудла.", "date": "2018.08.28", "title": "Спорт: Кевин Андерсън и Хуан Мартин дел Потро с победи над американци в първия кръг на US Open"}
{"url": "http://www.focus-news.net/news/2018/08/28/2560683/burgas-zlatni-nakiti-2-300-evro-i-1-200-lv-sa-otkradnati-ot-36-godishna-holandska-turistka-na-plazha-v-nesebar.html", "text": "На 26 август т.г. в Районно управление на МВР - Несебър е получено съобщение от 36-годишна холандска туристка, отседнала в Слънчев бряг за това, че за времето от 11.00 ч. до 15.00 ч. от плажа в района на централния мост, й е извършена кражба на две златни колиета с общо тегло 80 гр., златна гривна 20 гр. и сумата от 2 300 евро и 1 200 лв. Това съобщиха от  ОДМВР-Бургас . Работата по случая продължава.", "date": "2018.08.28", "title": "Бургас: Златни накити, 2 300 евро и 1 200 лв. са откраднати от 36-годишна холандска туристка на плажа в Несебър"}
{"url": "http://www.focus-news.net/news/2018/08/28/2560674/dzhumhuriet-makron-ne-e-vazmozhno-chlenstvo-na-turtsiya-v-es-evropa-ima-nuzhda-ot-strategichesko-partnyorstvo-i-s-ankara-i-s-moskva.html", "text": "Президентът на Франция Емануел Макрон заяви, че Париж окончателно е затворил вратата за членство на Турция в ЕС, пише вестник „Джумхуриет”. Макрон направи тези изявления на среща с френските посланици. Пред тях той аргументира позицията на Париж за необходимостта Европа да изгради напълно нови връзки с Турция и Русия. А именно от гледна точка на потребността от стратегическо партньорство с тях, като и задължително отчитане на извършващите се в тези страни важни промени. \r\n„Днешна Турция на президента Ердоган не е Турция от периода на Ататюрк. Буквално всеки ден в дневния ред на президента на Турция е пантюркизмът, зад който прозират антиевропейските настроения. При това положение може ли ние дори и да си помислим, че е честно и справедливо да продължим да говорим за членство на Турция в ЕС? Следователно е нужно да изградим не членство в ЕС, а стратегическо партньорство с Анкара. … Заради това, че тези две сили са важни за нашата колективна сигурност, трябва да има стратегическо партньорство с Русия и с Турция; необходимо е да ги държим свързани с Европа. …”, пояснява Макрон, цитиран от „Джумхуриет”. \r\nПревод и редакция:", "date": "2018.08.28", "title": "„Джумхуриет”: Макрон: Не е възможно членство на Турция в ЕС; Европа има нужда  от стратегическо партньорство и с Анкара, и с Москва"}
{"url": "http://www.focus-news.net/news/2018/08/28/2560686/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "След обявяването на позицията на Вашингтон, че няма да се намесва, ако Белград и Прищина постигнат взаимно приемливо решение по въпроса за Косово, съобщение в този дух пристигна в понеделник от – седалището на Европейския съюз, пише в основната си статия за деня  електронното издание на вестник „Вечерне новости“ . \r\nEвропейският комисар Йоханес Хан заяви, че Брюксел трябва да приеме споразумение между сърби и албанци, което ще реши дългогодишния проблем с Косово, като отбеляза, че това ще е двустранно решение, което не може да се използва като пример за други въпроси, пише изданието. \r\nТой е, както предава брюкселския портал EURaktiv, описал постигането на договор чрез диалога с посредничеството на Европейския съюз като „геополитическа необходимост“ и е припомнил, че е задължение на Съюза да „се грижи за европейските страни и да не оставя тази работа на трети държави“. \r\nПочти едновременно с това, говорителката на Европейската комисия Мая Кочиянчич заяви, че Комисията смята, че „на Сърбия и Косово трябва да се даде пространство, за да се постигне съгласие относно съдържанието на споразумението за нормализация на отношенията“, но добави, че ЕС не може да коментира възможните елементи на споразумението. \r\nТези послания, коментира „Новости“, идват веднага след участието на преговарящ на Белград и Прищина Александър Вучич и Хашим Тачи на форума в австрийския Алпбах и срещата им педи това в петък, във Виена, на която присъстваха и комисарят Хан и канцлерът на Австрия Себастиян Курц. \r\nМинистърът на външните работи Ивица Дачич оцени в понеделник, че може да се очаква ускоряване на диалога в Брюксел, но е твърде рано да се каже дали неговият край ще бъде успешен. Той заяви, че най-важното послание от срещата между Вучич и Тачи в Алпбах е, че има желание за разговор за намиране на трайни решения и че другите страни са разположени да приемат това, което бъде договорено. \r\nПо мнението на политическия анализатор Драгомир Анджелкович, Белград и Прищина биха се договорили само, защото имат интерес да постигнат споразумение, но за това има два ограничаващи фактора. \r\n„Това са влиянието на международната общност върху Прищина и твърдата позиция на вътрешните сили в Косово и Метохия, които едва ли могат да бъдат обединени около някакво споразумение. В Белград ситуацията е различна в това отношение“, заяви Анджелкович пред „Новости“. \r\nНа въпрос, дали вярва, че на референдум сръбските граждани ще подкрепят всяко предложение за решение без значение, че управляващата партия разполага с огромно мнозинство, експертът смята, че подкрепа ще получи евентуално предложение, което ще задоволи поне част от сръбските национални интереси. \r\n„Може би такова ще е присъединяването към Сърбия на Северно Косово, но без да се дават Буяновац и Прешево на Прищина. Не вярвам, че гражданите ще подкрепят обмен на територии. \r\nАнализирането на посланията на Вучич и Тачи в базирания в Брюксел портал \"Политико\" в Алпбах изчисли, че за пръв път в декларацията на форума открито се застъпва за идеята за промяна на границите. Подобни изявления, както се заключава, поставят ЕС в трудна позиция, тъй като нейните лидери отдавна са се противопоставили на такива промени, тъй като това би могло да доведе до изискването за преначертаване и други граници на Балканите, пише вестникът. \r\nПрезидентът на, както ги нарича сръбският ежедневник, временните институции в Прищина Хашим Тачи в понеделник заяви, че е дошло времето да се постигне правно обвързващо споразумение, което подразбира определяне на границите и признаване на Косово в ООН. \r\n„Аз съм против етническите граници, но не съм наивен. Знам, че Сърбия би искала да протака неизбежното признаване на Косово. Сърбия иска да запази статуквото, но такава ситуация повече не може да бъде поддържана“, заяви Тачи. \r\nТой, както цитира „Новости“ е припомнил, че гражданите на Прешево, Буяновац и Медведжа през 1992 година на референдума са изразили желанието си да се присъединят към Косово и че включването на тази тема в продължаващия диалог „може да реши още една точка на потенциален конфликт“. \r\n„Разграничаването е последица от войните, която сърбите не са търсили, а не тяхна кауза“, заяви в понеделник сръбският военен министър Александър Вулин във връзка с изявлението на бившия върховен представител за Босна и Херцеговина Пади Ешдаун, че да се говори за промяна на границите на Сърбия и Косово е „много опасно“. \r\n„Демаркацията между Република Ирландия и Обединеното кралство предизвика война или мир? Къде беше Ешдаун през 90-те години, когато разбиваха СФРЮ, или през 2008, когато признаха Косово? Дали неговата съпротива срещу демаркацията значи, че се разкайва за това, че пред камерите в Косово даваше съвети на терористите от АОК как да се борят против сърбите и да се опитат да отцепят Косово и да променят границите?“ – попита Вулин, като добави, че демаркацията с „Велика Албания“ не е резултат от войните на Балканите, а последица от агресията на НАТО срещу Югославия, етническото прочистване на сърбите в Косово и признаването на Косово през 2008 година. \r\nВицепремиера Расим Ляич в понеделник посочи, че има много страни в Белград и Прищина, които се съпротивляват срещу решаването на проблема, както и че опозицията „и при нас, и при тях използва същите аргументи – да се изчакат по-добри обстоятелства“. \r\n„Въпреки това, замразеният конфликт коства много, а сърбите няма да получат нищо от него и той води към „пълзяща“ независимост на Косово“, добави той. \r\nДиректорът на правителствената канцелария за Косово и Метохия Марко Джурич пък обяви, че на 9 септември предстои едно от най-важните посещения на Вучич в Косово. \r\n*** Турция иска да изведе отношенията си с Европейския съюз в нова фаза в период, когато търговията й със Съюза става все по-важна, заяви турският министър на финансите Берат Албайрак по време на пресконференция с френския си колега Бруно льо Мейр в Париж, на която двамата подчертаха важността на връзките между ЕС и Турция, пише  електронното издание на вестник Hurryiet . \r\nАлбайрак заяви, че едностранните мерки, предприети от САЩ са показали, че отношенията между Турция и ЕС и особено Франция, са по-важни от всякога. \r\n„Искаме да изведем отношенията с ЕС на ново ниво“, подчерта министърът, като добави, че Турция иска да увеличи търговията си с Франция, която в момента възлиза на 14 милиарда евро, до 20 милиарда. \r\nФренският министър, от своя страна, насърчи Турция да използва всички налични лостове в икономическата политика, за да осигури устойчив растеж. \r\n„В интерес на всички, във Франция, Турция и Европа е ситуацията в Турция да се стабилизира“, подчерта льо Мейр пред репортерите. Според неговите думи, Албайрак е подчертал, че неговата страна има намерение да осъществи структурни реформи. \r\nОсвен другото, двамата са обсъждали и мерките на САЩ спрямо Турция. По думите на Албайрак, действията на Вашингтон са политически мотивиран и може да доведат до засилване на регионалния тероризъм и усложняване на бежанската криза. \r\n„Говорихме за последните търговски санкции на САЩ... Подобни решения за ограничителни мерки ще повлияят негативно на регионалната стабилност и ще способстват и разрастването на регионалния тероризъм, и бежанската криза“, обясни той, като добави, че Анкара и ПАраж трябва да координират действията си, за да се справят с тези проблеми. \r\nДвамата министри също са говорили за съгласуване на действията между страните, за да се атакуват мерките на САЩ спрямо Турция и ЕС в Световната търговска организация, чиито правила са нарушени. \r\nВ крайна сметка Албайрак е отбелязал,, че мерките на Вашингтон го изолират от съюзниците му и по този начин доларът губи статута си като световна валута. \r\n***  Македонската парламентарна комисия по отбрана и сигурност в понеделник е приела прокторешение за изпращане на членове на Армията на Република Македония (АРМ) в Афганистан и Ливан, пише  електронното издание на вестник „Денешен“ . \r\nСъгласно предложението, за участие в мироопазващата операция „Решителна подкрепа“ в Афганистан  трябва да бъдат изпратени трима щабни офицери от АРМ в Главното командване на мисията в Кабул за период от шест месеца – от декември 2018 година до юни 2019 година – освен това в същия период 13 щабни офицери ще бъдат в Командването за обучение, консултиране и съдействие в Кабул и 25 военнослужещи от АРМ в частта за защита на силите на Главното оперативно командване в Кабул. \r\nВ решението се посочва, че финансовите разходи за заплатите и надбавките на военнослужещите ще бъдат осигурени от Министерството на отбраната, а останалите разходи ще бъдат поети от страните-партньори. \r\nЗа участие в мироопазващата операция „УНИФЛ“ в Командването на съвместните специализирани сили на Въоръжените сили на Италия – сектор Запад в Ливан ще бъдат изпратени двама щабни офицери на АРМ в периода от октомври 2018 до април 2019 година. \r\nРешенията за заминаването на македонските войници в Афганистан и Ливан трябва да бъдат приети от парламента на заседание, насрочено за 29 август. \r\n***  Ще стане ли СИРИЗА политическа жертва на Алексис Ципрас в опита му да се спаси политически с поглед към изборите? Това е въпросът, който доминира политическата сцена през последните няколко дни, в навечерието на обявените промени в кабинета, които ще разкрият истинските намерения на премиера и какво място за маневри ще има той. Имайки предвид това, стратегията на екипа за комуникации на премиера е очевидна, пише  електронното издание на вестник „То Вима“  в кратък критичен материал за гръцкия министър-председател, представен без редакторска намеса. \r\nОще в първите няколко дни след бедствието в Мати, имаше опит да се опише г-н Ципрас като абсолютен лидер, да се прехвърли отговорността на подчинените му и недостатъците на държавните служби, на предишните правителства и на самите пожарникари. \r\nСлед обръщението към нацията в Итака по случай излизането от кредитната програма и с поглед към кадровите промени в кабинета, личи опит премиерът да бъде изобразен като максималния лидер, като човекът, който има способността да прави магически политически ходове и да изнесе тежестта на спасението на партията. \r\nСтратегията бе разкрита в речта на министър-председателят в Итака, където той се обяви за „капитан“ на държавния кораб“. \r\nМеждувременно проправителственият уебсайт публикува неподписан текст относно промените в кабинета, които се разглеждат като отражение на абсолютните виждания на премиера. \r\n\"Страната продължава решително към следващия ден и не може да бъде управлявана от вчерашните политически сили, независимо дали се наричат „Нова демокрация“ или СИРИЗА. Тя трябва да възприеме нова гледна точка по отношение на правителствата, която да включва лица, които се отличават в обществото, хора с възможности, които могат да отбележат началото на наистина нова епоха \", се казва в публикацията. \r\nВсичко това предсказва следващите стъпки в правителствената стратегия. Ципрас ще бъде описан като уникална лидерска фигура, която „има способността“ да върши нещата и на когото правителството и партията трябва да се подчинят. \r\nВъпреки оптимистичните, амбициозни и до голяма степен арогантни усилия да се накарат хората да забравят събитията от миналите седмици, които показаха индивидуалните и правителствените неадекватности, действието се развива пред обществото и отстрани нещата изглеждат по друг начин. \r\nДори ако Ципрас разглежда СИРИЗА като политически албатрос, той ще трябва да поддържа курса с партията до изборите, тъй като не може да разшири представителството на различни политически сили в правителството. \r\nФинансовият министър Евклид Цакалотос изпрати послание до министър-председателя в изявление. \r\n\"Пишем нови страници след политическата Одисея на меморандумите. Няма да е лесно, но ги пишем заедно с хора, които са ни подкрепяли през всичките тези години в правителството и партията\", заяви той в писмено изявление.", "date": "2018.08.28", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/08/28/2560681/zam-ministar-yanko-ivanov-situatsiyata-s-razprostranenieto-na-bolestta-afrikanska-chuma-po-svinete-e-seriozna-zarazata-e-dostignala-rumanski-svinefermi-na-50-km-ot-dobrich.html", "text": "Ситуацията с разпространението на болестта африканска чума по свинете е сериозна, заразата е достигнала румънски свинеферми на 50 км от Добрич. Това заяви пред журналисти в добруджанския град зам.-министърът на земеделието и храните Янко Иванов, който бе гост на официалното откриване на международното специализирано изложение „Селското стопанство и всичко за него“, предаде кореспондентът на  Радио „Фокус” . По думите на зам.-министъра установен е случай на болестта в най-голямата свинеферма в северната ни съседка. Опасността от разпространение на заразата е голяма, тъй като тя се пренася по различни начини. Въпреки тези констатации обаче, към момента в България няма установен случай на африканска чума по свинете, каза Янко Иванов. Оградата по границата с Румъния е готова, допълни той. Остава на определени места само да бъдат добавени бодливите намотки, известни като спирала Bruno. Държавата е предприела всички необходими мерки за недопускане на разпространение на заразната болест, която има сериозни икономически последствия за производителите.  \r\nЖулиета НИКОЛОВА", "date": "2018.08.28", "title": "Зам.-министър Янко Иванов: Ситуацията с разпространението на болестта африканска чума по свинете е сериозна, заразата е достигнала румънски свинеферми на 50 км от Добрич"}
{"url": "http://www.focus-news.net/news/2018/08/28/2560685/raboteshtite-v-nimh-izlizat-na-protest-na-29-avgust.html", "text": "Работещите в Националния институт по метеоролигия и хидрология (НИМХ) излизат на протест на 29 август. Това съобщиха от пресцентъра на  НИМХ . \"Решението ни е категорично – не желаем повече да сме част от (Българската академия на науките (БАН). Повече от две седмици „преговори“, единствено върху предложението на БАН, ни убедиха окончателно\", посочиха още от НИМХ и допълниха, че настояват Правителството на Република България да вземе своето категорично решение за бъдещето на Националния институт по метеорология и хидрология. \"Безвремието за нас трябва да приключи, преди да е станало твърде късно\", заявиха от НИМХ.  \r\nНачалото на протеста е предвидено за 09.00 часа пред сградата на БАН на бул. „Цар Освободител“, а в 09.30 часа пред сградата на Министерски съвет протестиращите ще поставят отново исканията си за извеждане на НИМХ от БАН.", "date": "2018.08.28", "title": "Работещите в НИМХ излизат на протест на 29 август"}
{"url": "http://www.focus-news.net/news/2018/08/28/2560671/kap-zhivko-petrov-morska-administratsiya-burgas-vodolazite-sa-zaeli-pozitsii-i-e-vapros-na-vreme-da-zapochne-operatsiyata-po-iztochvane-na-mazuta.html", "text": "Не мога да потвърдя информацията, че има ново изтичане на мазут. Това каза за  Радио „Фокус“ – Бургас  кап. Живко Петров, директор на „Морска администрация“ - Бургас. Той посочи, че в момента се намира на водолазния кораб и не вижда ново изтичане. \r\n„Колегите водолази са заели позиции и е въпрос на време да започне операцията по източване на мазута“, каза още Петров. Според него времето вече е благоприятно, но не може да даде конкретна информация относно това колко време ще продължи операцията. \r\n„В момента няма реални водолазни спускания, но хората са позиционирани и текат подготвителни действия, водолазният кораб е на място и в готовност“, допълни Петров. \r\nМария ГЕОРГИЕВА", "date": "2018.08.28", "title": "Кап. Живко Петров, „Морска администрация“ – Бургас: Водолазите са заели позиции и е въпрос на време да започне операцията по източване на мазута"}
{"url": "http://www.focus-news.net/news/2018/08/28/2560688/stara-zagora-na-1-septemvri-shte-se-provede-poredniyat-turisticheski-pohod-v-okolnostite-na-grada.html", "text": "На 1 септември 2018 г. (събота), ще се проведе поредният общоградски туристически поход, организиран от Община Стара Загора и Туристическо дружество „Сърнена гора“. Това съобщиха от пресцентъра на  Община Стара Загора . Тръгването е в 08.30 часа от паркинга на езерото срещу пивоварна „Загорка“. \r\nМаршрутът включва преход от Стара Загора по Табашката река, в посока телевизионната кула, разходка през липовата гора. Според формата на групата и възможностите ѝ, връщането може да се осъществи с автобус от Хрищени или преход до града. \r\nПредвидена е почивка за обяд в близост до чешмата на телевизионната кула. \r\nУчастниците трябва да бъдат с нужната екипировка (облекло) - удобни спортни дрехи  и обувки, малка раница с храна и вода, връхна дреха. \r\nВодач на групата е Диана Енева. При дъждовно време походът няма да се състои. Повече информация на фейсбук страницата на Туристическо дружество „Сърнена гора“.", "date": "2018.08.28", "title": "Стара Загора: На 1 септември ще се проведе поредният туристически поход в околностите на града"}
{"url": "http://www.focus-news.net/news/2018/08/28/2560689/sasht-oon-nyama-yurisdiktsiya-v-sluchaya-sas-sanktsiite-sreshtu-iran.html", "text": "Адвокатът на Държавния департамент на САЩ Дженифър Нюстед заяви пред съдиите в съда на ООН във вторник, че нямат юрисдикция да решават по искането на Техеран за прекратяване на санкциите на Вашингтон срещу Иран, предава  AFP. \r\nПо думите на Нюстед, договорът за формиране на съда в Хага, на който се основава искането на Иран „не дава основания за юрисдикция на този съд“. \r\nПревод и редакция:", "date": "2018.08.28", "title": "САЩ: ООН няма юрисдикция в случая със санкциите срещу Иран"}
{"url": "http://www.focus-news.net/news/2018/08/28/2560679/vecherne-novosti-sarbiya-evropeyskiya-sayuz-sashto-dava-zelena-svetlina-na-sarbite-i-albantsite-da-se-razberat-sami.html", "text": "След обявяването на позицията на Вашингтон, че няма да се намесва, ако Белград и Прищина постигнат взаимно приемливо решение по въпроса за Косово, съобщение в този дух пристигна в понеделник от – седалището на Европейския съюз, пише в основната си статия за деня  електронното издание на вестник „Вечерне новости“ . \r\nEвропейският комисар Йоханес Хан заяви, че Брюксел трябва да приеме споразумение между сърби и албанци, което ще реши дългогодишния проблем с Косово, като отбеляза, че това ще е двустранно решение, което не може да се използва като пример за други въпроси, пише изданието. \r\nТой е, както предава брюкселския портал EURaktiv, описал постигането на договор чрез диалога с посредничеството на Европейския съюз като „геополитическа необходимост“ и е припомнил, че е задължение на Съюза да „се грижи за европейските страни и да не оставя тази работа на трети държави“. \r\nПочти едновременно с това, говорителката на Европейската комисия Мая Кочиянчич заяви, че Комисията смята, че „на Сърбия и Косово трябва да се даде пространство, за да се постигне съгласие относно съдържанието на споразумението за нормализация на отношенията“, но добави, че ЕС не може да коментира възможните елементи на споразумението. \r\nТези послания, коментира „Новости“, идват веднага след участието на преговарящ на Белград и Прищина Александър Вучич и Хашим Тачи на форума в австрийския Алпбах и срещата им педи това в петък, във Виена, на която присъстваха и комисарят Хан и канцлерът на Австрия Себастиян Курц. \r\nМинистърът на външните работи Ивица Дачич оцени в понеделник, че може да се очаква ускоряване на диалога в Брюксел, но е твърде рано да се каже дали неговият край ще бъде успешен. Той заяви, че най-важното послание от срещата между Вучич и Тачи в Алпбах е, че има желание за разговор за намиране на трайни решения и че другите страни са разположени да приемат това, което бъде договорено. \r\nПо мнението на политическия анализатор Драгомир Анджелкович, Белград и Прищина биха се договорили само, защото имат интерес да постигнат споразумение, но за това има два ограничаващи фактора. \r\n„Това са влиянието на международната общност върху Прищина и твърдата позиция на вътрешните сили в Косово и Метохия, които едва ли могат да бъдат обединени около някакво споразумение. В Белград ситуацията е различна в това отношение“, заяви Анджелкович пред „Новости“. \r\nНа въпрос, дали вярва, че на референдум сръбските граждани ще подкрепят всяко предложение за решение без значение, че управляващата партия разполага с огромно мнозинство, експертът смята, че подкрепа ще получи евентуално предложение, което ще задоволи поне част от сръбските национални интереси. \r\n„Може би такова ще е присъединяването към Сърбия на Северно Косово, но без да се дават Буяновац и Прешево на Прищина. Не вярвам, че гражданите ще подкрепят обмен на територии. \r\nАнализирането на посланията на Вучич и Тачи в базирания в Брюксел портал \"Политико\" в Алпбах изчисли, че за пръв път в декларацията на форума открито се застъпва за идеята за промяна на границите. Подобни изявления, както се заключава, поставят ЕС в трудна позиция, тъй като нейните лидери отдавна са се противопоставили на такива промени, тъй като това би могло да доведе до изискването за преначертаване и други граници на Балканите, пише вестникът. \r\nПрезидентът на, както ги нарича сръбският ежедневник, временните институции в Прищина Хашим Тачи в понеделник заяви, че е дошло времето да се постигне правно обвързващо споразумение, което подразбира определяне на границите и признаване на Косово в ООН. \r\n„Аз съм против етническите граници, но не съм наивен. Знам, че Сърбия би искала да протака неизбежното признаване на Косово. Сърбия иска да запази статуквото, но такава ситуация повече не може да бъде поддържана“, заяви Тачи. \r\nТой, както цитира „Новости“ е припомнил, че гражданите на Прешево, Буяновац и Медведжа през 1992 година на референдума са изразили желанието си да се присъединят към Косово и че включването на тази тема в продължаващия диалог „може да реши още една точка на потенциален конфликт“. \r\n„Разграничаването е последица от войните, която сърбите не са търсили, а не тяхна кауза“, заяви в понеделник сръбският военен министър Александър Вулин във връзка с изявлението на бившия върховен представител за Босна и Херцеговина Пади Ешдаун, че да се говори за промяна на границите на Сърбия и Косово е „много опасно“. \r\n„Демаркацията между Република Ирландия и Обединеното кралство предизвика война или мир? Къде беше Ешдаун през 90-те години, когато разбиваха СФРЮ, или през 2008, когато признаха Косово? Дали неговата съпротива срещу демаркацията значи, че се разкайва за това, че пред камерите в Косово даваше съвети на терористите от АОК как да се борят против сърбите и да се опитат да отцепят Косово и да променят границите?“ – попита Вулин, като добави, че демаркацията с „Велика Албания“ не е резултат от войните на Балканите, а последица от агресията на НАТО срещу Югославия, етническото прочистване на сърбите в Косово и признаването на Косово през 2008 година. \r\nВицепремиера Расим Ляич в понеделник посочи, че има много страни в Белград и Прищина, които се съпротивляват срещу решаването на проблема, както и че опозицията „и при нас, и при тях използва същите аргументи – да се изчакат по-добри обстоятелства“. \r\n„Въпреки това, замразеният конфликт коства много, а сърбите няма да получат нищо от него и той води към „пълзяща“ независимост на Косово“, добави той. \r\nДиректорът на правителствената канцелария за Косово и Метохия Марко Джурич пък обяви, че на 9 септември предстои едно от най-важните посещения на Вучич в Косово. \r\nПревод и редакция:", "date": "2018.08.28", "title": "„Вечерне Новости“ (Сърбия): Европейския съюз също дава зелена светлина на сърбите и албанците да се разберат сами"}
{"url": "http://www.focus-news.net/news/2018/08/28/2560687/georgi-petkov-zam-kmet-na-svoge-ot-utre-zhitelite-na-svoge-shte-protestirat-vseki-den-ot-1700-chasa-tova-e-pikovo-vreme-i-e-vazmozhno-da-ima-intsidenti.html", "text": "По закон общината няма право да забрани протестните действия, но това, което ни притеснява e, че гражданите на Своге са избрали като време 17.00 часа, а това е пиков час и има реална опасности за нови инциденти. Това каза за  Агенция „Фокус“  зам.-кметът на община Своге инж. Георги Петков. По думите му в момента се провежда среща с представители на КАТ и РУ-Своге, на която се обсъждат опасностите, които крие протестът. „Това организиране от страна на гражданите създава реални предпоставки за нови инциденти, въпреки че ще има полицейски екипи на място, вероятността остава голяма“, посочи той. Петков допълни, че днес ще покани представители на протестната организация, за да намерят компромисен вариант. По думите му самият протест ще бъде организиран като бдение, което ще се провежда всеки ден след 17.00 часа по 15-20 минути. „За мен има голяма опасност за тяхната сигурност, защото това е главен републикански път и движението е интензивно“, каза зам.-кметът на Своге Георги Петков.  \r\nНа въпрос дали имат основание гражданите да смятат, че пътната отсечка е опасна, той коментира, че това, което е видял като нередности е било изпратено под формата на писма до Агенция „Пътна инфраструктура“ и областния управител. Според него комуникацията между институциите е на ниво, постоянно се изпращат снимкови материали за определени случаи като надвиснали дървета, счупени мантинели, липсващи знаци.  \r\n„Друг критичен участък се намира на изхода на община Своге, там има пропадане от 15-20 метра на пътната настилка и редовно стават пътни инциденти“, коментира той. По думите му преди три седмици на тази отсечка е имало катастрофа, на която се е наложило рязане на лекия автомобил, за да може да се извадят хората. „Гражданите на Своге ще протестират заради бездействието на държавните институции и затова, че загиват толкова хора по пътищата“, уточни инж. Петков.  \r\nДаяна ДЮЛГЕРОВА", "date": "2018.08.28", "title": "Георги Петков, зам.-кмет на Своге: От утре жителите на Своге ще протестират всеки ден от 17.00 часа, това е пиково време и е възможно да имa инциденти"}
{"url": "http://www.focus-news.net/news/2018/08/28/2560695/varna-zadarzhan-e-17-godishen-mladezh-kontuzil-politsay-uvredil-sluzheben-avtomobil-i-schupil-staklo-v-04-rayonno-upravlenie-na-mvr.html", "text": "На 27 август 2018 г., около 00:30 ч., в кв. Аспарухово, на бул. „Първи май“ (след светофара в посока бензиностанцията) е извършена полицейска проверка на л.а. „Форд Фиеста“ с водач М. А. на 24 г. от Варна, както и на пътници в автомобила - И. Ш., на 25 г. и 17-годишен младеж и двамата от Варна. Това съобщиха от  ОДМВР – Варна . При проверката се установява, че водачката е неправоспособна и съгласно чл. 172, ал. 2 от Закона за движение по пътищата, се пристъпва към сваляне на регистрационните табели на автомобила. По време на процедурата по свалянето на табелите, 17-годишния младеж слиза от автомобила, отказва да представи на служителите документ за самоличност и започва да се държи агресивно. Полицаите пристъпват към задържането му, а същия оказва съпротива и нанася силен удар със свити ръце по тавана на служебния автомобил „КИА“, при което се получава деформация на задната част на тавана на колата, а полицейски служител получава контузия на рамо. По време на транспортирането на младежа до районното управление той продължава да се държи агресивно и да обижда полицаите. При въвеждането му в сградата на 04 Районно управление на МВР – Варна нанася удар с глава по стъклото на вратата към чакалнята и го чупи. Задържан е за срок до 24 ч., на мястото е извършен оглед и е уведомен дежурен прокурор. Образувано е досъдебно производство.", "date": "2018.08.28", "title": "Варна: Задържан е 17-годишен младеж, контузил полицай, увредил служебен автомобил и счупил стъкло в 04 Районно управление на МВР"}
{"url": "http://www.focus-news.net/news/2018/08/28/2560692/nikolay-melemov-kmet-na-smolyan-sinya-staya-shte-se-grizhi-za-opazvane-psihikata-i-vazpriyatiyata-na-detsata-zhertvi-ili-svideteli-na-prestaplenie.html", "text": "„Синя стая“ ще се грижи за опазване психиката и възприятията на децата – жертви или свидетели на престъпление в Смолян. Това каза за дневния информационен блок на Радио „Фокус“ кметът Николай Мелемов във връзка с откриването на първото специализирано помещение за подобни услуги в града. По съвместна инициатива на Общината, Окръжния съд и Швейцарското правителство, финансирало проекта, в стаята са създадени подходящи условия, в които психолози, прокурори и съдии да разговарят с децата. „Когато детето е станало свидетел или е жертва на някакво престъпление, то е наранено и се налага да бъде разпитано в такива условия, за да не се натовари още повече психиката му. Много често се случва да има контакт между престъпника и детето, което е много лошо. Сега идеята е с тази „Синя стая“ да няма по-нататъшен контакт между тях и детето да е спокойно, че няма визуална връзка с някой престъпник“, обясни Николай Мелемов. Той добави, че „синята“ стая в Смолян отговаря на световните и европейски стандарти. Разговорът със специалисти ще бъде записван и ще се използва за разследване на дадено престъпление, уточни кметът.", "date": "2018.08.28", "title": "Николай Мелемов, кмет на Смолян: „Синя стая“ ще се грижи за опазване психиката и възприятията на децата – жертви или свидетели на престъпление"}
{"url": "http://www.focus-news.net/news/2018/08/28/2560693/arh-boyan-kolarov-zam-kmet-na-dobrich-izlozhenieto-selskoto-stopanstvo-i-vsichko-za-nego-prodalzhava-da-bade-vazhno-sabitie-za-balgariya-i-za-razvitieto-na-selskoto-stopanstvo-u-nas.html", "text": "Изложението „Селското стопанство и всичко за него“ продължава да бъде важно за България и за развитието на селското стопанство у нас вече 26 години, благодарение на лоялността на участниците във форума и на организатора „Добрички панаир“. Това заяви в своето приветствено слово към гости и участници в изложението зам.-кметът „Устройство на територията“ арх. Боян Коларов, предаде кореспондентът на  Радио „Фокус” . Хаджиоглу Пазарджик е било навремето място за среща на инициативни хора, които са видели свят в края на XIX век, припомни арх. Коларов. Така се е казвал някогашният Добрич, а пазарът тогава – този на хаджията, е бил кръстопът, на който са се пресичали стоки и знания. Сега традицията се продължава и чрез това събитие, което е част от календара на „Добрички панаир“ АД. Сред участниците в изложението тази година има фирми, които предлагат етерично-маслени култури. Към тях все повече земеделци от региона проявяват интерес през последните години. Организаторите на изложението отчитат 25 % ръст на фирмите, които участват за първи път.  Директно участват фирми от Гърция, Турция, Румъния и Украйна. \r\nЖулиета НИКОЛОВА", "date": "2018.08.28", "title": "Арх. Боян Коларов, зам.-кмет на Добрич: Изложението „Селското стопанство и всичко за него“ продължава да бъде важно събитие за България и за развитието на селското стопанство у нас"}
{"url": "http://www.focus-news.net/news/2018/08/28/2560696/sport-sestrite-uilyams-i-minalogodishnata-shampionka-sloun-stivans-preodolyaha-1-krag-na-us-open.html", "text": "Миналогодишната шампионка Слоун Стивънс преодоля първия кръг на Откритото първенство на САЩ с победа над рускинята Евгения Родина с 2:0 сета и във втория кръг ще играе срещу квалификантката от Украйна Ангелина Калинина. Шесткратната шампионка в Ню Йорк Серина Уилямс, която е поставена под номер 17, започна турнира с успех победа над полякинята Магда Линете с 2:0 сета. Сестра й – Винъс Уилямс, която е 16-а в схемата, преодоля рускинята Светлана Кузнецова с 2:1 сета", "date": "2018.08.28", "title": "Спорт: Сестрите Уилямс и миналогодишната шампионка Слоун Стивънс преодоляха 1 кръг на US Open"}
{"url": "http://www.focus-news.net/news/2018/08/28/2560697/mon-zrelostnitsite-pisaha-po-otkas-ot-tvorbata-na-yordan-yovkov-serafim.html", "text": "Зрелостниците писаха интерпретативно съчинение или есе на тема „Доброта и самота“ върху откъс от творбата на Йордан Йовков „Серафим“. Това съобщиха от пресцентъра на  Министерството на образованието и науката  (МОН). \r\nТестът за държавния зрелостен изпит по български език и литература бе генериран от журналистката Вероника Янкова, определена чрез жребий от заместник-министър Таня Михайлова.", "date": "2018.08.28", "title": "МОН: Зрелостниците писаха по откъс от творбата на Йордан Йовков „Серафим“"}
{"url": "http://www.focus-news.net/news/2018/08/28/2560700/blagoevgrad-intenziven-e-trafikat-na-gkpp-kulata-promahon-na-tovarni-avtomobili-i-v-dvete-posoki-bez-problemi-se-osashtestvyava-preminavaneto-prez-gkpp-ilinden-eksohi.html", "text": "Без проблеми се осъществява преминаването през ГКПП „Илинден-Ексохи“. Това съобщиха за  Радио „Фокус“-Пирин  от „Гранична полиция“. Интензивен е трафикът на ГКПП „Кулата-Промахон“ на товарни автомобили и в двете посоки. Спокойно се осъществява преминаването на останалите пунктове на границата с Република Гърция. \r\nНатали СТЕФАНОВА", "date": "2018.08.28", "title": "Благоевград: Интензивен е трафикът на ГКПП „Кулата-Промахон“ на товарни автомобили и в двете посоки, без проблеми се осъществява преминаването през ГКПП „Илинден-Ексохи“"}
{"url": "http://www.focus-news.net/news/2018/08/28/2560698/podp-lazar-grozdanov-soszr-peshtera-trabata-na-49-ti-inzheneren-polk-v-peshtera-ima-kultovo-znachenie-za-voennata-ni-istoriya.html", "text": "Тръбата на 49-ти инженерен полк, участвала в превземането на Одринската крепост, се завърна в Пещера, където е било дислоцирано военното формирование, съществувало от 1903 г. до 2003 г. Това съобщи за  Радио „Фокус“ – Пазарджик  подполковник Лазар Грозданов, зам.-председател на Общинския съвет офицерите и сержантите от запаса и резерва (СОСЗР) в Пещера. Символът на войската бе донесен от зам.-председателя на Областната организация на Съюза на сержантите и офицерите от запаса и резерва подп. о.з. Трифон Калпаков.   \r\n„Предаването на светинята стана по време на отбелязването на 160 години от рождението на ген. Атила Зафиров, организирано от Общинската структура на СОСЗР и Историческия музей в Пещера, с което бе отдадена почит и на основателите на СОСЗР в Пещера през 1921 г. Освен 49 армейски инженерен полк в пещерския район през годините са били дислоцирани и  Четвърта пещерска дружина (1882-1903 г.) и 36 армейски понтонно мостови батальон (1968-1989 г.). Десетки години тръбата е служила в Инженерния полк в Пещера, а при неговото закриване е предадена в Дивизията в Пазарджик. Подп.Трифон Калпаков я прибира и решава, че мястото и е в Пещера и я подарява на Дружеството. Ние смятаме, че мястото й е в Историческия музей в родопския град и предстои да бъде предадена там.“, уточни подп. Грозданов.  \r\nТой допълни, че тръбата е имала особено важна роля в полка. С нея е известявано началото на битката, с нея е започвал и приключвал денят на войниците, както и с нея се оповестява вечерната проверка на личния състав. Тя има култово значение. \r\nАлбена ЖИЛЕКОВА", "date": "2018.08.28", "title": "Подп. Лазар Грозданов, СОСЗР - Пещера: Тръбата на 49-ти инженерен полк в Пещера има култово значение за военната ни история"}
{"url": "http://www.focus-news.net/news/2018/08/28/2560694/deneshen-makedoniya-zavoy-v-atina-i-aleksis-tsipras-se-nasochi-kam-referendum-za-severna-makedoniyai.html", "text": "Въпреки че гръцкият премиер Алексис Ципрас след подписването на договора с Македония през юни отхвърли възможността за провеждане на референдум по въпроса в Гърция, в понеделник вестник „Ефимерида“ ексклузивно научи, че той „сериозно обмисля референдум за Скопие“, пише  електронното издание на македонския вестник „Денешен“ . \r\nИзданието коментира, че новината идва в момент, когато заради катастрофата в Мати, където по в резултат от пожарите загинаха близо 100 души, на Ципрас му пада рейтинга и той се готви за политически маневри. Първата е кадрови промени в правителството, а втората е референдумът, който, както и в Македония, би бил консултативен, т.е. необвързващ. \r\nВ анализа си за тази новина, „Ефимерида“ коментира, че това не е първият път, когато Максимус (седалището на гръцкото правителство) променя мнението си. На кадровите промени и референдума се гледа като на опит да се нанесе удар на най-голямата опозиционна партия „Нова Демокрация“, която има най-големи шансове да победи убедително на следващите парламентарни избори, но в същото време да се предизвика разкол сред по-малките партии, които биха застанали зад лидера на НД Кириакос Мицотакис. \r\nАко референдумът, продължава гръцкият вестник, се проведе в началото на 2019 година, това ще е подарък за коалиционния партньор Панос Каменос и неговата партия АНЕЛ, защото военният министър по-рано заяви, че за договора за „Северна Македония“ ще трябва да решат гърците или на избори, или на референдум. В този случай допитването би задоволило исканията на Каменос, а това означава оцеляване на разклатената коалиция СИРИЗА-АНЕЛ.  \r\nИначе, според гръцката Конституция, за този договор не е необходим референдум, защото споразумението за името не засяга Основният закон на Гърция, обяснява „Ефимерида“. \r\nПревод и редакция:", "date": "2018.08.28", "title": "„Денешен“ (Македония): Завой в Атина: И Алексис Ципрас се насочи към референдум за „Северна Македония“?"}
{"url": "http://www.focus-news.net/news/2018/08/28/2560699/blagoevgrad-osporvani-i-napregnati-dvuboi-se-provedoha-v-parviya-den-ot-vi-izdanie-na-mezhdunaroden-futbolen-turnir-kupite-na-obshtina-blagoevgrad.html", "text": "Приключиха първите футболни срещи в VI издание на Международен футболен турнир „Купите на Община Благоевград“. Това съобщиха от пресцентъра на  Общината . В битка влязоха отборите на ПФК „ЦСКА“ и ОФК „Пирин“. Оспорваният мач се изигра на стадиона в село Рилци, а крайният резултат бе в полза на ЦСКА с 2:1. Вторият мач, също се проведе на стадиона в село Рилци и бе между гостите от Сърбия ФК „Войводина“ и най-новите членове в семейството на турнира- ФК „Бенфика“ Лисабон. Срещата премина напрегнато, с изключителна игра от двата отбора. По- добри на терена се оказаха ФК „Бенфика“, които победиха съперниците си с 3:1.  \r\nОфициалното откриване на турнира „Купите на Община Благоевград“ е от 13.00 часа, днес на площад „Македония“. Събитието ще започне с шествие на всички отбори участници, които ще тръгнат от Съдебната палата в 12.45 часа и ще преминат по ул. „Тодор Александров“.  \r\n Срещите от деня ще продължат от 17.30 часа, с двубоя между ПФК „Славия“ и ФК „Апоел“, а след тях на стадиона в село Рилци ще излязат отборите на ФК „Цървена звезда“ и ФК „Динамо Загреб“.", "date": "2018.08.28", "title": "Благоевград: Оспорвани и напрегнати двубои се проведоха в първия ден от VI издание на Международен футболен турнир „Купите на Община Благоевград“"}
{"url": "http://www.focus-news.net/news/2018/08/28/2560701/abv-nastoyava-za-zavishavane-na-kontrola-varhu-zakupuvaneto-na-vinetki-ot-chuzhdentsi-izpolzvashti-patnata-mrezha-na-stranata.html", "text": "АБВ ще настоява за завишаване на контрола върху закупуването на винетни стикери от чужденци, използващи пътната мрежа на страната. Това стана ясно след заседание на Изпълнителното бюро на партията, от чието ръководство заявиха, че съществуват сериозни основания да се счита, че много от чужденците, които преминават транзитно през България, особено с леки автомобили, не изпълняват разпореждането на закона да притежават валидна винетка, съобщиха от пресцентъра на  АБВ .  \r\nВъв връзка с горепосоченото от Алтернатива за българско възраждане ще се позоват на Закона за достъп до информация и ще поискат от Министерство на финансите и МРРБ помесечни данни за период от няколко години назад за броя на закупените винетни стикери, както за леки, така и за транспортни автомобили.  \r\nОт АБВ настояват още КАТ да вземе незабавни мерки за справяне с проблема. Партията ще поиска и информация от вътрешното ведомство за период от няколко години назад за броя и вида на наложените глоби и санкции на чуждестранни граждани, управлявали МПС на територията на България.", "date": "2018.08.28", "title": "АБВ настоява за завишаване на контрола върху закупуването на винетки от чужденци, използващи пътната мрежа на страната"}
{"url": "http://www.focus-news.net/news/2018/08/28/2560703/pazardzhik-85-lkvm-dazhd-sa-padnali-prez-poslednoto-denonoshtie-v-selo-tsvetino.html", "text": "Най-голямо количество валеж през последното денонощие е отчетено в село Цветино, община Велинград – 85 литра на квадратен метър, съобщиха за  Радио „Фокус“ – Пазарджик  Стефка Стоянова, директор на Хидрометеорологичната станция в село Ивайло. На второ място по количество е валежът в Батак – 42,5 л/кв.м, а на трето – село Фотиново с 23 литра. Следват  Пещера – с 22,6 л/кв.м, Равногор – 15,8 л/кв.м, Паталеница – 13 л/кв.м, Сестримо – 12л/кв.м, Панагюрище – 10,3  л/кв.м, Белово – с 9,5 л/кв.м. В областния град Пазарджик са паднали 8,4 л/кв.м, а във Велинград – 7,2 л/кв.м. Най-малко е количеството валеж, отчетено в Стрелча – 3 л/кв.м. \r\nВаня НИКОЛОВА", "date": "2018.08.28", "title": "Пазарджик: 85 л/кв.м дъжд са паднали през последното денонощие в село Цветино"}
{"url": "http://www.focus-news.net/news/2018/08/28/2560690/umbal-sv-anna-sofiya-trima-ot-ranenite-v-katastrofata-do-svoge-vse-oshte-sa-v-reanimatsiya-v-momenta-se-izvarshva-operatsiya-na-nay-tezhko-postradalata-zhena-koyato-e-s-opasnost-za-zhivota.html", "text": "Трима (1 мъж и 2 жени) от пострадалите в катастрофата до Своге все още са в КАИЛ (реанимация) на УМБАЛ \"Св. Анна\"-София. Все още с опасност за живота е най-сериозно пострадалата 52-годишна жена. Това съобщиха от пресцентъра на  лечебното заведение . Другите трима са стабилизирани и лечението им продължава в Клиника по хирургия и Клиника по ортопедия и травматология на болницата. \r\nВ момента се извършва операция на най-тежко пострадалата жена.", "date": "2018.08.28", "title": "УМБАЛ \"Св. Анна\"-София: Трима от ранените в катастрофата до Своге все още са в реанимация, в момента се извършва операция на най-тежко пострадалата жена, която е с опасност за живота"}
{"url": "http://www.focus-news.net/news/2018/08/28/2560704/pregled-na-mezhdunarodnite-novini-do-13-chasa-agentsiya-fokus.html", "text": "Въпреки че гръцкият премиер Алексис Ципрас след подписването на договора с Македония през юни отхвърли възможността за провеждане на референдум по въпроса в Гърция, в понеделник вестник „Ефимерида“ ексклузивно научи, че той „сериозно обмисля референдум за Скопие“, пише  електронното издание на македонския вестник „Денешен“ . \r\nИзданието коментира, че новината идва в момент, когато заради катастрофата в Мати, където по в резултат от пожарите загинаха близо 100 души, на Ципрас му пада рейтинга и той се готви за политически маневри. Първата е кадрови промени в правителството, а втората е референдумът, който, както и в Македония, би бил консултативен, т.е. необвързващ. \r\nВ анализа си за тази новина, „Ефимерида“ коментира, че това не е първият път, когато Максимус (седалището на гръцкото правителство) променя мнението си. На кадровите промени и референдума се гледа като на опит да се нанесе удар на най-голямата опозиционна партия „Нова Демокрация“, която има най-големи шансове да победи убедително на следващите парламентарни избори, но в същото време да се предизвика разкол сред по-малките партии, които биха застанали зад лидера на НД Кириакос Мицотакис. \r\nАко референдумът, продължава гръцкият вестник, се проведе в началото на 2019 година, това ще е подарък за коалиционния партньор Панос Каменос и неговата партия АНЕЛ, защото военният министър по-рано заяви, че за договора за „Северна Македония“ ще трябва да решат гърците или на избори, или на референдум. В този случай допитването би задоволило исканията на Каменос, а това означава оцеляване на разклатената коалиция СИРИЗА-АНЕЛ.  \r\nИначе, според гръцката Конституция, за този договор не е необходим референдум, защото споразумението за името не засяга Основният закон на Гърция, обяснява „Ефимерида“. \r\n*** Ако изгубим региона, който е толкова близо до нас, ще бъде лошо за Западните Балкани, както и за нас – в ЕС, предупреди австрийският канцлер Себастиян Курц, цитиран от  електронното издание на македонския вестник „Вечер“ . \r\nКурц се обяви за приемане на страните от Западните Балкани в Европейския съюз и предупреди за опасността регионът да попадне под влиянието на други държави. На европейския форум в австрийския град Алпбах канцлерът отбеляза, че трябва да се има предвид, че страните от Балканите имат и други перспективи освен европейската. \r\n„Истината е, че има възможност за присъединяване към ЕС, или за по-голямо влияние на Русия, Турция и другите части от света“, обясни той. \r\n„Ако изгубим регион, който е толкова близо до нас, ще бъде лошо за Западните Балкани, но и за нас в Съюза“, предупреди Курц, чиято страна в момента е ротационен председател на Съвета на ЕС. \r\n*** Президентът на Франция Емануел Макрон заяви, че Париж окончателно е затворил вратата за членство на Турция в ЕС, пише вестник „Джумхуриет”. Макрон направи тези изявления на среща с френските посланици. Пред тях той аргументира позицията на Париж за необходимостта Европа да изгради напълно нови връзки с Турция и Русия. А именно от гледна точка на потребността от стратегическо партньорство с тях, като и задължително отчитане на извършващите се в тези страни важни промени. \r\n„Днешна Турция на президента Ердоган не е Турция от периода на Ататюрк. Буквално всеки ден в дневния ред на президента на Турция е пантюркизмът, зад който прозират антиевропейските настроения. При това положение може ли ние дори и да си помислим, че е честно и справедливо да продължим да говорим за членство на Турция в ЕС? Следователно е нужно да изградим не членство в ЕС, а стратегическо партньорство с Анкара. … Заради това, че тези две сили са важни за нашата колективна сигурност, трябва да има стратегическо партньорство с Русия и с Турция; необходимо е да ги държим свързани с Европа. …”, пояснява Макрон, цитиран от „Джумхуриет”. \r\n*** Турция иска да изведе отношенията си с Европейския съюз в нова фаза в период, когато търговията й със Съюза става все по-важна, заяви турският министър на финансите Берат Албайрак по време на пресконференция с френския си колега Бруно льо Мейр в Париж, на която двамата подчертаха важността на връзките между ЕС и Турция, пише  електронното издание на вестник Hurryiet . \r\nАлбайрак заяви, че едностранните мерки, предприети от САЩ са показали, че отношенията между Турция и ЕС и особено Франция, са по-важни от всякога. \r\n„Искаме да изведем отношенията с ЕС на ново ниво“, подчерта министърът, като добави, че Турция иска да увеличи търговията си с Франция, която в момента възлиза на 14 милиарда евро, до 20 милиарда. \r\nФренският министър, от своя страна, насърчи Турция да използва всички налични лостове в икономическата политика, за да осигури устойчив растеж. \r\n„В интерес на всички, във Франция, Турция и Европа е ситуацията в Турция да се стабилизира“, подчерта льо Мейр пред репортерите. Според неговите думи, Албайрак е подчертал, че неговата страна има намерение да осъществи структурни реформи. \r\nОсвен другото, двамата са обсъждали и мерките на САЩ спрямо Турция. По думите на Албайрак, действията на Вашингтон са политически мотивиран и може да доведат до засилване на регионалния тероризъм и усложняване на бежанската криза. \r\n„Говорихме за последните търговски санкции на САЩ... Подобни решения за ограничителни мерки ще повлияят негативно на регионалната стабилност и ще способстват и разрастването на регионалния тероризъм, и бежанската криза“, обясни той, като добави, че Анкара и ПАраж трябва да координират действията си, за да се справят с тези проблеми. \r\nДвамата министри също са говорили за съгласуване на действията между страните, за да се атакуват мерките на САЩ спрямо Турция и ЕС в Световната търговска организация, чиито правила са нарушени. \r\nВ крайна сметка Албайрак е отбелязал,, че мерките на Вашингтон го изолират от съюзниците му и по този начин доларът губи статута си като световна валута. \r\n***  Македонската парламентарна комисия по отбрана и сигурност в понеделник е приела прокторешение за изпращане на членове на Армията на Република Македония (АРМ) в Афганистан и Ливан, пише  електронното издание на вестник „Денешен“ . \r\nСъгласно предложението, за участие в мироопазващата операция „Решителна подкрепа“ в Афганистан  трябва да бъдат изпратени трима щабни офицери от АРМ в Главното командване на мисията в Кабул за период от шест месеца – от декември 2018 година до юни 2019 година – освен това в същия период 13 щабни офицери ще бъдат в Командването за обучение, консултиране и съдействие в Кабул и 25 военнослужещи от АРМ в частта за защита на силите на Главното оперативно командване в Кабул. \r\nВ решението се посочва, че финансовите разходи за заплатите и надбавките на военнослужещите ще бъдат осигурени от Министерството на отбраната, а останалите разходи ще бъдат поети от страните-партньори. \r\nЗа участие в мироопазващата операция „УНИФЛ“ в Командването на съвместните специализирани сили на Въоръжените сили на Италия – сектор Запад в Ливан ще бъдат изпратени двама щабни офицери на АРМ в периода от октомври 2018 до април 2019 година. \r\nРешенията за заминаването на македонските войници в Афганистан и Ливан трябва да бъдат приети от парламента на заседание, насрочено за 29 август. \r\n***  Семейството на бившия испански лидер Франциско Франко предупреди, че ще използва „всички законови средства“, за да спре ексхумацията на тленните му останки от монументалния комплекс „Долината на падналите“, намираща се северно от столицата Мадрид. Изявлението дойде, след като правителството, начело със Социалистическата партия, обяви, че ще внесе поправки в Закона за историческото наследство, с които да узакони ексхумацията, пише  електронното издание на вестник El Pais . \r\nВ петък вицепремиерът Кармен Кало заяви, че „декретът ще позволи ексхумацията на тленните останки на диктатора Франциско Франко от мястото, където лежат жертвите от конфликта“, визирайки гражданската война в Испания (1936 – 1939). \r\nСемейството на Франко се противопоставя категорично на решението и обяви, че „при никакви обстоятелства“, „нито пасивно, нито активно“, няма да вземе участие в ексхумацията. В съобщение до пресата семейство Мартинес-Бордиу Франко обяви, че „категорично и единозначно се противопоставя“ на махането или преместването на тленните останки на испанския лидер и обеща да използва „всички легални средства“, за да го спре. \r\nЧленовете на семейството твърдят, че са единствените, които имат легалното право да решават съдбата на тялото на дядо си и описаха законодателната инициатива като „акт на ретроспективно отмъщение без прецедент в цивилизования свят“. \r\nОт фамилията добавят, че „ексхумацията се прави без нашето съгласие и ние ще изискаме тленните останки, за да можем да ги погребем в християнско гробище“. \r\nВ интервю пред La Razon Францис Франко, внукът на лидера, изключи възможността тялото на Франко да бъде погребано до това на майка му Кармен Поло в семейната гробница в Ел Прадо заради съображения за сигурност. \r\nИ докато семейството на Франко се противопоставя на ексхумацията, бившият испански премиер Хосе Луис Сапатеро приветства решението и го обяви за „изключително позитивно“. В интервю в неделя, бившият лидер на Социалистическата партия заяви, че инициативата „консолидира демократическите корени на испанското общество“ и обясни, че тленните останки на диктатор, погребани до жертвите му е „несъвместимо с доброто демократическо наследство“. „Диктатор не може да бъде погребан в почетно място“, добавя той. \r\nГоворител на дясноцентристката „Суидаданос“ пък описва декрета като „законова каша“ и обвини испанското правителство, че „прикрива ужасното си управление“ със заглавия. \r\nХавиер Марото, заместник-генерален секретар на най-голямата испанска партия – Народната партия, заяви, че екхумацията „не отива на Испания от 2018 година“. По думите му, Народната партия ще се отнесе към случая с „пълно безразличие“. \r\n„Ел Паис“ обяснява, че според декрета на правителството, „Долината на падналите“ ще бъде „място за възпоменание, памет и почит на жертвите“ на гражданската война и ще съдържа само тленните останки на убитите в конфликта. \r\n*** Бившият албански президент и бивш премиер Сали Бериша, коментирайки неформалната среща на премиерите на страните от Западните Балкани, заяви, че тя е напълно неуспешна, пише  скопското електронно издание \"Независен\" . \r\nСпоред него това е \"по-малко от половин среща\" , защото от  седемте премиери, дори четири \"не намериха време да дойдат в Дуръс\". \r\n„По-малко от половин среща! Многостранните срещи са полезни, но когато от седем поканени премиери дори четирима не намират време да дойдат, срещите са без кворум и са повече от неуспешни. Това е още повече, когато от тримата министър-председатели двама са албанци. Нека да благодарим на министър-председателя на Черна гора, защото без него ние щяхме да  имаме между-албанска среща \", оценява Бериша. \r\nТой добавя, че този бойкот има само една причина: \r\n„Те не дойдоха, защото не искаха да издигат нарко-държавата на Нориега (имайки предвид Албания –бел. ред.), единствена в Европа и в света“, - констатира Бериша, който е и бивш лидер на опозиционната Демократическа партия. \r\nВ понеделник в пристанищния град Дуръс се проведе втората неформална среща на премиерите на страните от Западните Балкани, чийто домакин бе премиерът Еди Рама. На нея присъстваха домакина Рама и премиерите на Косово и Черна гора, Рамуш Харадинай и Душко Маркович, както и еврокомисарят Йоханес Хан. \r\nПоради лоши метеорологични условия, правителствената делегация, водена от премиера Зоран Заев  не пътува за Дуръс, а на срещата не присъстваха и сръбският премиер Анна Бърнабич, българският премиер Бойко Борисов и председателят на Съвета на министрите на Босна и Херцеговина, Денис Звиздич. \r\n*** В Латвия се опасяват от влошаване на отношенията ЕС – САЩ заради газопровода „Северен поток-2“, заяви външният министър на Латвия Едгар Ринкевич, цитиран от  РИА Новости . \r\nПодобно изявление той направи по време на конференция в рамките на дискусията, която се проведе в Ставангер, организирана от Мюнхенската конференция за сигурност и от Фонда за разработката на шелфовата зоната на северните морета. \r\n\"По време на конференцията, министърът изрази загриженост за проекта \" Северен поток - 2 \", който заплашва да  увеличи зависимостта от един доставчик и маршрут на доставка, което е в противоречие с принципите на Енергийния съюз\", - отбелязват от пресслужбата на латвийското Министерство на външните работи. \r\nСпоред политика, единственият начин за решаване на този проблем е на равнището на ЕС - \"Подкрепа за диверсификацията на енергийните източници и развитието на вътрешния енергиен пазар\". \r\n\"Енергетиката  не е само въпрос на европейската сигурност, но също така и въпроса за трансатлантическите отношения.\" Северен поток - 2 \"може да бъде една от точките за сблъсък на трансатлантическите отношения\", - се казва в изявлението.", "date": "2018.08.28", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/08/28/2560691/sebastiyan-kurts-za-zapadnite-balkani-po-dobre-nie-otkolkoto-rusiya.html", "text": "Ако изгубим региона, който е толкова близо до нас, ще бъде лошо за Западните Балкани, както и за нас – в ЕС, предупреди австрийският канцлер Себастиян Курц, цитиран от  електронното издание на македонския вестник „Вечер“ . \r\nКурц се обяви за приемане на страните от Западните Балкани в Европейския съюз и предупреди за опасността регионът да попадне под влиянието на други държави. На европейския форум в австрийския град Алпбах канцлерът отбеляза, че трябва да се има предвид, че страните от Балканите имат и други перспективи освен европейската. \r\n„Истината е, че има възможност за присъединяване към ЕС, или за по-голямо влияние на Русия, Турция и другите части от света“, обясни той. \r\n„Ако изгубим регион, който е толкова близо до нас, ще бъде лошо за Западните Балкани, но и за нас в Съюза“, предупреди Курц, чиято страна в момента е ротационен председател на Съвета на ЕС. \r\nПревод и редакция:", "date": "2018.08.28", "title": "Себастиян Курц за Западните Балкани: По-добре ние, отколкото Русия"}
{"url": "http://www.focus-news.net/news/2018/08/28/2560707/umbal-burgas-organizira-kravodaritelska-aktsiya-za-postradalite-kray-svoge.html", "text": "УМБАЛ-Бургас организира кръводарителска акция за пострадалите край Своге. Това съобщиха от пресцентъра на  болницата . Отделението по трансфузионна хематология на УМБАЛ-Бургас организира кръводарителска акция за ранените в катастрофата край Своге. Те са настанени за лечение в 4 столични болници, на някои предстоят серия от операции. Бургаската болница се присъединява към апела за кръводаряване за пострадалите, отправен от софийските медици и Националния център по трансфузионна хематология. Всеки, който желае да дари кръв, може да го направи в Бургас, в сградата на ДКЦ I (бившата Първа поликлиника). Отделението работи до 14.30 ч., но има дежурен екип на повикване при желаещи кръводарители. \r\nОт болницата припомнят, че в УМБАЛ-Бургас може да се дарява кръв за нуждаещи се от цялата страна, независимо дали са пострадали при масови инциденти, или имат нужда от кръвопреливане заради минала или предстояща операция. Достатъчно е да се каже името на човека, който се нуждае от кръвопреливане, и лечебното заведение, където е настанен.", "date": "2018.08.28", "title": "УМБАЛ-Бургас организира кръводарителска акция за пострадалите край Своге"}
{"url": "http://www.focus-news.net/news/2018/08/28/2560706/shumen-116-mladezhi-sa-se-yavili-na-maturata-po-balgarski-ezik-i-literatura-v-oblastta.html", "text": "116 младежи са се явили на матура по български език и литература, септемврийска сесия в област Шумен. Това съобщиха за  Радио Фокус“-Шумен  от Регионалното управление на образованието. До държавния зрелостен изпит са били допуснати 159 зрелостници, като днес не са явили 43 от тях. Изпитът се провежда в три училища в региона - Средно училище „Хан Исперих“-Нови пазар, Професионална гимназия по селско стопанство-Велики Преслав и Профилирана природоматематическа гимназия „Нанчо Попович“-Шумен. За втория задължителен зрелостен изпит по предмет по избор, който ще се проведе на 29 август, заявления са подали 136 младежи. Най-много от тях са предпочели изпит по биология здравно образование - 107. 16 зрелостници са избрали матура по география, 8 - философски цикъл, 2 – математика и 3 - английски език. Утрешните изпити ще се проведат в Средно училище „Хан Исперих“-Нови пазар, Професионална гимназия по селско стопанство-Велики Преслав и Професионална гимназия по икономика-Шумен. \r\nИвелина ИВАНОВА", "date": "2018.08.28", "title": "Шумен: 116 младежи са се явили на матурата по български език и литература в областта"}
{"url": "http://www.focus-news.net/news/2018/08/28/2560705/dimitar-nikolov-kmet-na-burgas-obshtinata-finansira-studenti-s-uspeh-pone-450-koeto-gi-stimulira-da-uchat-dobre.html", "text": "Общината финансира студенти  с успех поне 4,50, което ги стимулира да учат добре. Това каза кметът на Община Бургас  Димитър Николов по време на заседанието на Общински съвет Бургас, предаде репортер на  Радио „Фокус“ – Бургас . „Вече много компании в Бургас търсят специалисти от IT специалности и ние ги насочваме към нашите стипендианти. За момента обаче търсенето остава по-голямо от предлагането“, добави Николов. \r\nСлед гласуване на общинските съветници, Община Бургас за трета поредна година ще подпомогне обучението на студенти от двата бургаски университета в областта на IT сектора в образователно-квалификационна степен „Бакалавър“ , но тази година броят им ще бъде по-голям.  Необходимите финансови средства за първия семестър на 2018 г. ще  бъдат предвидени при актуализацията на бюджета на Община Бургас за 2018 г., а парите за втория семестър ще бъдат предвидени в бюджета за 2019 година. \r\nКметът на Бургас Димитър Николов съобщи също, че в момента има нужда от 40-50 педагози с френска филология и Общината е в готовност да финансира това обучение. „В момента сме в разговори с двата бургаски ВУЗ-а. Ако те разкрият такива специалности, можем да обвържем обучението с работа в бургаски училища”, допълни кметът Николов. \r\nВеселина НИКОЛОВА", "date": "2018.08.28", "title": "Димитър Николов, кмет на Бургас: Общината финансира студенти с успех поне 4,50, което ги стимулира да учат добре"}
{"url": "http://www.focus-news.net/news/2018/08/28/2560702/sky-news-detektivi-super-razpoznavachi-vodyat-razsledvaneto-po-sluchaya-skripal.html", "text": "Двама детективи от уникалния екип от „супер разпознавачи“ на Скотланд Ярд оглавиха усилията по издирване на заподозрените за отравянето на бившия полковник от руското военно разузнаване (ГРУ) Сергей Скрипал и неговата дъщеря Юлия, разкри  британският телевизионен канал Sky News . \r\nСпоред данните на медията, полицаите, които имат рядката способност да запомнят лица, са имали основна роля за идентифицирането на двама заподозрени руснаци, които британските власти искат да бъдат екстрадирани от Русия. \r\nДетективите, твърди „Скай нюз“, са изпратени в Солсбъри в началото на разследването по случая „Скрипал“. \r\nТе са част от екип, изгледал пет хиляди часа записи от охранителни камери, в опит да издирят следите на заподозрените, заснети в Солсбъри, преглеждайки записите от летищата около Лондон преди и след предполагаемото отравяне през март, отбелязва медията. \r\nБившият детектив главен инспектор Мик Невил, който е основал екипа, заяви: „Двамата супер разпознавачи са изпратени веднага заради техните специални способности и продължават да работят по случая. Нямам съмнение, че те са изиграли ключова роля“. \r\n\"Те имат вродено умение, не можете да го купите и не можете да го научите. Те имат изключително необичайна способност да запомнят лица, независимо дали е от снимка, част от видеоклип, или някого, с когото са се запознали. \r\nТе не се концентрират върху очевидното, посивялата коса или мустаците или очилата, гледат очите, устата, ушите - нещата, които не се променят. Те могат да разпознаят лице от най-малкия поглед на част от него. \" \r\nНевил смята, че е възможно на „супер разпознавачите“ да са показали и снимки на известни руски агенти, заподозрени, че оперират в Обединеното кралство и те да са проучили видеозаписите от Солсбъри за наличието им в града по време на деянието. \r\nТой обясни, че „разузнавателните служби имат снимки на чуждестранни агенти, които идват тук и след като бъдат показани на супер разпознаващите, те ще бъдат отпечатани в паметта им.\" \r\nПревод и редакция:", "date": "2018.08.28", "title": "Sky News: Детективи „супер разпознавачи“ водят разследването по случая „Скрипал“"}
{"url": "http://www.focus-news.net/news/2018/08/28/2560708/metodi-popov-ruo-blagoevgrad-v-golyama-chast-ot-uchilishtata-v-oblastta-se-izvarshvat-remontni-deynosti-po-golyamata-chast-ot-koito-sa-kozmetichni-ili-po-predpisaniya-na-rzi.html", "text": "В голяма част от училищата на територията на областта се извършват ремонтни дейности, по-голямата част от които са козметични или по предписания на Регионална здравна инспекция (РЗИ)-Благоевград. Това каза за  Радио „Фокус“-Пирин  Методи Попов, началник на отдел „Инспектиране и организационно-методическа дейност“ към Регионално управление на образованието (РУО)-Благоевград. Той допълни, че има и училища, в които се осъществяват по-сериозни ремонтни дейности.  \r\n„В Трето основно училище „Гоце Делчев“ в град Петрич се извършва основен ремонт, който се очаква да продължи до края на месец октомври. Подобен ремонт се извършва и в друго училище в Петрич – става дума за Средно училище „Никола Вапцаров“, както и в Профилираната гимназия „Пейо Яворов“ в Петрич, където също се извършва доста сериозен ремонт, който ще продължи може би през цялата учебна 2018-2019 година“, уточни Попов. Ремонтът в Трето основно училище „Гоце Делчев“ включва: изграждане на външна топлоизолация на сградата; подмяна на подовите настилки; изграждане на асансьор и рампа за деца с увреждания; ремонтиране на оградата; подмяна на покрива; подмяна на дограмата; ремонт на тоалетните и ВиК-инсталацията; изграждане на две нови многофункционални спортни площадки и изграждане на фитнес на открито. Ремонтните дейности в Средно училище „Никола Вапцаров“ включват: подмяна на част от покрива; цялостно пребоядисване; монтиране на специални стенни настилки; саниране на част от сградата; изграждане на външен асансьор за децата със специални образователни потребности; изграждане на спортна зала; подмяна на плочки; изграждане на тоалетни и рампи за децата със специални образователни потребности; ремонт на физкултурния салон.  \r\nМетоди Попов подчерта, че в тези случаи, както фирмата, която изпълнява ремонта, така и училищното ръководство, дават уверение, че ще се организират ремонтните дейности, така че да не възпрепятстват по никакъв начин образователните дейности. \r\nНатали СТЕФАНОВА", "date": "2018.08.28", "title": "Методи Попов, РУО-Благоевград: В голяма част от училищата в областта се извършват ремонтни дейности, по-голямата част от които са козметични или по предписания на РЗИ"}
{"url": "http://www.focus-news.net/news/2018/08/28/2560713/api-dvizhenieto-po-pat-i-6-sofiya-burgas-pri-selo-sarantsi-km-157-v-posoka-sofiya-se-osashtestvyava-dvuposochno-v-edna-lenta-poradi-remontni-deynosti-po-elektricheski-stalb.html", "text": "Движението по път I-6 София - Бургас при село Саранци, км 157, в посока София, се осъществява двупосочно в една лента, поради ремонтни дейности по електрически стълб. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се движат с повишено внимание и съобразена скорост. Движението се извършва двупосочно е лентата посока Бургас.", "date": "2018.08.28", "title": "АПИ: Движението по път I-6 София - Бургас при село Саранци, км 157, в посока София, се осъществява двупосочно в една лента, поради ремонтни дейности по електрически стълб"}
{"url": "http://www.focus-news.net/news/2018/08/28/2560710/kyustendil-ot-nachaloto-na-godinata-v-oblastta-se-otchitat-po-malko-tezhki-intsidenti-s-raneni-i-ubiti-uchastnitsi-v-dvizhenieto.html", "text": "От началото на годината в област Кюстендил се отчитат по-малко тежки инциденти с ранени и убити участници в движението. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. От началото на годината са констатирани общо 246 пътни инцидента. От тях 41 са тежките катастрофи с 48 ранени и четирима души убити. За същия период на 2017 година показателите сочат общо 274 катастрофи. Тежките пътни инциденти са били 66, при тях ранените са 78, а убитите – 8 души. Тази година се отчитат 28 катастрофи по-малко, намаление с 25 на тежките инциденти. 30 души са ранените по-малко, а при убитите намалението е с четирима души. \r\nВенцеслав ИЛЧЕВ", "date": "2018.08.28", "title": "Кюстендил: От началото на годината в областта се отчитат по-малко тежки инциденти с ранени и убити участници в движението"}
{"url": "http://www.focus-news.net/news/2018/08/28/2560709/kyustendil-politsiya-i-razsledvashti-vlyazoha-v-ofisa-v-firma-mega-invest-hold-v-dupnitsa.html", "text": "Полиция и разследващи влязоха в офиса в фирма „Мега Инвест Холд“ в Дупница, предаде репортер на  Радио „Фокус“-Пирин . На място има и служители на жандармерията. Директорът на полицията в Дупница Борис Динев съобщи пред журналисти, че сега започват процесуално-следствените действия.  \r\nФирмата „Мега Инвест Холд“ е част от консорциума на „Трейс-Своге“, ремонтирал пътя край Своге, където на 25 август автобус катастрофира и 17 души загинаха. „Мега Инвест Холд“ участва с 40% в консорциума, ремонтирал 82-километровото трасе от Мездра до Нови Искър, в което влиза и отсечката при град Своге. Неин собственик е Цветан Славейков Цветанов, като фирмата участва и в снегопочистването на град Дупница. Преди полицията и разследващи на адрес „Самоковско шосе“ 38 пристигнаха счетоводители на фирмата, които към този час се намират в обекта. \r\nФирма „Мега Инвест Холд“ има още един офис в центъра на Дупница \r\nЛора КАЛЧЕВА", "date": "2018.08.28", "title": "Кюстендил: Полиция и разследващи влязоха в офиса в фирма „Мега Инвест Холд“ в Дупница"}
{"url": "http://www.focus-news.net/news/2018/08/28/2560714/mvr-byaha-predstaveni-rezultati-po-proekt-razvitie-i-modernizatsiya-na-natsionalniya-operativen-tsentar-nots-i-oblastnite-operativni-tsentrove.html", "text": "На пресконференция в ГД „Пожарна безопасност и защита на населението“ бяха представени постигнатите до момента резултати по проект „Развитие и модернизация на Националния оперативен център (НОЦ) и областните оперативни центрове (ООЦ)“. Това съобщиха от пресцентъра на  МВР . Проектът, чиято продължителност е 36 месеца, е финансиран по фонд Вътрешна сигурност. Общият бюджет на проекта е 3 195 000 евро. Партньори по проекта са ГД „Пожарна безопасност и защита на населението“ и Дирекция „Комуникационни и информационни системи“ на вътрешното министерство.  \r\nОбщата цел  на изпълняваните дейности е развитие и модернизация на НОЦ и областните оперативни центрове чрез изграждане на базисна инфраструктура за реакция при спешни повиквания, включително и разширяване на радиопокритието на ТЕТРА системата за осигуряване на комуникационна среда при взаимодействие на структурите за защита в района на обекти от Европейска критична инфраструктура и на населението. В рамките на проекта ще бъде осигурена свързаност и нови функционалности на различните нива и звена в ГДПБЗН. Предвижда се да бъдат осигурени условия за своевременна оценка на обстановката и взимане на информирано управленско решение при пожари, бедствия, извънредни ситуации, катастрофи и кризи, свързани със сигурността, както и подобряване на възможностите за взаимодействие на структурите за защита на населението и критичната инфраструктура. Основен момент е надграждане и придобиване на нови функционални възможности на ТЕТРА системата.  \r\nЦелевата група обхваща пожарникари, спасители, доброволци и служители от специализирани формирования на структурите на Единната спасителна система и органи на изпълнителната власт.  \r\nОчакваните резултати от изпълнението на дейностите, предвидени по проекта, са свързани с повишена ефективност, оптимизиране на дейности в оперативната работа на ГДПБЗН и намаляване на времето за обмен на информация. Ще бъде доставено съвременно и специализирано оборудване за осигуряване на свързаност и нови функционалности,  ще бъдат осигурени и изнесени работни места в районните дирекции на пожарната за управление на Националната система за ранно предупреждение и оповестяване (НСРПО).", "date": "2018.08.28", "title": "МВР: Бяха представени резултати по проект \"Развитие и модернизация на Националния оперативен център (НОЦ) и областните оперативни центрове"}
{"url": "http://www.focus-news.net/news/2018/08/28/2560716/stara-zagora-ogranicheno-e-dvizhenieto-v-izprevarvashtata-lenta-pri-km-214-ot-am-trakiya-v-posoka-burgas-poradi-remont-na-mantinela-v-srednata-razdelitelna-ivitsa.html", "text": "Ограничено е движението в изпреварващата лента при км 214 от АМ \"Тракия\", в посока Бургас, поради ремонт на мантинела в средната разделителна ивица. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се движат с повишено внимание и съобразена скорост. Трафикът се осъществява в активната и аварийната лента.  \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.08.28", "title": "Стара Загора: Ограничено е движението в изпреварващата лента при км 214 от АМ \"Тракия\", в посока Бургас, поради ремонт на мантинела в средната разделителна ивица"}
{"url": "http://www.focus-news.net/news/2018/08/28/2560715/sport-vav-vtornik-shte-se-igrayat-tri-reshavashti-pleyofa-za-vlizane-v-grupite-na-shampionskata-liga.html", "text": "Днес от 22:00 часа ще се играят три решаващи плейофа за влизане в груповата фаза на Шампионската лига. В Атина АЕК приема МОЛ Види, който елиминира Лудогорец във втория предварителен кръг, като първият мач в Унгария завърши при резултат 2:1 в полза на гръцкия отбор. В Загреб местния Динамо посреща шампиона на Швейцария Йънг Бойс Берн при резултат 1:1 от първата среща. Украинският гранд Динамо Киев ще е домакин на Аякс Амстердам, след като загуби първата среща с 1:3.", "date": "2018.08.28", "title": "Спорт: Във вторник ще се играят три решаващи плейофа за влизане в групите на Шампионската лига"}
{"url": "http://www.focus-news.net/news/2018/08/28/2560712/akad-georgi-markov-tsar-boris-iii-e-izklyuchitelen-politik-i-diplomat-chovek-na-realnata-politika.html", "text": "Цар Борис III е изключителен политик и дипломат – човек на реалната политика за разлика от своя баща цар Фердинант, който е максималист. Това каза в интервю за  Агенция „Фокус“  историкът акад. Георги Марков по повод 75 години от кончината на цар Борис III. „Борис III се съобразява с реалностите в международните отношения и казва: „Правя всичко възможно моята „малка лодка“ да оцелее сред бурите на световния океан““, коментира той. „Цар Борис III оставя добър спомен сред българския народ, защото той успява да предотврати кръвопролитието, което ни е очаквало през Втората Световна война“, заяви историкът. „Поучен от 3-те войни през второто десетилетие на 20 в. – две национални крушения с 200 000 жертви, Борис III успява докато е жив да не допусне участието на българската армия във фронтови действия“, посочи акад. Марков и допълни, че царят не е допуснал български войски да участват в решаващия Източен фронт, което после се е отразило на отношението на Москва към България.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.28", "title": "Акад. Георги Марков: Цар Борис III е изключителен политик и дипломат – човек на реалната политика"}
{"url": "http://www.focus-news.net/news/2018/08/28/2560720/yordanka-fandakova-kmet-na-sofiya-do-kraya-na-septemvri-shte-bade-zavarshen-parviyat-etap-ot-izgrazhdaneto-na-park-vartopo.html", "text": "До края на септември ще бъде завършен първият етап от изграждането на парк „Въртопо“. Това каза кметът на София Йорданка Фандъкова по време на проверка на първия етап от изграждането на столичния парк „Въртопо“, предаде репортер на  Агенция „Фокус“ . „Вече сме на финала на изпълнението на първия етап от новия парк „Въртопо“, който ще обслужва както части от район „Младост“, така също и „Мусагеница“ и всички прилежащи райони. Този терен е много труден и тежък – на практика се наложи да правим парково пространство във вертикална среда. Предимно този парк е най-вече за майки с деца и за игра на деца. Предвиждат се няколко площадки – детска площадка за деца над 3 години, малка детска площадка до 3 години и фитнес съоръжения, които са леки – за деца, възрастни и тинейджъри най-вече“, допълни тя. „Имаме все още проблеми с частните терени тук. Има много частни терени тук и за това 2 от входовете се работят в момента, а за 3-тия все още изчакваме, за да придобием един частен терен и да направим по-добър подход от към „Мусагеница“ – алея, по която да има достъп на майки с колички. Към момента изпълнението върви по график. Към средата на септември очакваме всички съоръжения да са напълно готови и да може след влизането в експлоатация хората да идват тук“, заяви още тя.  \r\nЦветелин ДИМИТРОВ", "date": "2018.08.28", "title": "Йорданка Фандъкова, кмет на София: До края на септември ще бъде завършен първият етап от изграждането на парк „Въртопо“"}
{"url": "http://www.focus-news.net/news/2018/08/28/2560718/akad-georgi-markov-nito-edin-evrein-nyamashe-da-bade-spasen-bez-volyata-na-tsar-boris-iii.html", "text": "Нито един евреин нямаше да бъде спасен без волята на цар Борис III. Това каза в интервю за  Агенция „Фокус“  историкът акад. Георги Марков по повод 75 години от кончината на цар Борис III. „Той е човекът, който убеждава Хитлер, че неговите поданици – българските евреи трябвало да бъдат използвани за строеж на пътища и жп линии. Наистина се създават трудови лагери с тежък физически труд, но това не е „Аушвиц““, посочи той. „Трябва да се преодолеят пристрастията срещу Борис III, които десетилетия наред бяха натрупвани, защото той живя и умря за България“, заяви историкът. „Той не е „царят фюрер“, както го обвиняваха. Той е друг тип и като човек и като политик. Той е човек сред тълпата. Речите му са много кратки – той не е фюрер да крещи по площадите. Предпочитал е да размишлява на лов някъде из Рила“, обясни Георги Марков. „Дълги години беше заклеймяван, но той е мислел за народа си. Той е роден в България и умира в България. Той има чувството за национална българска принадлежност – това, което цар Фердинант и княз Александър го нямат. Борис III е израсъл в България и поради това е свързан със съдбата й“, каза още акад. Марков.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.28", "title": "Акад. Георги Марков: Нито един евреин нямаше да бъде спасен без волята на цар Борис III"}
{"url": "http://www.focus-news.net/news/2018/08/28/2560722/mkd-makedoniya-sarbiya-shte-kupi-udarni-helikopteri-mi-35-ot-rusiya.html", "text": "Според твърденията на властите, Сърбия ще купи четири хеликоптера Ми-35 и три хеликоптера Ми-17 от Русия, предава  скопското електронно издание „МКД“ . \r\nНа състоялия се миналата седмица форум „Армия 2018“ в Русия, едно от най-големите изложения на оръжие и военна техника в света, делегацията на Сърбия е посветила най-голямо внимание на ударния хеликоптер Ми-35, пише македонската медия. \r\nВ момента се работи над това, първите машини от този вид да пристигнат в Белград за големия военен парад, който ще се проведе през ноември по повод победата в Първата световна война, отбелязва изданието. \r\nСпоред сръбския военен експерт Светозар Йоканович, Ми-35 всъщност е експортния модел на най-познатият руски ударен хеликоптер Ми-24В „крокодил“, чието серийно производство започва още през далечната 1976 година. \r\n„С редица подобрения остава в производство и до ден днешен и все още е желан на световния пазар. Представител е на съветската концепция за ударен боен хеликоптер, която подразбира бронирана и силна машина, която повече разчита на бързината си, отколкото на своите маневрени способности. Подобен хеликоптер е по-ефективен по време на бързо нападение, отколкото когато планира или е с ниска скорост“, обяснява Йоканович. \r\nТой подчертава, че днес Ми-35 не е най-добрият боен хеликоптер, който се произвежда в Русия. Новите Ми-28 и Ка-52 са по-съвременни и дават по-високо ниво на защита на екипажа, имат значително по-добри характеристики за маневреност, помощни сензори и въоръжение, но тяхната цена и разходите за поддръжка са значително по-високи. \r\n„Освен това, че е по-икономично решение за страни като Сърбия, Ми-35 има една способност, която неговите конкуренти не притежават, освен огневата поддръжка за наземните сили, този хеликоптер може да се използва за специален десант (може да превозва до осем войници с лично оръжие), за транспорт на оръжие или евакуация на ранените от фронтовата линия“, уточнява експертът. \r\nПревод и редакция:", "date": "2018.08.28", "title": "„МКД“ (Македония): Сърбия ще купи ударни хеликоптери Ми-35 от Русия"}
{"url": "http://www.focus-news.net/news/2018/08/28/2560721/dobrich-za-osma-poredna-godina-obshtina-kavarna-shte-se-vklyuchi-v-initsiativata-da-izchistim-balgariya-zaedno-na-15-septemvri.html", "text": "За осма поредна година Община Каварна ще се включи в инициативата „Да изчистим България заедно“, която ще се проведе на 15 септември 2018 г. (събота). Това съобщиха от пресцентъра на  Общината . Началото на кампанията е предвидено за 09.00 часа. \r\nВ Каварна са определени за почистване следните места:  \r\n- довеждащият път до крайбрежна зона и територията (плажната ивица, буните, района под нос „Чиракман“);  \r\n- замърсени терени по ул. „Нефтяник“.  \r\nЗа всички участници в инициативата, включително и за тези, които ще се включат в почистването на прилежащите територии на жилищните и административни сгради, търговските обекти  и междублоковите пространства  ще бъдат осигурени ръкавици и чували за събиране на отпадъците.  \r\nНеобходимите консумативи ще бъдат раздавани в периода от 10 септември  до 14 септември 2018 г., вкл., от 08.00 до 17.00 часа в сградата на Община Каварна, отдел „Екология и зелена система“, както и на 15 септември 2018 г., от 08.30 часа пред сградата на Общината.  \r\nСъбраните отпадъци ще бъдат извозени до Претоварна станция Балчик от фирма „Титан Бкс“ ЕООД.  \r\n„Призоваваме всички жители на община Каварна да вземат активно участие в инициативата „Да изчистим България заедно“ и с общи усилия да направим околната  среда  по-чиста, здравословна и приветлива!“, посочиха още от Общината.", "date": "2018.08.28", "title": "Добрич: За осма поредна година Община Каварна ще се включи в инициативата „Да изчистим България заедно“ на 15 септември"}
{"url": "http://www.focus-news.net/news/2018/08/28/2560723/akad-georgi-markov-tsar-boris-iii-ne-e-otroven-a-moralno-smazan-i-sakrushen-zashtoto-vizhda-nablizhavashtata-katastrofa.html", "text": "Цар Борис III не е отровен, а морално смазан. Хитлер няма интерес да го унищожава, защото след смъртта му няма кой да го замести. Това каза в интервю за  Агенция „Фокус“  историкът акад. Георги Марков по повод 75 години от кончината на цар Борис III. „Той е морално смазан и съкрушен, защото вижда катастрофата, която наближава“, посочи той. „Борис III не е бил отровен от Хитлер, той просто е морално убит на 49 години, защото вижда края на царството, когато се завръща от последната среща с Хитлер. Това е трагедията му - той предвижда, че Германия ще загуби войната и с това предвижда и края на своето царство“, обясни акад. Марков. „Няма къде да отиде. Казват му: „Ваше величество, светът е широк. Ще намерите къде да живеете“. Но той казва: „Не, свързан съм с Отечеството““, коментира Георги Марков. „Остава тук и следва гаврата с тленните му останки. Вълко Червенков заповядва да го взривят. Изхвърлят незнайно къде тленните му останки. По негова воля не е погребан в криптата на храм „Княз Ал. Невски“, а в Рилския манастир – неговия любим манастир“, поясни историкът. „След 1989 година имаше една комисия с участие на учени от БАН- открихме само сърцето му в една стъкленица. То е препогребано в Рилския манастир. От учените в академията беше установено, че няма налична отрова в сърцето му“, каза още Георги Марков.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.28", "title": "Акад. Георги Марков:  Цар Борис III не е отровен, а морално смазан и съкрушен, защото вижда наближаващата катастрофа"}
{"url": "http://www.focus-news.net/news/2018/08/28/2560724/ministar-krasimir-karakachanov-v-usloviya-na-finansov-nedoimak-horata-ot-vvs-davat-vsichko-ot-sebe-si-za-da-zashtitavat-suvereniteta-na-balgariya.html", "text": "Въпреки ограничените ресурси Военновъздушните сили (ВВС) се подготвят и правят дори невъзможното, за да могат да обучат летателния състав да изпълнява своите задачи по защита на въздушното пространство на България. Аз искам да поздравя командира на ВВС и пилотите, които участват в тренировъчните полети, защото в условия на финансов недоимък тези хора дават всичко от себе си, за да защитават суверенитета на България и  българските граждани. Това каза министърът на отбраната Красимир Каракачанов на зенитния полигон на Военновъздушните сили „Шабла“, където заедно с началника на отбраната генерал Андрей Боцев наблюдаваха съвместни тренировъчни полети на екипажи от състава на изтребителната и щурмовата авиация, съобщиха от пресцентъра на  министерството . \r\nПилотите на МиГ-29 от състава на 3-та авиобаза Граф Игнатиево до 31 август ще изпълняват полети за провеждане на отстрели, експериментални и бойни стрелби с излитане и кацане от летище Граф Игнатиево. Стрелбите са с авиационни управляеми ракети, включени в боекомплекта на МиГ-29, и са по два типа цели - светеща парашутна мишена СПМ-100 и радиоуправляема мишена R-01. Целта на подготовката е летците да подобрят своите умения за работа с комплекса за въоръжение на МиГ-29 и да повишат бойните си способности.  \r\nВ тренировъчните полети на екипажите от изтребителната авиационна ескадрила на авиобаза Граф Игнатиево участват и пилоти на Су-25, инженерно-технически и осигуряващ състав от Базата за предно разполагане – Безмер. Полетите се изпълняват от летище Балчик. Целта е екипажите на Су-25 да усъвършенстват техниката си на пилотиране и самолетоводене на малки и пределно малки височини. Освен това те ще изпълняват и полети за навигационно бомбопускане на светеща парашутна мишена СПМ-100 за осигуряване на стрелбите на своите колеги от 3-та авиобаза Граф Игнатиево.  \r\n„Особеното през тази година е, че имахме възможност, независимо от ограниченията, да включим в подготовката и нови летци, което за мен е голям успех“, каза командирът на ВВС генерал-майор Цанко Стойков. Той отбеляза че подготовката се провежда в доста сложна метеорологична обстановка - превалявания и гръмотевична дейност и на двете летища, но това не е попречило на екипажите от ВВС да изпълнят успешно поставените задачи. \r\nВ отговор на журналистически въпрос генерал-майор Стойков разясни, че съгласно нормативите в страните-членки на НАТО максималният нальот за поддържане и изграждане на бойни способности на пилотите е 180 ч. Минимумът, който е заложен в нормативните документи, е 120 ч. нальот и целта е с повишаване на ресурсите да бъде осигурен поне този минимум, за да бъдат спокойни при изпълнение на задачите летателният и инженерно-техническият състав и да се преодолее разтренираността им. \r\n„За да осигурим необходимите часове нальот нашата политика е свързана освен с доставката на нов тип изтребител и с поддържането на съществуващата техника, която има достатъчен ресурс, за да могат летците от бойната авиация да имат нужните умения и бойни способности“, заяви министърът на отбраната. Той припомни, че процедурата за доставка на нов тип изтребител предполага първите самолети да бъдат доставени в срок от 3 години след сключването на договор.", "date": "2018.08.28", "title": "Министър Красимир Каракачанов: В условия на финансов недоимък хората от ВВС дават всичко от себе си, за да защитават суверенитета на България"}
{"url": "http://www.focus-news.net/news/2018/08/28/2560726/yordan-gerchev-turistichesko-druzhestvo-aleko-konstantinov-svishtov-mezhdunarodnata-regata-tid-postavya-nachaloto-na-evropeyskite-initsiativi-u-nas-mnogo-predi-priemaneto-ni-v-es.html", "text": "Международната регата ТИД (Тour International Danubien) поставя началото на европейските инициативи в България, много преди приемането ни в Европейския съюз. През настоящата година за 63-ти пореден път участниците в нея преминаха отново покрай Свищов, каза в предаването „Добре дошли в Свищов“ на  Радио „Фокус“ – Велико Търново  Йордан Герчев, председател на Туристическо дружество „Алеко Константинов“.  Гребците бяха посрещнати в местността „Паметниците“, където има бях осигурени добри условия за почивка. „Ние се намираме  в един от най-дългите етапи на регатата. При нас хората идват уморени и с надеждата да получат добра организация и почивка. Ние се стараем да им предоставим точно това ежегодно“, обясни Герчев.  \r\nУчастниците през настоящата година бяха над 170. Най-много от тях са от Германия, следват сърбите, унгарците, румънците и швейцарците. Българите са били 43-ма. „Събитието помага за популяризиране на гребния спорт в Свищов. Самата годишнина, която честваме – 63-та от преминаването на регатата от тук означава, че още преди ЕС и много европейски инициативи да са осъществени в България, тази регата бележи своето начало и събира хората, популяризира водния туризъм“, допълни Йордан Герчев. Като финал той категорично заяви, че гребният спорт и днес се развива в Свищов. \r\nЛуиза ТРАНЧЕВА", "date": "2018.08.28", "title": "Йордан Герчев, Туристическо дружество „Алеко Константинов“-Свищов: Международната регата ТИД поставя началото на европейските инициативи у нас, много преди приемането ни в ЕС"}
{"url": "http://www.focus-news.net/news/2018/08/28/2560727/blagoevgrad-savremenni-balgarski-izpalniteli-shte-gostuvat-v-bansko-v-ramkite-na-natsionalno-turne.html", "text": "Съвременни български изпълнители ще гостуват в Банско, в рамките на национално турне. Това съобщиха от пресцентъра на  Община Банско . След финала на деветото издание на фестивала за оперна и класическа музика – Банско Опера Фест, планинския град очаква дъжд от най-големите звезди на съвременната музикална сцена в България. Керванът на Coca-Cola The Voice Happy Energy Tour идва за първи път в Банско, обещавайки цели 120 минути с Криско, Михаела Маринова, Михаела Филева, СкандаУ, Тита, DARA, DJ Doncho, Балет Nova, Pavel и Venci Venc’. Партито започва в първия ден от септември, точно в 19:00 ч. на централния градски площад.", "date": "2018.08.28", "title": "Благоевград: Съвременни български изпълнители ще гостуват в Банско, в рамките на национално турне"}
{"url": "http://www.focus-news.net/news/2018/08/28/2560719/kyustendil-politsiya-i-prokuratura-vlyazoha-i-v-drugiya-ofis-na-firma-mega-invest-hold-v-dupnitsa.html", "text": "Полиция и прокуратура влязоха и в другия офис на фирма „Мега Инвест Холд“ в Дупница, предаде репортер на  Радио „Фокус“-Пирин . Офисът се намира на улица „Иван Вазов“ в центъра на град Дупница. При проверката на офиса на улица „Самоковско шосе“ 38 най-вероятно не бе открита документация. В района е засилено полицейското присъствие. Има микробус на жандармерия на място.  \r\nЛора КАЛЧЕВА", "date": "2018.08.28", "title": "Кюстендил: Полиция и прокуратура влязоха и в другия офис на фирма „Мега Инвест Холд“ в Дупница"}
{"url": "http://www.focus-news.net/news/2018/08/28/2560729/veliko-tarnovo-prodalzhava-da-namalyava-broyat-na-bezrabotnite-litsa-v-svishtovska-obshtina-srednoto-nivo-na-bezrabotitsa-e-malko-nad-4.html", "text": "Продължава тенденцията в намаляването броя на безработните лица в Свищовска община. Средното ниво на безработицата в региона през юли е било 4.3 %, съобщи в предаването „Добре дошли в Свищов“ на  Радио „Фокус“ – Велико Търново  Вера Алексиева, младши експерт в Дирекция „Бюро по труда“. Общият брой на регистрираните безработни е 680 човека, което е с 12 по-малко, спрямо юни. Незаетите жени са със 70 повече от незаетите мъже. „Лицата на възраст до 29 години заемат най-нисък относителен дял – 13.08 на сто, а броят им е 89 души. През месеца групата на лицата на възраст над 50 години е на второ място по големина с абсолютен брой 260 души и относителен дял 38.24 на сто. Възрастовата група от 30-49 години е най-многобройна и с най-голям дял в структурата: с абсолютен брой 331 души и относителен дял 48,68 на сто“, коментира още експертът. Тя уточни, че най-много са търсещите работа лица с работническа професия, следват тези без специалност и квалификация, а най-малко са специалистите без работа. \r\nПо думи на Алексиева на свободния трудов пазар в Свищов се търсят продавачи, готвачи, сервитьори, шивачи и гладачи по данни на Дирекция „Бюро по труда“ - Свищов за юли. Тя уточни, че в предходния месец все още е било активно търсенето и на сезонни работници. „През месец юли изходящият поток превишава входящия с 12 души. Новорегистрираните лица са 122, а с възстановена регистрация има само едно лице. Изходящият поток наброява 135 души, от които 86 са постъпили на работа. Трудова реализация с посредничество на бюрото по труда са намерили 57 души“, поясни експертът. Тя допълни и, че прекратените регистрации поради неспазване на задълженията от страна на търсещите работа лица са 34, а прекратените по други причини – 15. \r\nЛуиза ТРАНЧЕВА", "date": "2018.08.28", "title": "Велико Търново: Продължава да намалява броят на безработните лица в Свищовска община, средното ниво на безработица е малко над 4 %"}
{"url": "http://www.focus-news.net/news/2018/08/28/2560730/yordanka-fandakova-kmet-na-sofiya-imame-seriozni-planove-za-razshiryavaneto-na-park-vartopo-no-sa-neobhodimi-protseduri-po-otchuzhdavane.html", "text": "Имаме сериозни планове за разширяването на парк „Въртопо“, но са необходими процедури по отчуждаване. Това каза кметът на София Йорданка Фандъкова по време на проверка на първия етап от изграждането на столичния парк „Въртопо“, предаде репортер на  Агенция „Фокус“ . „Тук преди няколко години идвахме да почистваме при една кампания и мястото беше превърнато в сметище. Има все още такива моменти – дерето тук е заринато с боклуци. Те ще бъдат изчистени, но аз ще помоля всички жители на съседните квартали да не превръщаме това хубаво място в сметище“, каза още тя. По думите й вторият етап на парка ще се направи след като се отчуждат имотите и има възможност да се работи по въпросния терен, който е едно пространство точно покрай реката, където ще е подходящо за пикници. „Тази година работим по повече от 10 обекта. Вече се работи усилено на втория етап на „Северен парк“. Знаете, че в „Западен парк“ започнахме голямата, цялостна реконструкция със средства по ОП „Региони в растеж“ и съответно работим и по по-малки обекти. Много е важно участието на районните кметове – тяхното съдействие, контрол и помощ при различни проблеми със собствеността. Надявам се всички колеги да са наясно колко са важни тези проекти, които се отразяват директно на хората“, каза още тя.  \r\nЦветелин ДИМИТРОВ", "date": "2018.08.28", "title": "Йорданка Фандъкова, кмет на София: Имаме сериозни планове за разширяването на парк „Въртопо“, но са необходими процедури по отчуждаване"}
{"url": "http://www.focus-news.net/news/2018/08/28/2560731/pazardzhik-na-30-avgust-zapochva-festivalat-rok-na-krepostta-na-antichnata-krepost-peristera-v-peshtera.html", "text": "На античната крепост „Перистера“ в Пещера започва третото издание на фестивала „Рок на крепостта“, съобщи за  Радио „Фокус“ – Пазарджик  Стоян Йовчев, експерт общинската администрация в Пещера.  Тази година организаторите от Община Пещера ще зарадват рок феновете с някои от наистина добрите български рок групи –  „Фанданго”, „Подуене блус бунд” с Васко Кръпката и специалното участие на Силвия Миленова. На сцената отново ще излязат местните изпълнители Мишо и Ицо заедно с водещите Лазар Вълчев и Александър Иванов. Проявата „Рок на крепостта“ ще започне в 18.30 на 30 август 2018 г.  Входът е безплатен, а освен това отново ще има томбола. \r\nАлбена ЖИЛЕКОВА", "date": "2018.08.28", "title": "Пазарджик: На 30 август започва фестивалът „Рок на крепостта“ на античната крепост „Перистера“ в Пещера"}
{"url": "http://www.focus-news.net/news/2018/08/28/2560736/katya-tabachka-oblastna-direktsiya-na-mvr-kyustendil-uchastakat-na-kragovoto-krastovishte-na-pat-e-79-kray-selo-barakovo-e-opredelen-kato-riskov.html", "text": "Участъкът на кръговото кръстовище на път Е-79 край село Бараково е определен като рисков. Това каза пред  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите й това е единственият участък, определен от пътните експерти като рисков по отношение на пътни инциденти. Това е и причината там да бъде изградено кръстовище с кръгово движение. Кръстовището е с изходи за движение към село Бараково, Благоевград и включване или излизане от автомагистрала „Струма”, чрез пътен възел „Бараково”. \r\nВенцеслав ИЛЧЕВ", "date": "2018.08.28", "title": "Катя Табачка, Областна дирекция на МВР – Кюстендил: Участъкът на кръговото кръстовище на път Е-79 край село Бараково е определен като рисков"}
{"url": "http://www.focus-news.net/news/2018/08/28/2560735/abv-rakovodstvoto-na-partiyata-shte-dade-preskonferentsiya-na-29-avgust.html", "text": "На 29 август (сряда) ръководството на ПП АБВ ще даде пресконференция, съобщиха от  пресцентъра на партията . Събитието ще се проведе от 13.00 часа в централата на партията на ул. “Врабча“ 23. В пресконференцията ще участват основателят на АБВ и президент на България (2002-2012) Георги Първанов, председателят на АБВ – Младежи за София Пламена Заячка и председателят на политическата сила Румен Петков. На пресконференцията ще бъде представена позиция по взаимоотношенията между България и Македония, както и предложения за мерки в защита на националните интереси на страната ни.", "date": "2018.08.28", "title": "АБВ: Ръководството на партията ще даде пресконференция на 29 август"}
{"url": "http://www.focus-news.net/news/2018/08/28/2560711/veselin-iliev-starshi-spasitel-otnovo-e-cherven-flagat-na-burgaskiya-plazh.html", "text": "Отново е червен флагът на бургаския плаж, поради силната ветрова вълна. Това каза за  Радио „Фокус“ – Бургас   Веселин Илиев, старши спасител. По думите му не се образували много големи и силни вълни, но пък на места започнало да се получава силно мъртво вълнение. Степента на опасност според него не е от най-големите, но въпреки това флагът остава червен. \r\n„Българските туристи намаляват, предимно по плажовете се срещат вече само чужденци“, допълни още Илиев. \r\nВеселина НИКОЛОВА", "date": "2018.08.28", "title": "Веселин Илиев , старши спасител:  Отново е червен флагът на бургаския плаж"}
{"url": "http://www.focus-news.net/news/2018/08/28/2560734/predstaviteli-na-kitayskata-natsionalna-energiyna-administratsiya-posetiha-ploshtadkata-na-aets-belene.html", "text": "Представители на Китайската национална енергийна администрация (NEA) посетиха днес площадката на АЕЦ „Белене“, за да се запознаят на място с доставеното оборудване за централата. Това съобщиха от пресцентъра на  Министерството на енергетиката . В делегацията, която е на работна визита в България, участват и представители на Китайската национална ядрена корпорация (CNNC), Китайската ядрена енергийна корпорация (CGN) и Държавната корпорация за ядрени енергийни технологии (SNPTC).  \r\nПосещението им в България е една от първите инициативи в изпълнение на подписания в рамките на визитата на председателя на Държавния съвет на Китай Ли Къцян у нас в началото на месец юли тази година между Министерството на енергетиката и Китайската национална енергийна администрация Меморандум за разбирателство относно мирното използване на ядрената енергия. Документът цели укрепване на партньорството чрез насърчаване обмена на информация относно нормативната рамка, програмите и практиките на страните, лицензионните процедури, участие в съвместни семинари, конференции и работни групи, обмен на експерти и други.  \r\nГостите бяха посрещнати от изпълнителния директор на „Национална електрическа компания“ ЕАД Петър Илиев, който ги запозна на място с реализираните на площадката на АЕЦ „Белене“ мерки за съхраняване на доставеното от Атомстройекспорт оборудване. Площадката на централата се простира на 2500 дка, необходимите работни помещения за функционирането на Белене са построени. Изградени са и необходимите пътища, влакова линия, пристанище и бетонов възел. Остава да бъдат изградени реакторното отделение и турбинна зала.", "date": "2018.08.28", "title": "Представители на Китайската национална енергийна администрация посетиха площадката на АЕЦ „Белене“"}
{"url": "http://www.focus-news.net/news/2018/08/28/2560725/haskovo-v-grada-beshe-otkrita-sinya-staya.html", "text": "Кметът на Хасково Добри Беливанов участва в церемония по откриване на „Синя стая“ за щадящо изслушване на деца жертви на насилие и извършители на престъпление. Това съобщиха от  пресцентъра на община Хасково . Стаята е изградена от Министерството на правосъдието и с финансовата помощ на Българо- швейцарска програма за укрепване на институционалния капацитет на съдебната ни система. Помещението е предоставено от община Хасково. Идеята е реализирана със съдействието на Хасковски Окръжен съд. Официални гости бяха заместник– министърът на правосъдието Евгени Стоянов и Даниела Димитрова, която е представител на посолството на Швейцарската конфедерация. В церемонията се включиха председателят на Окръжен съд Хасково Миглена Тянкова, председателят на Районен съд Хасково Пламен Георгиев, директорът на ОДМВР- Хасково Ангел Цанков, окръжният прокурор Иван Стоянов, зам.-районният прокурор Антон Иванов, както и представители на институции. „Стаята е изключително необходима за да се спазят правата на децата“, подчерта Миглена Тянкова. Тя обърна внимание, че само миналата година в Районен съд Хасково в наказателни производства са участвали 54 малолетни и непълнолетни, а по граждански- 31 деца.", "date": "2018.08.28", "title": "Хасково: В града беше открита „Синя стая“"}
{"url": "http://www.focus-news.net/news/2018/08/28/2560728/sergey-shoygu-prez-septemvri-v-rusiya-shte-se-provedat-nay-mashtabnite-voenni-manevri-ot-1981-godina-shte-uchastvat-300-hilyadi-voynitsi-i-1000-letatelni-aparata.html", "text": "Около 300 хиляди военнослужещи и повече от хиляда летателни апарата трябва да бъдат задействани в рамките на военните учения „Изток-2018“, които ще се състоят през септември, съобщи във вторник пред журналистите министърът на отбраната на Русия Сергей Шойгу, цитиран от  ТАСС . \r\nВоенният министър отбеляза, че такива мащабни маневри не са провеждани в страната от 1981 година. „В някои неща те поварят „Запад-81“, но, може би, в други те ще са още по-мащабни. Близо 300 хиляди военнослужещи, повече от хиляда летателни апарата, на почти всички полигони в Източния и Централния военни окръзи (ЦВО и ИВО), естествено, Северният флот и Тихоокеанският флот, ще бъдат изцяло задействани и Въздушнодесантните войски (ВДВ)“, отбеляза Шойгу. \r\nМаневрите ще започнат със серия от подготвителни мероприятия – около 15 учения по осигуряване на армията. „И, като правило, това бе причината за обявената от Върховния главнокомандващ внезапна проверка“, заяви министърът. По неговите думи, това е „добра практика в нашия живот и работа“. \r\n„Представете си, едновременно работят 36 хиляди единици военна техника – БТР-и, танкове, БМП-та“, отбеляза министърът на отбраната на Русия. Цялата тази техника се проверява в максимално близки до реалните бойни условия, подчерта Шойгу. \r\nТАСС уточнява, че ученията „Изток-2018“ ще се проведат от 11 до 15 септември и са получили международен статут. В тях ще вземат участие войските от ЦВО и ИВО, всички военни части и съединения на ВДВ, силите на Северния флот, самолетите от военнотранспортната и далечната авиации и на един от етапите – подразделения от Монголия и Китай. \r\nВ най-големите миналогодишни учения в Русия „Запад-2017“, провели се съвместно с Беларус, са взели участие около 12700 души, припомня руската агенция. \r\nПревод и редакция:", "date": "2018.08.28", "title": "Сергей Шойгу: През септември в Русия ще се проведат най-мащабните военни маневри от 1981 година, ще участват 300 хиляди войници и 1000 летателни апарата"}
{"url": "http://www.focus-news.net/news/2018/08/28/2560739/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слабо натоварен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.08.28", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/08/28/2560737/dots-d-r-lyudmil-vagalinski-naim-kam-ban-rimskata-mramorna-statuya-otkrita-na-antichen-grad-herakleya-sintika-mozhe-da-se-datira-v-i-do-sredata-na-ii-vek-sl-hr.html", "text": "Римската мраморна статуя, открита на античен град Хераклея Синтика може да се датира в I до средата на II век сл. Хр. Това каза за  Радио „Фокус“ – Пирин  доц. д-р Людмил Вагалински, директор на Националния археологически институт с музей към Българската академия на науките (НАИМ към БАН) и ръководител на проучванията на античен град Хераклея Синтика. По думите му статуята е с размер малко по-голям от човешки ръст или така нареченият „Тогатус“. „Представлява мъж, облечен в тога, което е било официалната дреха за древните римляни. За съжаление липсва главата на статуята, но се надявам, че в бъдеще ще попаднем и на нея. Статуята е сравнително ранна. Може да се датира в I до средата на II век сл. Хр. като стилов анализ и иконографски белези. Изработката е майсторска, с много хубави детайли по облеклото и обувките, както и цялата драперия. Много се радвам за община Петрич, за българската археология и за туризма, защото много посетители вече идват на обекта, за да видят статуята“, каза още доц. Вагалински. Той добави, че не се сеща в България да има друга подобна статуя. „Имаме статуи „Тогатус“, но те са изработени от камък и нямат такава фина изработка“, подчерта доц. Вагалински. \r\nЛивия НИНОВА", "date": "2018.08.28", "title": "Доц. д-р Людмил Вагалински, НАИМ към БАН: Римската мраморна статуя, открита на античен град Хераклея Синтика може да се датира в I до средата на II век сл. Хр."}
{"url": "http://www.focus-news.net/news/2018/08/28/2560740/kathimerini-gartsiya-pilot-ot-vvs-na-gartsiya-zagina-sled-kato-samoleta-mu-padna-po-vreme-na-ucheben-polet.html", "text": "Капитан от гръцките военновъздушни сили загина, след като учебният самолет, който е управлявал е паднал по време на тренировъчен полет във вторник, пише  електронното издание на вестник Kathimerini . \r\nТялото на 39-годишния лидер на ескадрила Николаус Василиу бе намерено малко след инцидента в разбилия се самолет от спасители. Той е бил баща на две деца. \r\nВ изявление от Генералния щаб на гръцките ВВС се казва, че двуместния T-2 Buckeye се е намирал на седем морски мили северно от Спарта в 08:50, когато се е случил инцидента.  \r\nНеговия съпилот е оцелял, след като се е катапултирал навреме. Неговото състояние е добро и той е откаран в болница в Каламата. И двамата мъже имат над 2500 летателни часа, уточняват от ВВС. \r\nПо случая е започнато разследване. \r\nПревод и редакция:", "date": "2018.08.28", "title": "Kathimerini (Гърция): Пилот от ВВС на Гърция загина, след като самолета му падна по време на учебен полет"}
{"url": "http://www.focus-news.net/news/2018/08/28/2560742/blagoevgrad-patyat-prez-kresnenskoto-defile-e-edna-ot-nay-opasnite-patni-otsechki-v-oblastta.html", "text": "Пътищата през Кресненското дефиле и проход Предела са едни от най-опасните пътни отсечки в област Благоевград, показва репортерска проверка на  Радио „Фокус“ – Пирин . Симитли и Кресна също са рискови райони. Шофьорите на автомобили е необходимо да се движат с повишено внимание по тези пътища, тъй като, особено през летните месеци, трафикът на леки и товарни автомобили е силно интензивен. Допълнително пътната обстановка в Кресненското дефиле се усложнява, защото на много места има слаба видимост, а също и много завои, които правят изпреварването в участъка крайно рисково. От началото на 2018 година до месец юли ли са регистрирани над 100 пътнотранспортни произшествия в областта с 11 убити и 159 ранени. Друг опасен участъка, който местните наричат път-убиец е този между град Петрич и село Първомай, където има опасни дървета край пътя, създаващи предпоставки за възникването на инциденти. \r\nЛивия НИНОВА", "date": "2018.08.28", "title": "Благоевград: Пътят през Кресненското дефиле е една от най-опасните пътни отсечки в областта"}
{"url": "http://www.focus-news.net/news/2018/08/28/2560741/obshtina-pomorie-tri-ulitsi-v-selo-goritsa-sa-napalno-asfaltirani-predstoyat-remonti-v-galabets-medovo-i-poroy.html", "text": "Три улици в село Горица са напълно асфалтирани, предстоят ремонти в Гълъбец, Медово и Порой. Това съобщиха от пресцентъра на  Община Поморие . Три улици в село Горица бяха изцяло асфалтирани със средства от капиталовата програма на Община Поморие. Става дума за улиците „Св. Св. Кирил и Методий”, „Пирин” и „Младост”, чиято настилка бе напълно амортизирана преди ремонта, като на места липсваше, а бордюрите бяха потънали или разрушени. За обновяването беше извършена подготовка на платната и полагане на плътен асфалтобетон, а където бе необходимо, бяха положени и нови бетонови бордюри. В момента тече ремонт на улица „Михаил Герджиков” в Гълъбец, след което дейностите ще продължат в селата Порой и Медово.", "date": "2018.08.28", "title": "Община Поморие: Три улици в село Горица са напълно асфалтирани, предстоят ремонти в Гълъбец, Медово и Порой"}
{"url": "http://www.focus-news.net/news/2018/08/28/2560743/montana-38-godishen-nepravosposoben-i-piyan-shofyor-e-katastrofiral-v-tuhlenata-ograda-na-zhilishteto-si-v-grada.html", "text": "38-годишен неправоспособен и пиян шофьор е катастрофирал в тухлената ограда на жилището си в Монтана, съобщиха от  ОДМВР – Монтана . Вчера  около 22,15 ч. служители на сектор „Пътна полиция“ са посетили катастрофа с материални щети на ул. „Извън регулация“. Установено е, че неправоспособният водач Т. М. (38 г.) от областния град под въздействието на алкохол е катастрофирал в тухлената ограда на жилището си. При извършената проверка с техническо средство алкотест са отчетени 2,01 промила алкохол в издишания от водача въздух. На нарушителя е издаден талон за медицинско изследване и са му съставени 3 акта и фиш. Водачът приема показанията на техническото средство и отказва да даде кръв за изследване. По случая е образувано досъдебно прозводство по чл. 343б от НК.", "date": "2018.08.28", "title": "Монтана: 38-годишен неправоспособен и пиян шофьор е катастрофирал в тухлената ограда на жилището си в града"}
{"url": "http://www.focus-news.net/news/2018/08/28/2560738/andrian-petrov-folkloren-ansambal-rodopa-nadyavam-se-58-ya-tvorcheski-sezon-na-ansambala-da-bade-oshte-edna-stapka-nagore-v-nasheto-razvitie.html", "text": "В присъствието на певци, танцьори и оркестранти, с чаша шампанско, официално бе даден старт на 58-я творчески сезон на Фолклорен ансамбъл „Родопа“ – Смолян, предаде репортер на  Радио „Фокус“ – Смолян . Пред членовете на ансамбъла и гости, главният художествен ръководител Андриян Петров заяви, че ансамбълът е една формация, която е оставила трайна диря във фолклорното изкуство на страната.  \r\n„Всички танцьори, певци и оркестранти в ансамбъла са наследници на поколения, които са прославили надлъж и шир родопското наследство – всичко онова, което нашите прадеди са ни оставили и ние сме длъжни да опазим и предадем на нашите деца. Изпратихме един доста активен творчески сезон със своите възходи и падения. Очакваме поредния, който се надявам да бъде поредната стъпка нагоре в развитието на ансамбъла и неговото популяризиране. Един сезон, който да бъде изпълнен с много срещи и аплодисменти с любимата ни публика. Дано и този път да намерим точната вакса, за да нарисуваме онази прекрасна картина, с която нашата публика иска да види“, поясни Петров. Той уточни, че всичко това е резултат от много неща – доброто сътрудничество и партньорство, което ансамбъла има с колегите от другите ансамбли и доброто партньорство и разбирането, което община Смолян има от години към ансамбъла.  \r\nПетров отбеляза, че до дни ще бъде извършен ремонт на пода в балетната зала, с който тя ще се превърне в привлекателно място за репетиции. „През лятото на територията на тази прекрасна сграда на Родопския драматичен театър, в която се помещават редица творчески формации от Смолян бяха изцяло подновени електронното табло за осветлението в сградата както и главното ел. табло с което имаше проблеми години наред. Повече от 20 000 лв. са инвестирани в ремонти, ще има ремонт и на балетната зала и покривната конструкция, за да може всички формации да работят нормално и да осъществяват своята дейност“, каза още Петров. \r\nНели ГЕРГЬОВСКА", "date": "2018.08.28", "title": "Андриан Петров, Фолклорен ансамбъл „Родопа“: Надявам се 58-я творчески сезон на ансамбъла да бъде още една стъпка нагоре в нашето развитие"}
{"url": "http://www.focus-news.net/news/2018/08/28/2560733/veliko-tarnovo-do-10-ti-septemvri-obshtina-svishtov-nabira-proizvedeniya-za-uchastie-v-traditsionniya-poetichen-konkurs-svishtovski-loznitsi.html", "text": "До 10-ти септември Община Свищов набира произведения за участие в традиционния поетичен конкурс „Свищовски лозници“. В него могат да се включат автори от цялата страна, тъй като състезанието има национален характер, каза в предаването „Добре дошли в Свищов“ на  Радио „Фокус“ – Велико Търново  Таня Ликова, главен експерт Отдел „Култура“ в крайдунавската администрация. По думите й изпратените до момента заявки за участие са около 20, но тя изрази надежда, че интересът ще се увеличи. Освен това допълни и, че конкурсът е напълно анонимен.  \r\n„Всеки автор може да участва с едно непубликувано стихотворение, изпратено в три еднообразни екземпляра в печатен вид. Те могат да са напечатани или на машина или в компютърна разпечатка. Всяко едно стихотворение трябва да е придружено с малък плик с трите имена, адреса и телефона за връзка с автора. Така, че когато станат резултатите готови, когато се журира, едва тогава ние отваряме малкия плик и разбираме кой автор печели първа, втора и трета награда“, поясни Таня Ликова. Ще бъдат връчени и призове на името на  „Николай Искъров“, както и две поощрителни награди. Творбите за участие се изпращат на адрес: Свищов, 5052, област Велико Търново, улица „Димитър Г. Анев“ 4А, Община Свищов , Отдел „Култура“ – за конкурса. Резултатите ще бъдат обявени в последния от празничните за града дни – 30-ти септември. \r\nЛуиза ТРАНЧЕВА", "date": "2018.08.28", "title": "Велико Търново: До 10-ти септември Община Свищов набира произведения за участие в традиционния поетичен конкурс „Свищовски лозници“"}
{"url": "http://www.focus-news.net/news/2018/08/28/2560744/veliko-tarnovo-smartta-na-otroveno-kuche-razsledvat-politsai-ot-polski-trambesh.html", "text": "Служители на Районното управление на МВР в Полски Тръмбеш разследват смъртта на отровено куче. Това съобщиха от пресцентъра на  Областна дирекция на МВР – Велико Търново . Сигналът е подаден вчера, по обяд в полицията в Полски Тръмбеш, след като 66-годишен мъж от същия град е намерил кучето си отровено в двора на къщата си. В последствие кучето е починало. По случая е образувано досъдебно производство.", "date": "2018.08.28", "title": "Велико Търново: Смъртта на отровено куче разследват полицаи от Полски Тръмбеш"}
{"url": "http://www.focus-news.net/news/2018/08/28/2560732/liderat-na-ataka-volen-siderov-shte-poiska-ot-mrrb-vsichki-dogovori-s-firmata-treys-grup-hold.html", "text": "В първите дни на Народното събрание лидерът на АТАКА Волен Сидеров ще поиска от МРРБ всички договори с фирмата „Трейс Груп Холд“, така както поиска преди ваканцията договорите за концесии, но това беше временно отбито от вицепремиера, отговарящ за тях. Това съобщиха от  пресцентъра на Атака . Припомняме, че Атака алармира за „Трейс“ още от 2012 година, като за фирма, която обира всички поръчки и печели огромни суми. Волен Сидеров ще предложи и законодателни промени в сферата на обществените поръчки в посока по-строг контрол и санкции за изпълнителите. Атака иска връщане на държавата в основни дейности, от които разни олигарси печелят за сметка на невинните жертви по пътищата.", "date": "2018.08.28", "title": "Лидерът на Атака Волен Сидеров ще поиска от МРРБ всички договори с фирмата „Трейс Груп Холд“"}
{"url": "http://www.focus-news.net/news/2018/08/28/2560748/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на  Радио „Фокус“ – Пазарджик  и  Община Панагюрище  ще чуете какви ремонти се извършват в село Попинци със средства от капиталовата програма и какви са плановете на кметството за оползотворяване на средствата през следващата година. По темата ще разговаряме със Стоянка Ставрева, кмет на село Попинци. Ще продължим гостуването си там като ви разкажем за сребърното монетно съкровище, открито именно край населеното място, съдържащо ценни монети от времето на различни римски императори. Повече за броя им и техния номинал ще чуете от Васил Кацаров от Историческия музей в Панагюрище. Ще погледнем и към датата 2 септември, когато в Панагюрище се провъзгласява Съединението. Бунтовният град е отново пръв и при този решителен за обединението на Княжество България и Източна Румелия акт. За събитията от 2 септември 1885 година ще чуете повече от директора на музея в Панагюрище доц. д-р Атанас Шопов.  Предаването „Панагюрище – столица на свободата“ се излъчва във вторник по   от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.08.28", "title": "Акценти в предаването „Панагюрище – столица на свободата” на Радио „Фокус“ – Пазарджик"}
{"url": "http://www.focus-news.net/news/2018/08/28/2560745/pernik-izvarshva-se-usilen-remont-na-sgradata-na-chitalishte-probuda-v-kv-bela-voda.html", "text": "Извършва се усилен ремонт на сградата на читалище „Пробуда“ в кв. „Бела вода“ в Перник. Средствата за ремонтните дейности са 346 000 лв. с ДДС и се отпускат от Междуведомствената комисия за възстановяване и подпомагане към Министерски съвет. Това съобщиха от пресцентъра на  Община Перник .  \r\nВ културната институция се извършва основен ремонт на всички помещения – репетиционната зала, библиотеката, читалнята и детската градина, която се помещава в нея. В това се увери и кметът Вяра Церовска, която направи проверка заедно с нейния заместник Владислав Караилиев.  \r\nСградата ще бъде изцяло санирана, ще бъдат укрепени стени и подновени подовата настилка, ВиК и електрическата инсталация . Проектът за ремонта включва още и изграждане на две тоалетни, както и подмяна на част от покривната конструкция.Предвиждат се и асфалтиране на специална площадка и изграждане на алеи около читалището. \r\n„Надявам се ремонтните дейности да приключат в срок и обектът да влезе в експлоатация, за да може да се използва от самодейните състави и школи към читалището, които прославят града и страната ни в множество фестивали и конкурси, сподели кметът Вяра Церовска и допълни, че съвсем скоро ще отвори врати и реновираното читалище в село Драгичево.", "date": "2018.08.28", "title": "Перник: Извършва се усилен ремонт на сградата на читалище „Пробуда“ в кв. „Бела вода“"}
{"url": "http://www.focus-news.net/news/2018/08/28/2560750/blagoevgrad-bez-problemi-se-osashtestvyava-preminavaneto-prez-gkpp-kulata-promahon.html", "text": "Без проблеми се осъществява преминаването за всички превозни средства през ГКПП „Кулата-Промахон“. Това съобщиха за  Радио „Фокус“-Пирин  от „Гранична полиция“. Нормално интензивен е трафикът и в двете посоки на ГКПП „Илинден-Ексохи“, както и на останалите пунктове на границата с Гърция. \r\nНатали СТЕФАНОВА", "date": "2018.08.28", "title": "Благоевград: Без проблеми се осъществява преминаването през ГКПП „Кулата-Промахон“"}
{"url": "http://www.focus-news.net/news/2018/08/28/2560753/marin-zahariev-zam-kmet-na-smolyan-pozhelavam-na-vsichki-pevtsi-tantsyori-i-orkestranti-ot-folkloren-ansambal-rodopa-zdrave-uspeshen-sezon-i-oshte-dalgi-godini-da-ni-radvat.html", "text": "Пожелавам на всички певци, танцьори и оркестранти от Фолклорен ансамбъл (ФА) „Родопа“ здраве, успешен сезон и още дълги години ансамбълът да ни радва. Това заяви по време на откриването на новия творчески сезон на формацията зам.-кметът на Смолян Марин Захариев, предаде репортер на  Радио „Фокус“ – Смолян . По думите му така бъде показана на цяла България, защото се вижда, че ансамбълът жъне успехи навсякъде, а дай боже - и в чужбина, красотата на родопския танц, песен и музика. Захариев отбеляза, че въпреки трудните времена, ансамбълът продължава да функционира и да се развива с помощ от държавата и издръжка от страна на Община Смолян. „Пожелавам ви да продължавате да радвате всички жители на общината и страната и дано повече млади хора да се запалят  от магията на танци и музиката. Надявам се през новия сезон да се виждаме с нови успехи“, каза още Захариев на творците от ансамбъла. \r\nНели ГЕРГЬОВСКА", "date": "2018.08.28", "title": "Марин Захариев, зам.-кмет на Смолян Пожелавам на всички певци, танцьори и оркестранти от Фолклорен ансамбъл „Родопа“ здраве, успешен сезон и още дълги години да ни радват"}
{"url": "http://www.focus-news.net/news/2018/08/28/2560749/korneliya-ninova-bsp-obshtinskite-ni-savetnitsi-ot-bsp-v-tsarevo-vnasyat-zhalba-v-sada-za-otmyana-na-reshenieto-na-obshtinskiya-savet-za-silistar.html", "text": "Общинските ни съветници от БСП в Царево внасят жалба в съда за отмяна на решението на Oбщинския съвет за „Силистар“. Това каза лидерът на БСП Корнелия Нинова по време на пресконференция във връзка с решението на Общинския съвет в Царево, свързано със застрояването на плаж „Силистар“, предаде репортер на  Агенция „Фокус“.  Тя поясни, че БСП призовава за разговор, разум и решения за смяна на този модел. „Част от този модел, за който говорим и във „Визия за България“, е унищожаване на държавните институции – системно и последователно“, обясни още Нинова. По думите ѝ премиерът смята, че може да бъде съд, прокуратура – всичко. В тази връзка Нинова визира решението на ОбС-Царево за „Силистар“. „Премиерът си позволи за пореден път да нареди на някого. Разбира се, кметът бави нещата. Областният управител още повече ги бави, докато се забави тази случка и докато си извърши поредната кражба. Няма да оставим нещата така. Съветниците на БСП гласуваха „против“ това и внасяме в съда жалба срещу решението на Общинския съвет“, каза Нинова.    \r\nДеница КИТАНОВА", "date": "2018.08.28", "title": "Корнелия Нинова, БСП: Общинските ни съветници от БСП в Царево внасят жалба в съда за отмяна на решението на Oбщинския съвет за „Силистар“"}
{"url": "http://www.focus-news.net/news/2018/08/28/2560754/tass-kremal-e-uveren-v-neobhodimostta-ot-voenni-ucheniya-v-segashnata-mezhdunarodna-situatsiya.html", "text": "Разходите за предстоящите учения „Изток-2018“ са оправдани за поддържане на отбранителните способности на Русия в днешната международна ситуация, уверен е прессекретарят на руския президент Дмитрий Песков, цитиран от  ТАСС . \r\n„Системата за социално осигуряване, пенсионната система – това е константа в държавната политика и е много важна. Но и отбранителната способност на страната в днешната международна ситуация, която често е много агресивна и неприятелска към нашата страна, е оправдана, необходима и безалтернативна“, заяви представителят на Кремъл пред журналистите. По този начин той отговори на въпроса, дали разходите за ученията „Изток-2018“ са уместни в днешните икономически условия. \r\nПревод и редакция:", "date": "2018.08.28", "title": "ТАСС: Кремъл е уверен в необходимостта от военни учения в сегашната международна ситуация"}
{"url": "http://www.focus-news.net/news/2018/08/28/2560747/tass-voennite-atasheta-na-stranite-ot-nato-sa-pokaneni-na-ucheniyata-iztok-2018.html", "text": "Военните аташета на страните-членки на НАТО са поканени да наблюдават ученията „Изток-2018“, Алиансът разглежда тяхното участие, заяви във вторник пред  ТАСС  изпълняващият длъжността представител на Алианса Дилън Уайт, коментирайки заявлението на министъра на отбраната на Русия Сергей Шойгу, че в предстоящите маневри ще участват 300 хиляди военнослужещи. \r\n„Военните аташета на страните от НАТО в Москва бяха поканени на доброволна основа да наблюдават ученията. Това предложение в момента се разглежда“, заяви Уайт. Той не уточни броя на наблюдателите, които Алианса има намерение да изпрати на руските маневри. \r\nПредставителят на НАТО е потвърдил, че организацията има намерение да следи отблизо тези учения. \r\n„Ние винаги проследяваме руските учения и ще действаме така по отношение на „Изток-2018“. Детайли за това, как анализираме тези разузнавателни данни са засекретени“, заяви още той. \r\nПо думите на представителят на Уайт, НАТО разглежда ученията като подготовка на руските военни „за мащабни конфликти“. „Изток-2018“ демонстрира фокусираната подготовка на Русия за мащабни конфликти, което се вписва в картината, която наблюдавахме по-рано – по-решителна Русия, която увеличава значително своя военен бюджет и военно присъствие“, обясни той. \r\nПревод и редакция:", "date": "2018.08.28", "title": "ТАСС: Военните аташета на страните от НАТО са поканени на ученията „Изток-2018“"}
{"url": "http://www.focus-news.net/news/2018/08/28/2560755/spetsializiraniyat-nakazatelen-sad-shte-rgleda-molba-za-izmenenie-na-myarka-za-neotklonenie-na-desislava-ivancheva-ot-zadarzhane-pod-strazha-v-po-leka.html", "text": "Утре - 29 август 2018 год. от 10.30 часа в Специализирания наказателен съд (СНС) е насрочено заседание по чл.270 от НПК - за разглеждане на молба за изменение на мярка за неотклонение от \"задържане под стража\" в по-лека по отношение на подсъдимата Десислава Иванчева, за която и още двама е внесен обвинителен акт от Специализираната прокуратура и е образувано НОХД 2617/2018 год. по описа на СНС. Това съобщиха от  Специализирания наказателен съд .", "date": "2018.08.28", "title": "Специализираният наказателен съд ще ргледа молба за изменение на мярка за неотклонение на Десислава Иванчева от \"задържане под стража\" в по-лека"}
{"url": "http://www.focus-news.net/news/2018/08/28/2560756/gd-granichna-politsiya-normalno-se-osashtestvyava-preminavaneto-na-avtomobili-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването на автомобили през граничните пунктове „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция (ГД) „Гранична полиция“. Няма забавяне при обработката на документи на вход и изход от страната и на трите пункта. \r\nНели ГЕРГЬОВСКА", "date": "2018.08.28", "title": "ГД „Гранична полиция“: Нормално се осъществява преминаването на автомобили през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/08/28/2560751/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на  Радио „Фокус” – Пловдив  и тази седмица ще насочим вниманието ви към актуалните теми от Карлово и региона. Безпроблемно ще започне новата учебна година във всички училища и детски градини на територията на Община Карлово. За осигуряване на безопасността на учениците са обновени всички пешеходни пътеки около учебните заведения. По повод изпълнението на строително-ремонтната програма по посока на училищата и детските градини ще разговаряме с д-р Емил Кабаиванов, кмет на Община Карлово. \r\nНародно читалище „Васил Левски – 1928г.“ в карловското село Климент отбелязва своя 90-годишен юбилей. По този повод са организирани много събития, като сред тях са литературна вечер на 29 август, връчване на наградите от проведения конкурс за есе на тема „Читалището – културен и духовен център“. На 30 август настоятелството на читалището организира заупокойна литургия на всички починали читалищни дейци и самодейци. На 31 август е кулминацията на тържествата. Тогава на пл. „Св. Климент Охридски“ ще се състои концерт-спектакъл „Жива вода“ с участието на всички читалищни колективи с над 100 самодееца. Повече за юбилея и за предстоящите празнични събития ще ни разкаже кметът на село Климент Мано Манов. \r\nДнес ще посетим и село Столетово. Неформална група „Младите за Столетово” спечели проект „Да се трудим, опазваме и стопанисваме в нашето село Столетово, общ. Карлово” по Младежката програма на Община Карлово за 2018 година. Инициативата цели осъществяването на ремонтни дейности за подобряване на условията за живот в центъра на населеното място. По този начин ще се стимулират още младежи, за да се създаде не само интерес към проблематиката на нашето съвремие, но и да се осъществят мероприятия и дейности за формирането на дългосрочни поведенчески навици у младото поколение в село Столетово. Повече за неформалната група от младежи и за осъществяването на проекта ще научим от Мирослав Колев, председател на читалище „Христо Ботев“ в селото, което е партньор по проекта. Предаването „Часът на Карлово” се излъчва всеки вторник, от 15.00 до 16.00 часа. Водещ е Тони Михайлов.", "date": "2018.08.28", "title": "Акценти в предаването „Часът на Карлово” по Радио „Фокус” – Пловдив"}
{"url": "http://www.focus-news.net/news/2018/08/28/2560752/ria-novosti-nato-ochakva-prozrachnost-i-predskazuemost-ot-ucheniyata-iztok-2018-v-rusiya.html", "text": "НАТО ще проследи мащабните учения „Изток-2018“ в Русия и смята, че те демонстрират фокусиране върху подготовката на въоръжените сили за мащабен конфликт, заяви пред  РИА Новости  изпълняващият длъжността представител на Алианса Дилиън Уайт. \r\n„Всички страни имат право да тренират своите въоръжени сили, но е важно това да се осъществява прозрачно и предсказуемо“, заяви събеседникът на руската агенция, реагирайки на обявените от руската страна маневри. \r\n„Русия и НАТО проведоха една за друга брифинги за военните учения на заседанието на Съвета Русия – НАТО през май. В хода на тази среща Русия информира за маневрите „Изток-2018“ и отбеляза, че те ще бъдат по-големи от „Изток-2014“. Ние внимателно следим руските учения. Ще направим същото и по отношение на „Изток-2018““,заяви Уайт. \r\nПревод и редакция:", "date": "2018.08.28", "title": "РИА Новости: НАТО очаква прозрачност и предсказуемост от ученията „Изток-2018“ в Русия"}
{"url": "http://www.focus-news.net/news/2018/08/28/2560746/korneliya-ninova-bsp-ima-li-smelost-premierat-borisov-da-kazhe-che-stroi-patishta-i-magistrali-za-da-zagivat-po-tyah-tryabva-politicheska-otgovornost.html", "text": "Има ли смелост премиерът Борисов да каже, че строи пътища и магистрали, за да загиват по тях  - трябва политическа отговорност. Това каза лидерът на БСП Корнели Нинова по време на пресконференция във връзка с тежката катастрофа край Своге, предаде репортер на  Агенция „Фокус“ . „Трябва да е ясно, че виновникът за такива ситуации е само един и това е правителството на Бойко Борисов и той персонално. Гордостта на премиера – магистралите са най-голямата кражба, конкурирайки се може би със санирането“, каза Нинова. „Досега корупцията ни ограбваше, взимаше от всеки човек. Сега вече корупцията убива в истинския смисъл на думата. Невинни българи плащат с живота си кражбите на правителството на Бойко Борисов. Обръщаме се към всички хора, българи, че това просто не може да продължава повече така. Чувам днес колеги поискали да се извадят всички договори на фирма „Трейс“, добре, да ги извадим. Но една фирма ще бъде подменена с друга“, каза Нинова. По думите й това е моделът на прехода. „Ще се смени тази фирма с друга, ще понесе някой отговорност на ниските равнища, но моделът остава“, заяви лидерът на БСП. Тя призова затова всички хора да съберат ум и сили и да сложат край на това.    \r\nДеница КИТАНОВА", "date": "2018.08.28", "title": "Корнелия Нинова, БСП: Има ли смелост премиерът Борисов да каже, че строи пътища и магистрали, за да загиват по тях - трябва политическа отговорност"}
{"url": "http://www.focus-news.net/news/2018/08/28/2560759/nv-tsar-simeon-kolko-bi-bilo-grozno-da-me-prinudyat-kam-vtoro-izgnanie.html", "text": "Има едно систематично преследване по отношение на наследството. Това каза пред журналисти в Рилския манастир Негово Величество Симеон Сакскобургготски, предаде репортер на  Радио „Фокус” – Кюстендил . „Става все по-трудно. Това е вече, едно бих казал систематично преследване от години. Ако се върнем назад - 1946 година получихме един списък и то от отечественофронтовското правителство, не някакво монархическо или друго, след това 1998 година се потвърди собствеността, а изведнъж започнаха всички тези много неприятни и бих казал унизителни за мен преследвания. Нещо, което не очаквах. Идвайки насам си мислех, колко години – 75 вече, смея да кажа и жена ми е свидетел, съм полагал усилия да поддържаме и духа и всичко на българщината в чужбина по време на изгнанието. Тежко е в края на живота ми така да ме изтезават и да ме мъчат с някакви изцяло измислени и с фалшиви предпоставки и претенции”, каза Симеон Сакскобургготски. „Колко би било грозно да ме принудят към второ изгнание. Ако погледне човек фактите и друго, няма въобще причини за подобни неща в една цивилизована, демократична, европейска страна. Частната собственост е неприкосновена – първо. Второ, хората, които са се заели да ме тормозят по този систематичен начин може би не знаят как сме били възпитавани – родителите ми, дедите ми въобще, начинът по който сме разбирали какво е държавно, какво е частно, какво е лично”, заяви Симеон Сакскобургготски.  \r\nПо отношение на направеното през последните години за установяване местонахождението на останките на Негово Величество Борис ІІІ, Сакскобургготски  заяви, че не се знае нищо. „Това е малко липса на историческа памет или въобще интерес. Дали по някакви исторически съображения или други, но за жалост това е нещо, което е отрицателно проявление. Да се надяваме, след толкова години да се проследи темата и да се разбере”, каза още той.  \r\nН.В. Цар Симеон ІІ присъства на панихидата в Рилския манастир, отслужена в по повод 75 години от кончината на българския цар Борис III. \r\nВенцеслав ИЛЧЕВ", "date": "2018.08.28", "title": "Н.В. Цар Симеон ІІ: Колко би било грозно да ме принудят към второ изгнание"}
{"url": "http://www.focus-news.net/news/2018/08/28/2560760/gerb-shte-dade-preskonferentsiya-v-tsentralata-na-partiyata.html", "text": "ГЕРБ ще даде пресконференция в централата на партията (пл. „България“ 1, НДК, Административна сграда, ет.17). Toва съобщиха от пресцентъра на  ПП ГЕРБ . Събитието ще се проведе от 16:45 ч.", "date": "2018.08.28", "title": "ГЕРБ ще даде пресконференция в централата на партията"}
{"url": "http://www.focus-news.net/news/2018/08/28/2560757/dmitriy-peskov-uchastieto-na-kitay-v-iztok-2018-svidetelstva-za-razshiryavaneto-na-vzaimodeystvieto-mezhdu-stranite-vav-vsichki-sferi.html", "text": "Участието на китайските военнослужещи във вътрешните руски военни учения свидетелства за разширяването на взаимодействието между двете страни във всички сфери, заяви прессекретарят на Кремъл Дмитрий Песков, цитиран от  РИА Новости . \r\n„Това говори за разширяване на взаимодействието във всички сфери между двата съюзника“, заяви Песков пред журналистите, в отговор на въпрос за причините, поради които военните от Китай ще участват във вътрешни руски маневри. \r\nПревод и редакция:", "date": "2018.08.28", "title": "Дмитрий Песков: Участието на Китай в „Изток-2018“ свидетелства за разширяването на взаимодействието между страните във всички сфери"}
{"url": "http://www.focus-news.net/news/2018/08/28/2560762/kyustendil-rabotna-karta-na-narushenite-gorski-patishta-shte-bade-sazdadena-za-obshtina-treklyano.html", "text": "Работна карта на нарушените горски пътища ще бъде създадена за община Трекляно. Това каза пред журналисти главен инспектор Кирил Кирилов от Районно управление – Кюстендил, предаде репортер на  Радио „Фокус” – Кюстендил . Става въпрос за нарушени горски пътища от страна на фирмите, получили разрешение да добиват дървесина в горските територии на двете общини. Работната карта ще се изготвя със съдействието на МВР, Регионална дирекция „Пожарна безопасност и защита на населението”, горските стопанства и общините. „Работната карта ще има съответните срокове. Постепенно ще установяваме фирмите, ако може по някакъв начин да им се въздейства, а след приключване на работата им – пътищата до махалите да бъдат възстановени. Фирмите работят, излизат от обекта и не ги интересува, а в тези махали продължават да живеят хора. Дори и да не живеят – тези пътища са необходими на институциите”, каза главен инспектор Кирил Кирилов. \r\nВенцеслав ИЛЧЕВ", "date": "2018.08.28", "title": "Кюстендил: Работна карта на нарушените горски пътища ще бъде създадена за община Трекляно"}
{"url": "http://www.focus-news.net/news/2018/08/28/2560758/liderat-na-bsp-korneliya-ninova-za-katastrofata-kray-svoge-ostavkite-na-ministrite-veche-sa-nay-malkoto-stava-vapros-za-ostavka-na-tsyaloto-pravitelstvo.html", "text": "Оставките на министрите вече са най-малкото – става въпрос за оставка на цялото правителство. Това каза лидерът на БСП Корнелия Нинова по време на пресконференция във връзка с тежката катастрофа край Своге, предаде репортер на  Агенция „Фокус“.  На въпрос дали искат конкретни оставки, Нинова заяви: „Е, искаме оставки, наглостта стига до там да кажат, че са невинни и че е виновен Станишев, Орешарски и някой по веригата“. Според нея единственото решение на проблема е оставка на правителството. По отношение на евентуален вот на недоверие, тя поясни, че преди началото на всеки сезон се събира парламентарната група заедно с ръководството на партията и тогава се решават такива неща. „Помните ли, че в Хитрино беше пак така. 10 дена правителство, министри там, фирмата виновна, влакът, машиниста. Какво става с Хитрино? Всички забравиха да питат. Какво става с Мизия след наводненията, с взривения завод. Това е системата. Пет дена се прави пиар пред вас и после пак същото, защото политици и бизнес се договарят отново за пореден път да крадат за сметка на поредните жертви от народа“, коментира лидерът на БСП. По думите ѝ сигурно пак ще се заговори за Закона за обществените поръчки. „Не е това проблемът. Проблемът е, че хората, които са политическата класа на България, така правят законите, че фирмите и политиците, които крадат заедно, да не могат да бъдат хванати“, коментира Нинова. Според нея трябва да се спре с модела в политиката да се търсят виновни в предишните. „Стига на това, не на тези политици и тези фирми, които се договарят, крадат си и са безнаказани 29 години. Няма наши и няма ваши. Ножът е опрял до кокала, а не до прехвърляне на партийни отговорности от един на друг“, допълни лидерът на БСП. \r\nДеница КИТАНОВА", "date": "2018.08.28", "title": "Лидерът на БСП Корнелия Нинова за катастрофата край Своге: Оставките на министрите вече са най-малкото – става въпрос за оставка на цялото правителство"}
{"url": "http://www.focus-news.net/news/2018/08/28/2560763/voenniy-obozrevately-rusiya-tihookeanskiya-flot-na-rusiya-e-proizvel-puskove-na-krilati-raketi-oniks-i-vulkan.html", "text": "Министерството на отбраната на Русия публикува видеоклип от ученията на Тихоокеанския флот с пуск на крилати ракети „Оникс“ от бреговия комплекс „Бастион“ и крилати ракети П-100 „Вулкан“ от бойни кораби по надводни цели в Охотско море, предава  руският военен портал „Военний обозреватель“ . \r\nПо сведенията на медията, в ученията са взели участие флагманът на ТОФ крайцерът „Варяг“, малките кораби „Разлив“ и „Моороз“, АПЛ „Томск“ и части от крайбрежните системи „Бастион“. Сигурността в района на ученията е била осигурена от още до 20 кораба и плавателни съдове от Приморската флотилия, както и самолети от морската авиация. \r\nОбщо са изстреляни 7 ракети тип „Оникс“, „Вулкан“, „Малахит“ и „Гранит“. \r\nУдарите са нанесени от крайбрежието на Камчатка по акваторията на Охотско море по цели на дистанция 250-500 км. Данните от обективния контрол са потвърдили поразяването на мишените от всички ракети. \r\nПревод и редакция:", "date": "2018.08.28", "title": "„Военний обозреватель“ (Русия): Тихоокеанския флот на Русия е произвел пускове на крилати ракети „Оникс“ и „Вулкан“"}
{"url": "http://www.focus-news.net/news/2018/08/28/2560766/kyustendil-13-dosadebni-proizvodstva-sa-obrazuvani-v-rayonnata-prokuratura-za-nezakonna-sech.html", "text": "13 досъдебни производства са образувани в Районна прокуратура – Кюстендил за незаконна сеч. Това каза пред журналисти районният прокурор на Кюстендил Ивайло Илиев, предаде репортер на  Радио „Фокус” – Кюстендил . Броят на образуваните досъдебни производства е от началото на годината. За сравнение, през цялата 2017 година броят на този вид производства е бил 13. „Най-вероятно ще има известен ръст на този вид престъпна дейност през 2018 година. Срещаме затруднение при разследването и разкриването на този вид престъпна дейност, доколкото това е свързано с фактическа и с правна сложност, включително и установяването на нарушенията в рамките на горския фонд, става на един по-късен етап. Трудно се работи по така наречените горещи следи”, каза Ивайло Илиев. По думите му нормативната уредба по горите е динамична, което изисква специална подготовка на разследващите и на прокурорите. „Мисля, че работим в добро взаимодействие с горските стопанства и с Регионалната дирекция по горите”, каза Ивайло Илиев. По думите му броят на този вид престъпна дейност не е смущаващ, но е налице ръст, което води до извода, че трябва да бъдат предприети действия по превенция. \r\nВенцеслав ИЛЧЕВ", "date": "2018.08.28", "title": "Кюстендил: 13 досъдебни производства са образувани в Районната прокуратура за незаконна сеч"}
{"url": "http://www.focus-news.net/news/2018/08/28/2560765/blagoevgrad-ofitsialno-be-otkrito-vi-izdanie-na-mladezhkiya-futbolen-turnir-kupite-na-obshtina-blagoevgrad.html", "text": "Официално бе открито VI издание на младежкия футболен турнир „Купите на Община Благоевград“, предаде репортер на  Радио „Фокус“ – Пирин . Тържественото събитие се проведе на специално изградена сцена, разположена на площад „Македония“, където се събраха всички футболни отбори, които ще участват в надпреварата, както и десетки граждани и гости на Благоевград. Тази година един срещу друг ще се изправят отборите на Общински футболен клуб „Пирин“, които са домакин на турнира; отборът на „Апоел“, Никозия, Кипър;  футболен клуб „Цървена звезда“, Белград, Сърбия; футболен клуб „Бенфика“, Лисабон, Португалия; футболен клуб „Войводина“, Нови Сад; футболен клуб „Динамо Загреб“, Кротия; професионален футболен клуб „ЦСКА“, София и професионален футболен клуб „Славия“, София. \r\nОфициални гости на откриването бяха кметът на Община Благоевград д-р Атанас Камбитов, под чиито патронаж е спортния турнир, заместник-кметът на общината Христина Шопова и председателят на Общински съвет – Благоевград Радослав Тасков. Откриването на футболното събитие започна с шествие от Съдебната палата до площада, в което участваха всички отбори и техните треньори. То бе съпроводен от мажоретен състав и премина под звуците на музика, изпълнявана от Биг Бенд – Благоевград. Представител на „Бенфика Лисабон“, които за пръв път са на турнира подариха на кмета д-р Камбитов и специален подарък, с който изказаха благодарността си за поканата и възможността да станат част от голямото спорно събитие в Благоевград. \r\nПреди официалното откриване на събитието вече започнаха и първите срещи от турнира. В оспорван мач на стадиона в село Рилци един срещу друг се изправиха отборите на ПФК „ЦСКА“ и ОФК „Пирин“, а крайният резултат бе в полза на ЦСКА, които победиха с 2:1. Вторият мач, също се проведе на стадиона в село Рилци и бе между гостите от Сърбия ФК „Войводина“ и най-новите членове в семейството на турнира- ФК „Бенфика“ Лисабон. Срещата премина напрегнато, с изключителна игра от двата отбора. По- добри на терена се оказаха ФК „Бенфика“, които победиха съперниците си с 3:1. Срещите от деня ще продължат от 17.30 часа, с двубоя между ПФК „Славия“ и ФК „Апоел“, а след тях на стадиона в село Рилци ще излязат отборите на ФК „Цървена звезда“ и ФК „Динамо Загреб“. Срещите продължават и през следващите дни. \r\nЛивия НИНОВА", "date": "2018.08.28", "title": "Благоевград: Официално бе открито VI издание на младежкия футболен турнир „Купите на Община Благоевград“"}
{"url": "http://www.focus-news.net/news/2018/08/28/2560768/sport-prezidentat-na-uefa-otnovo-othvarli-izpolzvaneto-na-var-v-shampionskata-liga-zasega.html", "text": "Президентът на УЕФА Александър Чеферин отхвърли информацията, че системата видео-асистент рефер (ВАР) може да бъде използвана на четвъртфиналната фаза на Шампионската лига още през този сезон. Той не е убеден, че в момента системата е полезна и призна, че тази тема вече е обсъждана между него и ръководителят на съдиите в УЕФА Роберто Розети. Според Чеферин във ВАР има неща, които трябва да се доизяснят, като например, кой решава – видео съдията или главния рефер. През този сезон видео системата бе въведена и в испанската Примера дивисион, след като през миналия технологията бе въведена в „калчото“ и „Бундеслигата“.", "date": "2018.08.28", "title": "Спорт: Президентът на УЕФА отново отхвърли използването на ВАР в Шампионската лига, засега"}
{"url": "http://www.focus-news.net/news/2018/08/28/2560769/d-r-atanas-kambitov-kmet-na-blagoevgrad-za-shesti-pat-obshtinata-shte-se-prevarne-v-stolitsa-na-mladezhkiya-futbol-chrez-turnira-kupite-na-obshtina-blagoevgrad.html", "text": "За шеста поредна година Община Благоевград е домакин на футболен турнир и за шести път сме столица на младежкия футбол, чрез спортната надпревара „Купите на Община Благоевград“. Това каза кметът на Община Благоевград д-р Атанас Камбитов по време на официалното откриване на състезанието, предаде репортер на  Радио „Фокус“ – Пирин . По думите му през всичките тези години турнирът се утвърди като голямо спортно събитие не само на национално, но и на международно ниво.  \r\n„С много от вас сме от началото на турнира, но имаме и нови участници. Специално искам да поздравя представителите на футболен клуб „Бенфика“, Лисабон, Португалия, които за първи път са сред нас. Тук е мястото да благодаря на ръководствата на клубовете, на треньорите, на родителите и футболистите, че подкрепиха турнира. На БФС също, защото те ни подкрепят още от самото начало на турнира“, каза още кметът д-р Атанас Камбитов. Той отбеляза, че в началото спортното събитие е било за деца, а днес в него вече участват младежи. „За шест години повечето от децата станаха младежи и няма да се учудя ако много скоро време видим някой от тях в професионалния футбол и мъжките състави на техните клубове. Пожелавам на всички успех и нека на терена виждаме честна игра между всички участници. Пожелавам Ви успех“, добави кметът на Община Благоевград д-р Атанас Камбитов. \r\nЛивия НИНОВА", "date": "2018.08.28", "title": "Д-р Атанас Камбитов, кмет на Благоевград: За шести път общината ще се превърне в столица на младежкия футбол, чрез турнира „Купите на Община Благоевград“"}
{"url": "http://www.focus-news.net/news/2018/08/28/2560771/smolyan-okrazhnata-prokuratura-vnese-obvinitelen-akt-spryamo-31-godishen-mazh-za-razprostranenie-na-narkotichni-veshtestva-i-za-darzhane-na-marihuana-s-tsel-razprostranenie.html", "text": "Днес, 28 август 2018 г., Окръжна прокуратура - Смолян внесе в съда обвинителен акт по бързо производство спрямо Н. С., на 31 г., за държане на високорискови наркотични вещества – марихуана, с цел разпространение  и за разпространение на високорискови наркотични вещества – престъпление по чл. 354а, ал. 1, изр. 1-во, предложение 4, алт.1 и предложение 5, алт.1,  във вр. с чл. 26, ал. 1 от Наказателния кодекс. Това съобщиха от пресцентъра на  Апелативна прокуратура - Пловдив . \r\nПо делото е установено, че на 12 август 2018 г. в с. Средногорци, обл. Смолян, обвиняемият Н.С. е държал с цел разпространение общо 6.72 грама марихуана, които укрил в черен найлонов плик, поставен във вътрешната част на панталона му, както и в подгъва на дрехата. Обвиняемият Н.С. е предаден на съд и за това, че на няколко пъти през 2017 г. и 2018 г., при условията на продължавано престъпление, е разпространявал  високорисково наркотично вещество – марихуана, като го е продавал на различни лица, без надлежно разрешително, за общата сума от 150 лева. По делото са разпитани свидетели, извършени експертизи, иззети веществени доказателства и др. Спрямо обвиняемият Н.С. е определена мярка за неотклонение „задържане под стража“. Предстои Окръжен съд-Смолян да насрочи заседание по делото.", "date": "2018.08.28", "title": "Смолян: Окръжната прокуратура внесе обвинителен акт спрямо 31-годишен мъж за разпространение на наркотични вещества и за държане на марихуана с цел разпространение"}
{"url": "http://www.focus-news.net/news/2018/08/28/2560772/smolyan-s-kontsert-spektakal-rodopski-pesni-i-svirni-folkloren-ansambal-rodopa-dava-start-na-noviya-tvorcheski-sezon.html", "text": "С концерт-спектакъл „Родопски песни и свирни“ Фолклорен ансамбъл „Родопа“ дава старт на новия творчески сезон. Това каза на откриването на сезона за формацията главният художествен ръководител на ансамбъла Андриян Петров, предаде репортер на  Радио „Фокус“ – Смолян . Премиерата на спектакъла ще бъде до края на септември или средата на октомври и в него публиката ще чуе любими родопски песни и свирни, но представени по един по-различен начин много по-атрактивен и съвременен начин. „Следващата изненада на талантливите певци, танцьори и оркестранти ще бъде „Нощта на фолклора“ – един доста атрактивен спектакъл, с който мислим да надградим постигнатото от „Невястата“. Най-важното е, че сме си поставили амбициозната цел, през този сезон да посетим повече от 25 населени места в страната. Подготвяме документите за участие в международния фестивал в Гърция „Филипион“, който се провежда всяка година през юли и август. Така че следващата година и в Гърция се надяваме да ни оценят по достойнство“, отбеляза Петров. \r\nТой допълни, че важно в развитието на ансамбъла е и неговото обновление, а интересът към него се повишава. Предстои да бъде направен кастинг за двама млади нови танцьори, които искат да се присъединят към ансамбъла. Има проблем с подмладяването по отношение на оркестъра, посочи Петров. „Добре е говорим с община Смолян и Музикалното училище в Широка лъка, за да намерим допирните точки. Обмисляме вариант за даване на стипендия или друг начин, по който да намерим пътят, по който да привлечем млади оркестранти и от НУФИ Широка лъка при нас. Имаме едни млад гайдар в оркестъра който доказа на какво е способен“, допълни Петров. Той отбеляза, че тази година ще заложат и на соловите изяви като дадат възможност на хората от хора и оркестъра да покажат онова, на което са способни. \r\nДо две седмици ансамбълът ще се сдобие с автобус, защото това е най-скъпото перо след заплатите, допълни Петров. Той уточни, че средствата за него са осигурени от дарители от Смолян и със закупуването на автобус, ще бъдат решени транспортни проблеми. „Миналата година община Смолян отпусна пари за закупуване на микробус, с който превозваме техниката, а от този сезон вече ще имаме автобус и за състава“, каза Петров и обобщи, че през новия сезон им предстои много, но приятна творческа работа. \r\nНели ГЕРГЬОВСКА", "date": "2018.08.28", "title": "Смолян: С концерт-спектакъл „Родопски песни и свирни“ Фолклорен ансамбъл „Родопа“ дава старт на новия творчески сезон"}
{"url": "http://www.focus-news.net/news/2018/08/28/2560767/kiril-dobrev-bsp-interesno-e-che-ima-video-za-intsidenta-s-bashtata-na-prezidenta-no-ne-i-ot-pravitelstvenoto-trase-kadeto-be-ubit-petar-hristov.html", "text": "Интересно е, че има видео за инцидента с бащата на президента, но не и от правителственото трасе, където бе убит Петър Христов. Това каза заместник-председателят на БСП Кирил Добрев във връзка с пътния инцидент с бащата на държавния глава Румен Радев – Георги, предаде репортер на  Агенция „Фокус“ .  \r\nНа въпрос дали ще настояват за оставката на вътрешния министър Валентин Радев, че е прикрил случая, Добрев отговори: „По-евтина филмова продукция, скоро не бях гледал. Материали, които са достойни за \"Златна малинка\" не коментирам. Как някой от ръководството ще принуди министъра, който всеки ден му искаме оставката да прикрие случая? Как си го представяте? Аз понеже не мога да си го представя“, заяви още Кирил Добрев. „Имаме видео от инцидента, както МВР каза с „тротОнетката“, а всъщност това е триколка, но нямаме видео от правителственото трасе, където бе убит Петър Христов. Ако министър Радев е достатъчно сериозен да прави внушения, то искам да знам какво се случва по такива знакови убийства, които би трябвало да вълнуват Радев и МВР“, заяви още заместник-председателят на БСП.  \r\nДеница КИТАНОВА", "date": "2018.08.28", "title": "Кирил Добрев, БСП: Интересно е, че има видео за инцидента с бащата на президента, но не и от правителственото трасе, където бе убит Петър Христов"}
{"url": "http://www.focus-news.net/news/2018/08/28/2560776/miroslav-stoyanov-odmvr-pazardzhik-predprieti-sa-merki-za-osiguryavane-na-bezopasnost-po-glavnite-patishta-i-kam-kurortite-v-regiona.html", "text": "От страна на ОДМВР-Пазарджик са предприети необходимите мерки за осигуряване на безопасност по главните пътища и към курортите в областта. Това каза за  Радио „Фокус”- Пазарджик  говорителят на ОДМВР-Пазарджик Мирослав Стоянов.  \r\n„На този етап е създадена такава организация, че съответните Районни управления – основно тези във Велинград и Пещера, имат необходимия състав, с който да отговорят на по-високото струпване на хора през летния сезон, който е и курортен. Особено това касае районите на град Велинград, курорта Цигов чарк, около язовир Батак, вилните зони в областта, почивни бази и станции”, добави Стоянов. Той уточни, че когато се налага, от съседните районни управления на полицията се командироват полицейски екипи на място.  \r\n„За предстоящите празници също е осигурено полицейско присъствие за предотвратяване и разкриване на престъпни посегателства, както и за осигуряване на пътната безопасност”, коментира говорителят на дирекцията. \r\nВаня НИКОЛОВА", "date": "2018.08.28", "title": "Мирослав Стоянов, ОДМВР-Пазарджик: Предприети са мерки за осигуряване на безопасност по главните пътища и към курортите в региона"}
{"url": "http://www.focus-news.net/news/2018/08/28/2560764/zam-predsedatelyat-na-bsp-kiril-dobrev-za-katastrofata-v-svoge-koruptsiyata-dnes-veche-ubiva.html", "text": "Корупцията днес вече убива. Това каза заместник-председателят на БСП Кирил Добрев по време на пресконференция, предаде репортер на  Агенция „Фокус“.  „Тъжно е, че след 10 години на едно управление, идва да платим сметката. Тъжно е, защото като обсъждахме днес, се сетихме за нашият голям приятел Димчо Михалевски, който направи близо 4-5 подобни труда за начина, по който се строят българските пътища. Искам да го цитирам. Тогава всички услужливо му се подиграваха и го наричаха как ли не. Той каза, че „този асфалт, тази подложка като гръбнак на магистралата и пътя означава само смърт\". Този материал не става дори и за селски път. Ако върху тази подложка се сложи асфалт, след месец (магистрала „Тракия“) ще се напука и ще стане на вълни“, цитира Добрев и поясни, че всички получават морска болест преди да стигнат до морето. По думите му са десетки сигналите оттогава досега и местата по българските пътища, които са се превърнали в гробници. „Винаги обвиняваме и по-лесно е да обвиним шофьорите за техническа грешка и сигурно има такива, които не спазват правилата. Нека се замислим има ли в България пътища убийци? Пътища, които благодарение на тази държава, с тези обществени поръчки са станали такива. Минавам до 2016 г., когато колегата Жельо Бочев и моята скромна персона даваме шефа на АПИ на прокурор. Тогава той беше сменен и то именно за злоупотреби с обществени поръчки и за влагане на некачествени материали на обща стойност 293 млн. лв. Всъщност има ли държава? Какво се случва през всичките тези години от 2011 до 2018 г.? Или просто е дошло време, в което всички тези инвестиции и цялата тази гордост се връща“, каза Добрев. Той поясни, че БСП не се интересува от фирмите. „Нас ни интересува само едно – кой дава на тези фирми правото да строят, кой ги проверява дали качествено са изпълнили поръчката?“, попита още заместник-председателят на БСП.", "date": "2018.08.28", "title": "Зам.-председателят на БСП Кирил Добрев за катастрофата в Своге: Корупцията днес вече убива"}
{"url": "http://www.focus-news.net/news/2018/08/28/2560761/kap-zhivko-petrov-morska-administratsiya-burgas-izlyazohme-s-vodolazniya-korab-za-da-ogledame-rayona-i-potanaliya-obekt.html", "text": "Излязохме с водолазния кораб, за да огледаме района и потъналия обект. Това каза за  Радио „Фокус“ – Бургас“  кап. Живко Петров, директор на „Морска администрация“ – Бургас. „Водолазният кораб мина над потъналия обект. Направиха се снимки как лежи на дъното, записаха се координати на носа и кърмата на кораба. Сега ще се нанесат в мащабна карта и ще се определят координатите на стационарните котви, които трябва да поставят в следващ ден“, посочи още Петров. По думите му на тези координати ще бъде закотвен водолазният кораб, така че винаги да е над потъналия, защото оборудването се спускало точно надолу. \r\n„Днес времето пак не беше подходящо, за да се започне с реалните водолазни спускания. Не се знае точно кога ще започнат, защото първо ще се поставят котвите, а след това и времето трябва да се оправи. Поставянето на котвите ще отнеме може би ден-два, тъй като са 6-тонни“, обясни Петров. \r\nВеселина НИКОЛОВА", "date": "2018.08.28", "title": "Кап. Живко Петров, „Морска администрация“ – Бургас: Излязохме с водолазния кораб, за да огледаме района и потъналия обект"}
{"url": "http://www.focus-news.net/news/2018/08/28/2560777/metodi-popov-ruo-blagoevgrad-remontnite-deynosti-v-blagoevgradskata-profesionalna-gimnaziya-tryabva-da-priklyuchat-do-kraya-na-mesets-avgust.html", "text": "Ремонтните дейности в Благоевградската професионална гимназия трябва да приключат до края на месец август. Това каза за  Радио „Фокус“-Пирин  Методи Попов, началник на отдел „Инспектиране и организационно-методическа дейност“ към Регионално управление на образованието (РУО)-Благоевград. Той отбеляза, че там се извършва ремонт на физкултурния салон, на работилниците и лабораториите, но уверенията са, че ремонтът ще приключи до края на този месец, буквално в близките дни, така че няма никакви притеснения за започване нормално на учебната година.„Нямаме основания да смятаме, че някъде има притеснения за откриване на учебната година или за организиране на нормален образователен принцип. Но не можем да гарантираме това, тъй като знаете, че идва отоплителен сезон, за който разчитаме на парни инсталации, които понякога дават дефекти и се налага да се провеждат ремонти, затова не можем да сме категорични, че всичко ще бъде наред“, допълни Попов. Експертът каза още, че учебната година във всички учебни заведения в областта трябва да започне нормално. \r\nНатали СТЕФАНОВА", "date": "2018.08.28", "title": "Методи Попов, РУО-Благоевград: Ремонтните дейности в Благоевградската професионална гимназия трябва да приключат до края на месец август"}
{"url": "http://www.focus-news.net/news/2018/08/28/2560775/kyustendil-dokumenti-byaha-izzeti-ot-vtoriya-proveren-ofis-na-mega-invest-hold-v-dupnitsa.html", "text": "Полицията и прокуратурата иззеха документи от втория проверен офис на „Мега Инвест Холд“ в Дупница, предаде репортер на  Радио „Фокус“ – Пирин . Проверката е възложена от главния прокурор Сотир Цацаров. Присъстващата на място Бисерка Стоянова, следовател в Национална следствена служба каза, че не може представи информация за естеството на извършените действия. Резултатите от проверката се очаква да бъдат оповестени на по-късен етап. Стоянова подчерта, че представители на фирмата „Мега Инвест Холд“ са оказали пълно съдействие на разследващите. Тя не пожела да коментира защо по-рано счетоводители на фирмата са изнесли документи от нея. Действието е било извършено преди започването на проверката от страна на разследващите органи. \r\nЛора КАЛЧЕВА", "date": "2018.08.28", "title": "Кюстендил: Документи бяха иззети от втория проверен офис на „Мега Инвест Холд“ в Дупница"}
{"url": "http://www.focus-news.net/news/2018/08/28/2560780/veliko-tarnovo-hokerno-pogrebenie-ot-rannata-zhelyazna-epoha-i-dva-srednovekovni-groba-ot-13-vek-sa-otkriti-na-razkopkite-v-krepostta-ryahovets.html", "text": "Хокерно погребение от Ранната желязна епоха и два средновековни гроба от 13 век са открити на разкопките в крепостта Ряховец. Това каза пред журналисти ръководителят на археологическите проучвания на крепостта Илиян  Петракиев, предаде репортер на  Радио „Фокус“ – Велико Търново . Той обясни, че за втора поредна година екипът се е натъкнал на гробове от този период, като индивидите са погребани в близост до жилището в северна посока. „Интересното е, че тази година гробовете се оказаха извън крепостната стена, което доказва, че тази стена не е функционирала като защитно укрепление. Ще се опитаме да направим ДНК анализ, както направихме предходния сезон с първия открит скелет“, обясни Илиян Петракиев.  \r\nТой припомни, че от първата година на разкопките са установени пластове от Ранната желязна епоха в периода около 1200 г.пр.н.е. до към 600 г. пр. н. е. За първи път археолозите се натъкнали на жилище от този период.“Голямата ни изненада беше хокерно погребение, тоест в ембрионална поза, на детски скелет в непосредствена близост до крепостната от  външната страна. Надяваме се да направим AMS дата и на този индивид, като по този начин ще съпоставим археологически данни от керамиката от ранното желязо, датата от скелета, и от миналата година имаме дата от една пещ, която съвпада някъде между 1360 – 1120 г. пр. н. е. Идеята ни е съвкупно да анализираме този пласт от ранно-желязната епоха“, допълни Илиян Петракиев.  \r\nТой уточни, че интересът към откритието е огромен, тъй като се оказало, че индивидът принадлежи към древна хаплогрупа, която се отделя още преди 10 хиляди години, и е свързан с мезолитното население. „Това са последните палеолитни ловци, които се изтеглят на север, а от югоизток пристига първото неолитно население. Интересно е да се отбележи, че тази хаплогрупа не е регистрирана в България в гробове отпреди нашият скелет от миналата година, а в днешно време се среща изключително рядко, около 3.5 % от местното  население принадлежи към тази група. Ареалът на  разпространение на тази група е най-силен при общността на саамите в най-северните райони на Европа,  в Каспийския басейн, около Урал и стига до Централна и Югоизточна Европа в откъслечни елементи“, разказа ръководителят на разкопките. По думите му, с по-голяма база данни ще се отговори на въпроса по какъв начин тази група е пристигнала в България и към какъв етнос може да ни насочи. \r\nИлиян Петракиев добави, че техни колеги от Харвард се интересуват от проучванията им и вероятно ДНК анализ ще бъде извършен именно там, какъвто е направен и на откритият през 2017 година скелет северно от първото открито жилище. \r\nМария НЕДЕВА", "date": "2018.08.28", "title": "Велико Търново: Хокерно погребение от Ранната желязна епоха и два средновековни гроба от 13 век са открити на разкопките в крепостта Ряховец"}
{"url": "http://www.focus-news.net/news/2018/08/28/2560779/alsat-m-makedoniya-kakvo-kazaha-tezi-koito-se-poyaviha-na-sreshtata-na-zapadnite-balkani-v-drach.html", "text": "Лошите климатични условия попречиха на македонския премиер да се включи в неформалната среща на премиерите на страните от Западните Балкани в Драч, Албания. Освен него, на срещата за регионална икономическа интеграция не присъстваха по различни причини и премиерите на Сърбия, България и Босна и Херцеговина, предава  излъчващият на албански скопски телевизионен канал „Алсат – М“ . \r\nНа срещата присъства и европейският комисар за съседска политика и преговори за разширяване Йоханес Хан, който изтъкна постигнатия напредък в региона и повтори оптимистичната си позиция, че догодина Македония и Албания ще могат да започнат преговори за членство в ЕС. \r\n\"Когато става дума за шестте страни от Западните Балкани, особено Албания и Бивша югославска република Македония(БЮРМ), всъщност те са постигнали голям напредък, което доведе до заключенията на Европейския съвет по отношение на подготовката за преговорите за членство. Мисля, че окончателното одобрение някъде през следващата година може да стане реалност. Също така е важно да се отбележи, че имаме дадена зелена светлина по отношение на визите за Косово и се надявам, че Европейският парламент и Съветът ще решат този въпрос в кратък период от време\", заяви Хан. \r\nКосовският премиер Рамуш Харадинай говори за диалога Белград – Прищина и подчерта още веднъж позицията си, който е в противоречие с тази на косовския президент Хашим Тачи. Харадинай каза, че Косово вече има своите граници. \r\n\"Косово има своите граници, с Албания, с Черна гора, с Македония, със Сърбия. Ние уважаваме тези граници и не мислим, че имаме нужда от ново творчество в техния дизайн, а трябва да зачитаме границите, които имаме\", заяви Харадинай. \r\nХан отказа да даде коментар по въпроса за границата, но само каза, че ЕС няма да приеме нито един нов член, без да реши двустранните проблеми и че споразумението, което ще се постигне между двете страни ще трябва да поддържа стабилността на целия регион. Албанският премиер Еди Рама одобри това, което каза Хан, без да даде мнението си по този въпрос. Рама, като домакин на срещата, подчерта, че регионалното икономическо сътрудничество не е на същото ниво с новото ниво на политическа воля и сътрудничество. \r\n\"Ние вярваме, че въпреки реформите в нашата страна, във всяка страна, въпреки вътрешния напредък във всички сектори, е важно да се използва големия и неизползван потенциал на общата територия на нашия регион чрез улесняване на търговския обмен и чрез засилване на сътрудничеството\", заяви албанският премиер Еди Рама. \r\nНа срещата бяха обсъдени премахването на икономическите бариери и засиленото регионално сътрудничество в областта на енергетиката, туризма, селското стопанство, комуникациите и др. \r\nПревод и редакция:", "date": "2018.08.28", "title": "„Алсат – М“ (Македония): Какво казаха тези, които се появиха на срещата на Западните Балкани в Драч"}
{"url": "http://www.focus-news.net/news/2018/08/28/2560770/georgi-svilenski-bsp-za-katastrofata-kray-svoge-tryabva-da-obarnem-vnimanie-na-bezdeystvieto-na-institutsiite.html", "text": "Трябва да обърнем внимание на бездействието на институциите. Това каза заместник-председателят на ПГ на „БСП за България“ и на Комисията по транспорт към Народното събрание Георги Свиленски по време на пресконференция във връзка с катастрофата край Своге, предаде репортер на  Агенция „Фокус“ . „Всички слушаме експерти, специалисти да дават заключения за причините преди да са свършили експертизите, но има един голям проблем, на който всички трябва да обърнем внимание – бездействието на институциите“, каза Свиленски. Според него има бездействие от страна на правителството и АПИ. Свиленски обърна внимание, че те са получили 7 пъти писмо от районното полицейско управление и от кмета за този участък, че пътят е опасен. „Този път продължава да бъде в това състояние. Министърът казва, че не може да го затвори. Какво чакаш -  пет автобуса да се обърнат в това дере?  Как нямаш право? Затваряш лентата и отваряш другата. Кажете ми утре ако паднат още два автобуса, така ли ще продължава този път да бъде?“, попита още зам.-председателят на ПГ на БСП. Според него става въпрос за безхаберие.  \r\nДеница КИТАНОВА", "date": "2018.08.28", "title": "Георги Свиленски, БСП за катастрофата край Своге: Трябва да обърнем внимание на бездействието на институциите"}
{"url": "http://www.focus-news.net/news/2018/08/28/2560774/dragomir-stoynev-bsp-nyakoy-ne-si-e-svarshil-rabotata-i-horata-sa-gnevni-zashtoto-sa-davali-signali-za-patya-kadeto-stana-katastrofata-kray-svoge.html", "text": "Някой не си е свършил работата и хората са гневни, защото са давали сигнали за пътя, където стана катастрофата край Своге. Това каза заместник-председателят на ПГ на „БСП за България\" Драгомир Стойнев по време на пресконференция, предаде репортер на  Агенция „Фокус“ .  \r\nВъв връзка с твърденията, че акт 16 на пътя, на който стана катастрофата край Своге е издаден от правителството на Пламен Орешарски, Драгомир Стойнев коментира: „Понеже съм бил част от този кабинет, мога да кажа следното. През тези години държавата е спряла да съществува ли? Държавата е работила само, когато Орешарски или когато Станишев са управлявали. През другото време имаме амнезия?“.  \r\nЗаместник-председателят на БСП Кирил Добрев допълни колегата си и заяви, че няма никакво значение кой е управлявал и кой кой е. „Ние говорим за нов модел. Нали говорим за нови правила в тази държава. Ако вкараме спора за това кой точно, ама кой месец е стартирала поръчката, кой след това е казал мантинелата да е на пътя, а не върху тротоара, влизаме в новия омагьосан кръг. Ако има виновни от кабинета „Орешарски“ да си понесат отговорността. Ако има виновни от АПИ преди правителството на Орешарски, да си понесат отговорността. Ако има виновни сега, които след десетките сигнали правят еди-кво си, да си понесат  отговорността“, допълни още Кирил Добрев.    \r\nДеница КИТАНОВА", "date": "2018.08.28", "title": "Драгомир Стойнев, БСП: Някой не си е свършил работата и хората са гневни, защото са давали сигнали за пътя, където стана катастрофата край Своге"}
{"url": "http://www.focus-news.net/news/2018/08/28/2560773/kyustendil-proveryavanata-firma-mega-invest-hold-dupnitsa-uchastva-v-druzhestvo-poddarzhashto-republikanskata-patna-mrezha-v-oblastta.html", "text": "Проверяваната фирма „Мега Инвест Холд” – Дупница участва в дружество, поддържащо републиканската пътна мрежа в област Кюстендил. Това сочи справка в  регистъра на договорите за поддържане на републиканската пътна мрежа . Фирмата участва в дружество по Закона за задълженията и договорите заедно с „Пътно поддържане” – Кюстендил. Договорът с дружеството е сключен на 1 декември 2014 година и изтича на 30 ноември 2018 година. Договорът включва дейности по поддържане – превантивно, текущо, зимно и ремонтно – възстановителни работи при авариини ситуации, на републиканските пътища на територията на Югозападен район, обособена позиция за Областно пътно управление – Кюстендил. Предстои избор на изпълнител за новия период. През 2010 година договорът е бил сключен с Дружество „Пътно поддържане 2010”, в което влизат „Пътно поддържане” – Кюстендил и „Пътно поддържане” – Дупница.", "date": "2018.08.28", "title": "Кюстендил: Проверяваната фирма „Мега Инвест Холд” – Дупница участва в дружество, поддържащо републиканската пътна мрежа в областта"}
{"url": "http://www.focus-news.net/news/2018/08/28/2560785/stara-zagora-za-tri-dni-se-promenya-dvizhenieto-na-avtobusi-i-troleybusi-po-ul-sv-otets-paisiy-v-grada.html", "text": "За три дни се променя движението на автобуси и тролейбуси по ул. „Св. отец Паисий“ в Стара Загора. Това съобщиха от пресцентъра на  Община Стара Загора . \r\nОт 29 до 31 август 2018 г. се въвежда временен маршрут на движение на автобусни линии с номера 14, 17, 51, 15 и 23, както и на тролейбусни линии с номера 1, 2, 26 и 36. Промяната се налага заради извършването на строително-ремонтни дейности на ул. „Св. отец Паисий“, в участъка от ул. „Ген. Гурко” до ул. „Ген. Столетов“. \r\nВременни маршрути на обществения транспорт: \r\n- автобусни линии №№ 15 и 23 ще се изпълняват по маршрута си до бул. „Св. патриарх Евтимий“, надясно по ул. „Генерал Гурко“, наляво по ул. „Св. отец Паисий“, надясно по бул. „Славянски“, ул. „Анастасия Тошева“, по ул. „Войвода Стойчо Черногорски“, до бул. „Св. патриарх Евтимий“, надясно по бул. „Патриарх Евтимий“, до съответното населено място и обратно. \r\nАвтобусни линии №№ 14, 17 и 51 ще се изпълняват по маршрута си до ул. „Генерал Столетов“,  надясно по ул. „Д-р Тодор Стоянович“, ул. „Димчо - тролейбусна линия № 2 ще се изпълнява по маршрута си до бул. „Патриарх Евтимий“, надясно по ул. „Ген. Гурко“, наляво по ул. „Св. отец Паисий“, надясно по бул. „Славянски“, ул. „Анастасия Тошева“, ул. \"Войвода Стойчо Черногорски\" до бул. „Патриарх Евтимий“, надясно по бул. „Патриарх Евтимий“, кв. „Кольо Ганчев“ и обратно; \r\n- тролейбусна линия № 26 ще се изпълнява по маршрута си до бул. „Цар Симеон Велики“, надясно по ул. „Димчо Стаев“, ул. „Анастасия Тошева“, по ул. „Войвода Стойчо Черногорски“ до бул. „Св. патриарх Евтимий“, надясно по бул. „Св. патриарх Евтимий“,  кв. „Кольо Ганчев“ и обратно. \r\nТролейбусни линии № 1 и № 36: По маршрута си до бул. „Цар Симеон Велики“, надясно по ул. „Димчо Стаев“, наляво по ул. „Генерал Гурко“ и обратно. \r\nОбщина Стара Загора се извинява за причиненото неудобство.", "date": "2018.08.28", "title": "Стара Загора: За три дни се променя движението на автобуси и тролейбуси по ул. „Св. отец Паисий“ в града"}
{"url": "http://www.focus-news.net/news/2018/08/28/2560783/ministerstvoto-na-pravosadieto-otkri-sini-stai-v-haskovo-i-smolyan.html", "text": "Децата-жертви и свидетели на престъпления в Хасково и Смолян ще бъдат изслушвани извън съдебната зала и полицейското управление в специални оборудвани помещения и в среда, близка до семейната. Това съобщиха от пресцентъра на  Министерството на правосъдието . Бяха открити „сини стаи“ в двата областни града. \r\n„Работата с деца, пострадали от престъпления и деца правонарушители е особено деликатна. За постигането на доверие при изслушването им, както по наказателни, така и по граждански производства са нужни не само обучени професионалисти, но и подходяща среда“, заяви заместник-министърът на правосъдието Евгени Стоянов в Хасково. \r\nСпециалните стаи за работа с малолетни и непълнолетни във връзка с наказателни и граждански производства са изградени и оборудвани от Министерството на правосъдието с финансовата подкрепа на  Българо-швейцарската програма за сътрудничество по проект „Укрепване на правния и институционалния капацитет на съдебната система в сферата на правосъдието за деца”. Помещенията са предоставени безвъзмездно от общините Хасково и Смолян.  А окръжните съдилища там ще осигуряват организацията и координацията за ползването им от всички институции, които работят с деца.  \r\n“В хасковския съдебен район 148 деца в риск са настанени при приемни родители и спрямо тях е променена марката за закрила от 2017 г. до сега. От тях 27 са участвали в производства по промяна и лишаване от родителски права и по брачни производства, а 7 малолетни и непълнолетни са били жертви на домашно насилие. Тази статистика показва ясно необходимостта от функционирането на „синя стая“ тук“, каза председателят на Окръжния съд в Хасково Миглена Тянкова.  Тя уточни, че стаята ще се ползва не само от органите на съдебната власт, а и от разследващите органи и институциите, работещи с деца в риск. \r\nДаниела Димитрова, представител на посолството на Швейцарската Конфедерация също бе гост на церемонията в Хасково.  \r\nПри откриването на синята стая в Смолян кметът на Общината Николай Мелемов подчерта, че днешното събитие е един добър пример за взаимодействие между институциите. \r\nЗаместник-министър Стоянов благодари на швейцарското правителство, за съществения принос по изграждането на материалната база, позволяваща щадящо изслушването на деца в досег със закона. Чрез финансова помощ на Българо-швейцарската програма за сътрудничество в последните 2 години и половина  Министерството на правосъдието изгради общо 8 „сини стаи“ в страната - във Варна, Плевен, Козлодуй, Враца, Хасково, Смолян, Добрич и Разград.  \r\nНа двете церемонии присъстваха съдии и прокурори от Хасково и Смолян, представители на Областните дирекции на МВР, на дирекциите „Социално подпомагане, на отделите „Закрила на детето“, на местните комисии за борба с противообществени прояви на малолетни и непълнолетни, социални работници и др.", "date": "2018.08.28", "title": "Министерството на правосъдието откри „сини стаи“ в Хасково и Смолян"}
{"url": "http://www.focus-news.net/news/2018/08/28/2560787/pazardzhik-gasenitsi-masovo-sa-napadnali-darvetata-v-gradskata-gradina.html", "text": "Гъсеници пълзят по алеите в Градската градина в Пазарджик, предаде репортер на  Радио „Фокус“ – Пазарджик . Гъсениците са се подредили една след друга и са оформили своеобразни „коридори“, по които се придвижват до близките дървета. Поради лекия вятър в града от дърветата също падат гъсеници, някои от които - и в косите на жените, дошли в Градската градина, което предизвиква възмущението им. Въпреки мерките, предприети от общината, която обяви, че е започнала растително-защитна обработка срещу гъсеници на бяла американска пеперуда, тяхната популация не намалява, тъй като през август е развито вече второто поколение на вредителя, което е по-многобройно от първото, развиващо се през май и юни. Част от дърветата в Градската градина са обвити в паяжини, други са с клони без листа, тъй като те са изядени от вредителите. \r\nВаня НИКОЛОВА", "date": "2018.08.28", "title": "Пазарджик: Гъсеници масово са нападнали дърветата в Градската градина"}
{"url": "http://www.focus-news.net/news/2018/08/28/2560789/sport-elitsa-kostova-otpadna-v-parviya-krag-na-turnira-v-budapeshta.html", "text": "Елица Костова отпадна в първия кръг на турнира по тенис на червени кортове в унгарската столица Будапеща. Българката, която бе втора поставена в основната схема на надпреварата, допусна загуба от квалификантката Ралука Джорджана Шербан от Румъния с 2:6, 5:7. \r\nТака 21-годишната Шербан последователно елиминира две българки, след като в третия кръг от пресявките тя се наложи над Александрина Найденова с 6:2, 6:3. \r\nВодачката в схемата – първата ракета на България при дамите Виктория Томова започна участието си на турнира в Будапеща с победа над венецуелката Андреа Гамис с 2:6, 6:3, 6:0 в двубой, продължил 105 минути.", "date": "2018.08.28", "title": "Спорт: Елица Костова отпадна в първия кръг на турнира в Будапеща"}
{"url": "http://www.focus-news.net/news/2018/08/28/2560781/umbal-tsaritsa-yoana-isul-shofyorat-na-avtobusa-pri-intsidenta-kray-iskarskoto-defile-e-izpisan-ot-bolnitsata.html", "text": "Шофьорът на автобуса при инцидента край Искърското дефиле е изписан днес от болница УМБАЛ „Царица Йоана“- ИСУЛ, където беше настанен след катастрофата. Това съобщиха за  Агенция „Фокус“  от пресцентъра на болничното заведение.", "date": "2018.08.28", "title": "УМБАЛ „Царица Йоана“-ИСУЛ: Шофьорът на автобуса при инцидента край Искърското дефиле е изписан от болницата"}
{"url": "http://www.focus-news.net/news/2018/08/28/2560786/n-tv-germaniya-bez-rusiya-tuk-nishto-ne-se-sluchva.html", "text": "Журналистът на германския телевизионен канал   Кристиан Вилп публикува материал за визитата на канцлера на ФРГ Ангела Меркел в Южен Кавказ. Очакванията от обиколката й в Грузия, Армения и Азербайджан бяха големи, но поведението на Меркел бе сдържано, защото без Русия този регион се намира в застой. Германският канцлер не може да се противопостави на натиска на Москва, която продължава да бъде едновременно и проблем, и решение за страните в тази част от световната карта. \r\nКавказ не влиза в списъка на световните центрове на политика. В регион, разположен между Турция, Иран и Русия, в който има изобилие от противоречия между съседите, и който се намира в хватката на Москва, животът не е лек. Ето защо тридневната визита на Ангела Меркел имаше по-скоро символично значение: „Виждате ли – не сме ви забравили“. Така трябваше да прозвучи посланието на германския канцлер. Но тя не е в състояние да внесе каквито и да било по-сериозни промени в ситуацията в Южен Кавказ. \r\nЗа да бъде разбрано тежкото положение на Грузия е достатъчно да се погледне през полевия бинокъл. Меркел стоеше на хълм край населено място, намиращо се на т.нар. линия на разделение между Грузия и Южна Осетия. Село в селото, в което в казарми са настанени войници, а в квартири – техните семейства. „Това се е създало за продължителен период“, обяснява представител на европейската мониторингова мисия, която би трябвало да допринася за това замразеният конфликт да не прераства в горещ. \r\nЮжна Осетия, както и Абхазия, са отцепили се от Грузия провинции. Според Тбилиси те са окупирани от Русия. Двадесет процента от територията на държавата се намира в чужди ръце и грузинците страдат от ситуацията. Доказателство за това са въпросите на студентите от Държавния университет „Иван Джавахишвили“ в столицата, най-често чуваният от които е „Какво прави Западът?“. Канцлерът на ФРГ не даде никакви надежди. Официално, за Грузия вратите на НАТО и Европейския съюз са отворени. Неофициално – никой не разчита, че страната отново ще се обедини с отделилите се територии. Нерешените териториални конфликти с Русия възпрепятстват всяка политика на сближение. Подобно развитие лесно може да се проследи също в държави като Молдова и Украйна. \r\nТака Грузия застина в своето развитие. Конфликтите поглъщат средства, енергия, пречат на връзките със Запада и правят страната непривлекателна за инвеститорите. БВП на Грузия се намира на нивата на този на страни като Ангола. Страна на бедняци, намираща се в ъгъла на Европа. Нееднозначен жест в Армения \r\nАрмения и Азербайджан бяха съответно втора и трета спирка от обиколката на Меркел. Двете страни са нагазили дълбоко в конфликт за Нагорни Карабах. Населеният предимно с арменци автономен регион се намира насред Азербайджан. „Ако не беше Нагорни Карабах, Путин вероятно щеше да го измисли“, са горчивите шеги, които се чуват в правителствените кръгове в Ереван. \r\nОще при кацането в арменската столица може да се види външната заплаха. Величественият връх Арарат с височина от 5 137 метра дава великолепен фон на столицата. Той се намира на едва 50 км от Ереван, но същевременно е недостижим за арменците. Националният символ на Армения, на който според Библията се намира Ноевият ковчег, е разположен на територията на традиционния враг на Армения - Турция. Полагането на венци от Ангела Меркел в мемориалния комплекс Цицарнакюберд, посветен на жертвите на геноцида от 1915-1916 г., стана двусмислен политически жест. \r\nПрестижният арменски проект – центъра за креативни технологии „Тумо“, е финансиран от арменци в емиграция. На площ от шест хиляди квадратни километра е създадено пространство за обучаващи се, които имат възможност безплатно да се запознаят с най-новите цифрови технологии. Целта е амбицизна – иновационните технологии би трябвало да бъдат очаквани от Сеул или Силиконовата долина. Възможно е някога и Ереван да се превърне в подобен център... Защо Путин трябва да прояви активност? \r\nПри пристигане в Баку човек лесно забелязва колко силно е презрението там към съседната им страна. „Без помощ отвън, и преди всичко – без военната подкрепа на Москва, Армения няма да просъществува“, уверени са в азербайджанската столица. „Путин може да прекрати конфликта в Нагорни Карабах с едно щракване на пръстите“. Но защо трябва да прави това? Конфликтът между двете съседни страни, някога републики от СССР, ги държи под контрол. \r\nПрезидентът на Азербайджан Илхам Алиев е на власт от 2003 г. За Путин той е „костелив орех“. Той обаче може самостоятелно да продава петрол и газ и поради тази причина е по-малко податлив на шантаж, отколкото колегите му от съседните на Азербайджан страни. Но и това си има граници. Алиев прекъсна преговорите за асоцииране на Азербайджан с ЕС, за да демонстрира дистанция. \r\nАнгела Меркел обмисляше дали изобщо си струва да посети Баку. Член на нейната делегация – депутатът от ХДС Алберт Вайлер, си навлече гнева на Алиев, защото на два пъти в миналото е посещавал Нагорни Карабах. От гледна точка на Баку това е престъпление. Вайлер бе заменен от Йохан Вадепул. „Този, който не разговаря с другия, не може да решава конфликти“, категорични са в Берлин. \r\nБогатите находища на петрол и газ вероятно дава криле на Азербайджан в търсенето на решение. Страната е опорна точка на т.нар. Южен газов коридор, газопровод, преминаващ през територията на Турция за Европа. Този проект има за цел да отслаби енергийната зависимост на Европа от Русия. Москва обаче не проявява интерес от развитието на конкурентен проект. По южния маршрут потокът е много по-слаб, отколкото би било възможно. Продължаването на газопровода през Каспийско море до Туркменистан все още е чиста утопия. \r\nПо този начин Ангела Меркел преживя свое лично дежа вю на натиска на Москва. Малко символизъм, малко икономическа помощ. Москва продължава да бъде едновремнно и проблем, и решение за региона. *Публикуваните на страницата материали съдържат оценки на цитираните медии и не са отражение на позицията на Агенция „Фокус“.   Тереза Герова", "date": "2018.08.28", "title": "N-TV (Германия): Без Русия тук нищо не се случва"}
{"url": "http://www.focus-news.net/news/2018/08/28/2560788/iliyan-petrakiev-arheolog-srednovekovnite-zhilishta-ot-13-vek-na-krepostta-ryahovets-sa-postroeni-sled-ruhvaneto-na-krepostnata-stena.html", "text": "Средновековните жилища от 13 век на крепостта Ряховец са построени след рухването на крепостната стена. Това категорично е доказано по стратиграфски метод, съобщи пред журналисти ръководителят на археологическите проучвания на крепостта Илиян  Петракиев, предаде репортер на  Радио „Фокус“ – Велико Търново . Той обобщи резултатите от археологическия сезон и посочи , че набелязаните цели от предходната година донякъде са реализирани успешно.  \r\n„Една от целите ни бе да проверим в дълбочина какво се е случило преди появата на тези жилища от 13 век. За тази цел трябваше да се отнеме близо  два метра културен пласт,  за да се стигне до скалата. Установихме, че крепостната стена е фундирана директно върху скалната повърхност, като липсват, поне в този участък, който проучихме ние, жилищни нива,  постройки по-рано от 13 век. По този начин успяхме да датираме горната граница на крепостната стена,  тя явно спира да функционира в края на 12 или началото на 13 век. Пред нас остана въпросът да установим времето, когато е изградена. Ще се опитаме да прибегнем до интердисциплинарни изследвания, поради факта, че няма жилища от този период“ посочи археологът. За това начинание ще използват животинска кост в хоросан в основата на стената, с която разполагат. Ако се постигне договореност с университета в Бристол, който разполага с лаборатория за AMS дати, може да се направи радиовъглеродно датиране.  По този начин следва да се узнае и  датата,  след която е построена крепостната стена.  Друга важна цел, която бяха поставили пред себе си археолозите, бе да открият още по-голяма площ от тези средновековни жилища, които, по думите на Илиян Петракиев, имат много интересен инвертар  и архитектура. \r\nЗа  четвърта поредна година Община Горна Оряховица отпусна средства за археологическите проучвания, като тази година те бяха в размер на 20 000 лева. За трета поредна година субсидия отдели и Министерство на културата, която за този сезон възлезе на 13 000 лева, а за първа година имаше и допълнително финансиране от Национален археологически музей. Ангажиран с проучванията на крепостта Ряховец бе екип с ръководител Илиян Петракиев от Регионален исторически музей – Велико Търново, зам.-ръководител Мая Иванова от Исторически музей – Горна Оряховица и научен консултант проф. д-р Хитко Вачев. \r\nМария НЕДЕВА", "date": "2018.08.28", "title": "Илиян Петракиев, археолог: Средновековните жилища от 13 век на крепостта Ряховец са построени след рухването на крепостната стена"}
{"url": "http://www.focus-news.net/news/2018/08/28/2560790/varna-artikuli-na-stoynost-okolo-715-000-lv-sa-izzeti-v-k-k-zlatni-pyasatsi-pri-operatsiya-za-protivodeystvie-na-razprostranenieto-na-stoki-obekt-na-zashtitena-targovska-marka.html", "text": "На 27 август 2018г., в хода на провеждане на специализирана полицейска операция по линия на противодействие на разпространението на стоки, които са обект на защитена търговска марка по смисъл на Закона за марките и географските означения, служители от сектор „Икономическа полиция” при ОДМВР – Варна са извършили полицейска проверка в два търговски обекта (магазини за дрехи) намиращи се на търговска алея в к. к. „Златни пясъци”. Това съобщиха от  ОДМВР – Варна . \r\nМагазините се стопанисват от фирма с управител И. И., на 60 г., от Ямбол, неосъждан.  Установено е, че в обектите са изложени за продажба предимно стоки, носещи името или логото на световно известни защитени търговски марки, които в конкретния случай се разпространяват без изискуемото по закон съгласие на притежателя на марката.  \r\nКонстатациите и събраните  материалите са докладвани на дежурния прокурор в РП – Варна. Срещу управителя на дружеството И. И. по случая има образувано ДП за извършено престъпление по чл.172б от НК – „((1) Който без съгласието на притежателя на изключителното право използва в търговската дейност марка, промишлен дизайн, сорт растение или порода животно, обект на това изключително право, или използва географско означение или негова имитация без правно основание, се наказва с лишаване от свобода до пет години и с глоба до пет хиляди лева).“  \r\nИззети са близо 4600 броя стоки на приблизителна стойност 715 000лв. Работата по случая продължава.", "date": "2018.08.28", "title": "Варна: Артикули на стойност около 715 000 лв. са иззети в к. к. „Златни пясъци” при операция за противодействие на разпространението на стоки, обект на защитена търговска марка"}
{"url": "http://www.focus-news.net/news/2018/08/28/2560782/zam-ministar-yanko-ivanov-izgradena-e-telenata-ogradata-za-preventsiya-na-afikanska-chuma-po-svinete-po-suhopatnata-granitsa-s-rumaniya-prodalzhava-okomplektovaneto-s-rezheshta-tel-tip-bruno.html", "text": "Заместник-министърът на земеделието, храните и горите доц. Янко Иванов инспектира  оградното съоръжение за превенция на афиканска чума по свинете. Той информира на ГКПП „Кардам“, че телената ограда е завършена по цялото 133-километрово протежение на границата, съобщиха от пресцентъра на  министерството . В момента продължава доокомплектоването й с режеща тел тип „Бруно” и с репеленти, за подсилване на възпиращия ефект върху мигриращите животни.  \r\nИванов посочи, че оградата е изградена за 4 седмици с доброволния труд на служителите в 6-те държавни горски предприятия и Изпълнителната агенция по горите. Заместник-министърът подчерта, че наблюденията на патрулите, разположени по съоръжението показват, че към настоящия момент все ще няма установено движение по посока на българската територия. Той припомни, че се очаква засилване на миграционната активност на дивите прасета, след като бъде прибрана реколтата от полските площи от двете страни на границата.  \r\nПо време на инспекция на ГКПП „Кардам“ Иванов заяви, че  най-голям риск от разпространение на заразата се крие в нерегламентирания пренос на храни у нас. Затова българските гранични власти и агенцията по  безопасност на храните са наложили засилен контрол по граничните пунктове на страната. Към момента у нас няма констатиран случай на заразено с африканска чума животно.  \r\n„Следим ситуацията с африканската чума по свинете в Румъния, тя е много тревожна. Поразена е най-голямата ферма за прасета в Румъния с около 140 хиляди животни, само на 50 км от българската граница“, допълни заместник-министърът.  \r\nДоц. Янко Иванов откри ХXVІ-то издание на Международното изложение “Селското стопанство и всичко за него” в Добрич. В речта си той подчерта  предимствата на сдружаването на земеделските производители за по-добра гъвкавост и общ маркетинг чрез намаляване на производствените разходи и постигане на високо и еднородно качество на продукцията.  \r\nНа изложението са представени над 90 изложители от България и съседните Румъния, Гърция, Турция, Македония като показват новости,  технологии и възможности за инвестиране в аграрния отрасъл.", "date": "2018.08.28", "title": "Зам.-министър Янко Иванов:  Изградена е телената оградата за превенция на афиканска чума по свинете по сухопътната граница с Румъния, продължава окомплектоването с режеща тел тип „Бруно“"}
{"url": "http://www.focus-news.net/news/2018/08/28/2560791/arh-boyan-kolarov-zam-kmet-na-dobrich-rayonite-okolo-uchilishta-i-detski-gradini-sa-prioritetni-obekti-po-otnoshenie-na-patnata-infrastruktura.html", "text": "Районите около училища и детски градини са приоритетни обекти по отношение на пътната инфраструктура и осигуряването на безопасност на участниците в движение по пътищата. Това каза за  Радио „Фокус”  зам.-кметът „Устройство на територията“ арх. Боян Коларов. В момента се работи по всички параметри на пътната безопасност в целия град, заяви зам.-кметът. Освежаването на хоризонталната пътна маркировка се изпълнява етапно, като дейностите са започнали от входа на града от направление Варна, по бул. „25 септември“.  \r\n„Водният цикъл малко ни обърква графиците, затова те не са много стриктни тази година. Непрекъснато се налага да се съобразяваме къде се извършват изкопни работи в момента, за да може след тях колегите да работят по маркировката“, отбеляза арх. Коларов. Той допълни, че са в ход малки промени по организацията на движението по пътищата в града. Вече е премахната една пешеходна пътека, която беше до кръговото кръстовище на ул. „Отец Паисий“ и ул. „Батак“. Причината – местоположението на пътеката е било опасно за пешеходците предвид натовареността на движението в района. Освен това пешеходната пътека е затормозявала и движението на автомобили. Пресичането на улицата вече е пренасочено към подлеза на Централния кооперативен пазар и втората пешеходна пътека при улица „Полк. Дрангов“. В момента цялото внимание е насочено към районите на училищата, допълни зам.-кметът. Той изрази притеснение по отношение на забавянето на изграждането на тротоарите по ул. „Цар Петър“, които са в непосредствена близост до ОУ „Христо Ботев“. Западният тротоар вече е готов, предстои да бъде завършена половината от източния. Готови са тротоарите по улиците „Славянска“ и „Дунав“. Работи се по изграждане на тротоарите по ул. „Независимост“ и в началото на ул. „Хан Аспарух“.  \r\nАрх. Коларов подчерта, че Общината поддържа на много добро ниво уличното градско осветление, реагира се много бързо на сигнали на граждани при проблем. Арх. Боян Коларов отбеляза също, че работата по обновяване на водния сектор в града е голяма пречка всичко в момента да бъде изрядно по отношение на пътната инфраструктура, дейностите по подмяна на водопроводната мрежа са първият етап, след което се пристъпва към преасфалтиране, полагане на хоризонтална пътна маркировка и други необходими съоръжения за осигуряване безопасността на участниците в движението по пътищата. За следващата година Общината ще заложи дейности, за да бъдат изпълнени новите изисквания за пешеходните пътеки по отношение на отстояние една от друга, боя на маркировката и осветление, каза зам.-кметът. Той допълни, че се търси баланс между желание и възможности, защото например при боите за пешеходна пътека има различни видове, по-евтините като вид и изпълнение са различни от по-скъпите, които в по-висока степен предпазват пешеходците от плъзгане през есенно-зимния сезон.  \r\nЖулиета НИКОЛОВА", "date": "2018.08.28", "title": "Арх. Боян Коларов, зам.-кмет на Добрич: Районите около училища и детски градини са приоритетни обекти по отношение на пътната инфраструктура"}
{"url": "http://www.focus-news.net/news/2018/08/28/2560793/makfaks-makedoniya-avstriya-izprashta-oshte-150-voynitsi-v-bosna-i-hertsegovina.html", "text": "Австрия ще изпрати допълнителен брой военнослужещи в европейската мисия за Босна и Херцеговина (ЕУФОР), предава македонската информационна агенция  „Макфакс“ , като уточнява, че съответната информация е разпространена от Министерството на отбраната във Виена. \r\n„За Австрия Западните Балкани са важна част от външната и отбранителната политика“, се казва в съобщението от военното ведомство. От него става ясно, че на 15 септември Виена ще изпрати в Босна и Херцеговина още 150 военнослужещи. Подчертава се, че броят на австрийските войници в мисията ЕУФОР е най-голям. Към настоящия момент в нея участват 193 военнослужещи на Виена.  \r\nАгенцията припомня, че в КФОР има 418 австрийски войници.  Тереза Герова", "date": "2018.08.28", "title": "„Макфакс“ (Македония): Австрия изпраща още 150 войници в Босна и Херцеговина"}
{"url": "http://www.focus-news.net/news/2018/08/28/2560792/veliko-tarnovo-gradat-e-domakin-na-darzhavnoto-lichno-parvenstvo-po-tenis-za-mazhe-i-zheni.html", "text": "Велико Търново е домакин на държавното лично първенство по тенис за мъже и жени. Надпреварата е под патронажа на кмета Даниел Панов и се провежда за първи път в спортната история на града. На кортовете в тенис център „Хемус“ започнаха квалификациите от програмата на турнира. Това съобщиха от пресцентъра на  Община Велико Търново . \r\nВ мъжкото първенство участват едни от изявените млади тенисисти - Александър Лазаров, който в момента е 677-м в света, както и  Габриел Донев – на 989 позиция. На кортовете в старопрестолния град излиза и шампионът от държавното първенство в зала Александър Донски. В турнира вземат участие още Пламен Милушев и Мартин Димитров, които само преди дни спечелиха състезание от програмата на Българската федерация по тенис в София. В схемата при мъжете е и търновецът Мартин Илиев – състезател на Тенис клуб „Барс“, който в момента е под № 4  в ранглистата на България, както и шампионите при юноши Ивайло Керемедчиев, Пьотр Нестеров и Диан Недев. В състезанието участва и ветеранът и дългогодишен първенец на България Илия Кушев. \r\nВ първенството при жените се включват 725-та в света Петя Аршинкова  и Габриела Михайлова, както и неколкократната шампионка на страната Хюлия Велиева. В женския турнир представителка на домакините е Никол Русева – състезателка на Тенис клуб „Престиж“ – Велико Търново. \r\nОсновната схема на турнира включва индивидуални срещи и мачове по двойки (жени, мъже и сесени). Главен съдия на първенството е Веселина Донева. Наградният фонд на състезанието е осигурен от Община Велико Търново и „Кроношпан България“ ЕООД. \r\nДържавното лично първенство по тенис за мъже и жени е организирано от Българската федерация по тенис. \r\nОфициалното откриване на турнира е утре (29 август), от 09,00 часа на кортовете на спортен център „Хемус“ – В. Търново.  \r\nСрещите от програмата на турнира ще бъдат предавани на живо в интернет. Входът за всички мачове е свободен за публиката. \r\nФиналите при жените ще се играят в събота (1 септември), а при мъжете – в неделя (2 септември).  \r\nПодробна информация е публикувана на сайта на Българската федерация по тенис –  .", "date": "2018.08.28", "title": "Велико Търново: Градът е домакин на държавното лично първенство по тенис за мъже и жени"}
{"url": "http://www.focus-news.net/news/2018/08/28/2560784/umbal-sv-anna-sofiya-ad-priklyuchi-ortopedichnata-operatsiya-na-tezhko-postradalata-zhena-ot-katastrofata-do-svoge.html", "text": "Току-що екип от Клиниката по ортопедия и травматология на УМБАЛ „Св. Анна“-София АД, воден от д-р Александър Илиев, приключи ортопедичната операция на тежко пострадалата жена от катастрофата до Своге. Това съобщиха от пресцентъра на  болничното заведение . \r\nЗаради фрактура на шийка на бедрена кост на жената е извършена тотална смяна на ставата. Заради фрактура на горен край на раменна кост, ангажираща раменна става е извършена репозиция и фиксация на фрактурата.", "date": "2018.08.28", "title": "УМБАЛ „Св. Анна“-София АД: Приключи ортопедичната операция на тежко пострадалата жена от катастрофата до Своге"}
{"url": "http://www.focus-news.net/news/2018/08/28/2560795/vratsa-velosipedist-e-postradal-sled-kato-e-padnal-ot-koleloto-si-na-bul-vasil-kanchov-mazhat-e-nastanen-v-bolnitsa.html", "text": "Велосипедист е паднал от колелото си на бул. „Васил Кънчов“ в района на жп гарата. Това съобщиха за  Агенция „Фокус“  от пресцентъра на  ОДМВР-Враца . По време на инцидента в близост са били полицейски патрули, които са се свързали с Центъра за спешна медицинска помощ-Враца. Пострадалият е мъж, който вече е настанен в болнично заведение.  \r\nДаяна ДЮЛГЕРОВА", "date": "2018.08.28", "title": "Враца: Велосипедист е пострадал, след като е паднал от колелото си на бул. „Васил Кънчов“, мъжът е настанен в болница"}
{"url": "http://www.focus-news.net/news/2018/08/28/2560778/kap-zhivko-petrov-morska-administratsiya-burgas-pone-30-choveka-shte-badat-angazhirani-v-aktsiyata-po-izpompvaneto-na-mazut-ot-potanaliya-kray-sozopol-korab.html", "text": "Поне 30 човека ще бъдат ангажирани в акцията по изпомпването на мазут от потъналия край Созопол кораб. Това каза за  Радио „Фокус“ – Бургас  кап. Живко Петров, директор на „Морска администрация“ – Бургас. По думите му в това число не влизат служителите на „Морска администрация“. „8 човека е екипажът на водолазния кораб, отделно има водолази и инженери. Има достатъчно хора. Има и друг кораб на повърхността, който ще събира изпомпеното“, каза още Петров. \r\nОтносно технологията, с която ще бъде извършена операцията по източването на мазута от кораба „Мопанг“ той коментира, че след като водолазите маркират точните места по корпуса ще бъдат пробити отвори, за да се уточни къде има мазут. „Защото към момента никой не знае колко точно гориво е имало на кораба, когато е потънал преди 100 години. След това там, където има гориво и трябва да се изпомпва, ще бъдат пробити по-големи отвори, за да се вкарат помпи. Изпомпването ще се осъществява на повърхността на друг кораб – „Русалка“, който е за събиране на нефтени отпадъци. На него има и бонове за заграждане, ако се наложи. След това ще се откарва на брега в цистерни“, обясни кап. Петров. \r\nВеселина НИКОЛОВА", "date": "2018.08.28", "title": "Кап. Живко Петров, Морска администрация“ – Бургас: Поне 30 човека ще бъдат ангажирани в акцията по изпомпването на мазут от потъналия край Созопол кораб"}
{"url": "http://www.focus-news.net/news/2018/08/28/2560799/nad-52-mln-sa-chuzhdite-turisti-u-nas-za-perioda-yanuari-yuli-2018-g-rastat-e-69.html", "text": "5 265 367 чуждестранни туристи са посетили страната ни в периода януари-юли на 2018 г. Така за седемте месеца от годината се отбелязва ръст от 6,9%  спрямо същия период на 2017 г., показват данните на Националния статистически институт. Това съобщиха от пресцентъра на  Министерството на туризма .   \r\nСамо през миналия месец общият брой туристически посещения на чужденци в България е възлизал на 1 620 576, което е увеличение от 2,7% в сравнение с юли 2017 г. През шестия и седмия месец на годината общо 2 828 973 чуждестранни туристи са избрали България за своята почивка. В първите два летни месеца - юни и юли, чуждите туристи у нас нарастват с 3,6 на сто в сравнение със същия период на миналата година.  \r\nДанните са доказателство, че туризмът се развива устойчиво, а България е предпочитана дестинация, която предлага качествен продукт на разумни цени. За нас е много важно чуждите туристи да остават доволни и да се връщат отново за следващите си ваканции, коментира министърът на туризма Николина Ангелкова. \r\nКласацията за входящ туризъм за седемте месеца на 2018 г. се оглавява от Румъния с 769 811 визити и 27,7 на сто увеличение спрямо същия период на миналата година. Втора позиция заема Гърция с 628 957 посещения, а на трето място се нарежда Германия, откъдето са дошли 435 992 туристи.  \r\nЗначителни ръстове се отбелязват на повечето от пазарите, включени в топ 50 на класацията, в сравнение с първите 7 месеца на 2017 г. Гостите от Великобритания са с 17,5% повече, от Израел се отбелязва 26,5% ръст, от Украйна – 24,3 на сто увеличение. От САЩ ръстът е с 13,6 на сто, а от Испания и Норвегия чуждестранните посещения нарастват съответно с 21,8% и 47,4%.", "date": "2018.08.28", "title": "Над 5,2 млн. са чуждите туристи у нас за периода януари-юли 2018 г., ръстът е 6,9%"}
{"url": "http://www.focus-news.net/news/2018/08/28/2560797/faz-alternativa-za-germaniya-veche-e-vtora-po-sila-partiya-v-saksoniya.html", "text": "Близо година преди изборите за регионален парламент в Дрезден, популистката „Алтернатива за Германия“ се очертава като втора политическа сила във федералната провинция Саксония, отбелязва националният ежедневник  Die Frankfurter Allgemeine Zeitung , като цитира данни от проведено проучване на общественото мнение. \r\nОт редакцията припомнят, че начело в парламента в Дрезден е Християндемократическиият съюз (ХДС), председател на който е канцлерът на ФРГ Ангела Меркел. Ако изборите обаче бяха следващата неделя, за крайнодясната „Алтернатива за Германия“ щяха да гласуват 25% от имащите право на глас в провинцията. Резултатите показват по недвусмислен начин, че ХДС и Германската социалдемократическа партия (ГСДП) губят стремглаво подкрепата на гласоподавателите.  Тереза Герова", "date": "2018.08.28", "title": "FAZ: „Алтернатива за Германия“ вече е втора по сила партия в Саксония"}
{"url": "http://www.focus-news.net/news/2018/08/28/2560798/us-na-fond-zemedelie-e-reshil-da-se-platyat-8544-mln-lv-na-chastnopraktikuvashtite-veterinarni-lekari-za-izvarshenata-deynost-prez-parvata-polovina-na-2018-g.html", "text": "8 544 682,19 лв. се предоставят по схемата „Помощ за компенсиране разходите на земеделски стопани, свързани с изпълнение на мерките по Държавната профилактична програма и Програмата за надзор и ликвидиране на болести по животните“.  Това реши управителният съвет на Държавен фонд  „Земеделие“, съобщиха от пресцентъра на  Министерството на земеделието, храните и горите . Средствата са за заплащане на извършената дейност от регистрираните частнопрактикуващи ветеринарни лекари през периода 1 януари-30 юни 2018 г.  Парите са  според постъпило предложение в МЗХГ от изпълнителния директор на БАБХ д-р Дамян Илиев на 1 август.  \r\n                Средствата се разпределят по следните направления:  \r\n-              за имунопрофилактични мероприятия – 1 959 204 лв.;  \r\n-              за клинични изследвания – 4 493 595 лв.;  \r\n-              за вземане и изпращане на проби за лабораторни изследвания – 1 699 403 лв.;  \r\n-              за отразяване на данни по идентификация на еднокопитни животни- 477 лв.;  \r\n-              за отразяване на данни по идентификация във ВетИС – 364 187 лв.;  \r\n-              за закупуване на диагностикум „Туберкулин“ от регистрираните ветеринарни лекари – 27 816,19 лв.  \r\nУС на фонд „Земеделие“ взе решение и да разпредели финансов ресурс за 2018 г.  в размер на 700 000 лв. по схемата „Помощ за компенсиране на щетите по земеделските култури, причинени от неблагоприятни климатични условия – измръзване през зимата и пролетта на 2018 г.“ Помощта е за трайни насаждения – бадеми, кайсии, сливи, праскови и нектарини, череши, за които има констативни протоколи за 100% пропаднали площи. Подадените заявления са за 4 979,61 дка. Компенсират се до 80% от действителните разходи за отглеждане на дадената култура през съответната стопанска година.", "date": "2018.08.28", "title": "УС на фонд „Земеделие“ е решил да се платят 8,544 млн. лв. на частнопрактикуващите ветеринарни лекари за извършената дейност през първата половина на 2018 г."}
{"url": "http://www.focus-news.net/news/2018/08/28/2560800/angela-merkel-za-sabitiyata-v-kemnits-omrazata-nyama-myasto-po-ulitsite-na-germaniya.html", "text": "Канцлерът на ФРГ Ангела Меркел осъди крайнодесните протести в източногерманския град Кемниц, предава  AFP. \r\n„Това, което видяхме е нещо, което няма място в една конституционна демокрация. Имаме видео записи, които показват хора, които преследват други хора, хаотични събирания и омраза по улиците, това няма нищо общо с правовата държава“, категорична бе Меркел пред журналисти. \r\nВ неделя в Кемниц бяха проведени спонтанни протести, след като 35-годишен германец бе намушкан с нож в скандал с участието на мигранти.  Тереза Герова", "date": "2018.08.28", "title": "Ангела Меркел за събитията в Кемниц: Омразата няма място по улиците на Германия"}
{"url": "http://www.focus-news.net/news/2018/08/28/2560796/dots-d-r-lyudmil-vagalinski-naim-kam-ban-dva-krana-ni-byaha-neobhodimi-za-da-izvadim-otkritata-mramorna-statuya-v-antichen-grad-herakleya-sintika.html", "text": "Два крана ни бяха необходими, за да извадим откритата мраморна статуя в античен град Хераклея Синтика. Това каза за  Радио „Фокус“ – Пирин  доц. д-р Людмил Вагалински, директор на Националният археологически институт с музей към Българската академия на науките (НАИМ към БАН) и ръководител на проучванията на античен град Хераклея Синтика. По думите му процесът не е бил никак лесен. „В конкретния случаи работихме по един сондаж, който е дълбок около 4 м  до сега. Целта ни поначало беше да разкрием големия Клоака максима, който е минавал под централния римски площад и заради него започнахме да работим там. Намерихме доста интересни неща, които тепърва ще изследваме, но намерихме ѝ един голям пласт от рушевини, опожарени, които най-вероятно са резултат от вражеско нападение във втората половина на III век сл. Хр. Тогава ни направи впечатление, че има една каменна плоскост, който седеше странно – перпендикулярно, малко необичайно, а нямаше смисъл от това в контекста на нещата“, каза още доц. Вагалински.  \r\nТой добави, че самата плоча е попадала под много масивно късноримско мраморно стълбище, което се е притеснявал да не бъде обрушено и да падне. „В един момент казаха на екипа  да проучим самата плоча и да видим защо е поставена толкова странно. Тогава се оказа, че това е постамента на статуята, която много внимателно е била положена по гръб до римски зид и после отгоре рушевините са изравнени, като буквално върху нея е изградено самото стълбище.  Първо се наложи много внимателно с кран да демонтираме стълбището, което е изградено от мраморни блокове, единият от които тежи около 2 тона. Самото стълбище е заснето, сканирано, също така е графично заснето, така че винаги може да го възстановим“, подчерта доц. Вагалински. Той коментира, че е било извършено и проучване на културния пласт над статуята. „Предвид това, че не бе възможно да изтеглим статуята, тъй като се оказа много по-голяма от очакванията ни и много по-добре запазена се наложи да я разчистим внимателно, повикахме втори кран и с внимание, грижливо, успяхме да я вдигнем. Веднага след това я пренесохме в късноримската гражданска базилика на града, тоест съдебната и търговска палата на Хераклея“, заяви доц. Вагалински. Той допълни, че статуята е била почистена сравнително добре, като първа фаза, за да могат да ѝ се насладят посетителите и гостите на обекта, защото там идват хора от цял свят, а не само от България. \r\nЛивия НИНОВА", "date": "2018.08.28", "title": "Доц. д-р Людмил Вагалински, НАИМ към Бан: Два крана ни бяха необходими, за да извадим откритата мраморна статуя в античен град Хераклея Синтика"}
{"url": "http://www.focus-news.net/news/2018/08/28/2560803/rumen-todorov-kmet-na-selo-skomlya-postavenata-mantinela-na-nay-opasniya-zavoy-v-seloto-e-izkrivena-ot-mnogobroynite-udari-na-avtomobilite-v-neya.html", "text": "Поставената мантинела на най-опасния завой в селото е изкривена от многобройните удари на автомобилите в нея, каза за  Радио „Фокус“ – Видин  Румен Тодоров, кметски наместник на село Скомля, Община Димово. Той посочи, главната улица на селата е част от трасето на главен път Е-79. „Оттук ежедневно преминават близо 2000 тежкотоварни автомобила в посока от и за Дунав мост 2. Този пътен участък е с много остри завои, с опасни наклони и катастрофите тук са често явление като причината е неспазване ограниченията на скоростта“, каза Румен Тодоров. Той посочи, че навсякъде има поставени знаци с ограничения, завоите са обезопасени с мантинели. „Мантинели са поставени и пред къщите, в които катастрофираха автомобили. И те са изкривени от ударите. При последната катастрофа в селото, станала това лято румънски бус отнесе спирката в центъра на Скомля“, заяви кметският наместник.  \r\nТой обясни, че асфалтовата настилка е добра, улицата се почиства редовно през зимата и се опесъчава. „Поставена е шумяща настилка на три от опасните места. При катастрофите няма жертви, но преди 6-7 години имаше тежка катастрофа, при която загина жена“, каза Тодоров. Според него жителите на селата Медовница, Скомля и Бела през които преминава трасето за Дунав мост 2 , с нетърпение очакват строежа на новия път за моста. Пътните участъци през тези села са с опасни завои, не могат да поемат натоварения трафик и  катастрофите са чести. „Този път е строен през 60-те години, тогава от тук са минавали по две коли седмично. Сега трафикът е изключително натоварен и само едно ново трасе може да реши проблемите“, категоричен е кметският наместник на Скомля. \r\nРешение за изграждането на нов магистрален път е взето от Министерския съвет, като срокът е до 2021 г. \r\nАнна ЛОЗАНОВА", "date": "2018.08.28", "title": "Румен Тодоров, кмет на село Скомля: Поставената мантинела на най-опасния завой в селото е изкривена от многобройните удари на автомобилите в нея"}
{"url": "http://www.focus-news.net/news/2018/08/28/2560801/api-v-nachaloto-na-septemvri-na-oblastniya-upravitel-na-sofiyska-oblast-shte-bade-predstaven-doklad-za-deynostta-na-opu-sofiya.html", "text": "В началото на септември Областно пътно управление (ОПУ)-София ще представи на областния управител на Софийска област доклад за дейността и състоянието на републиканската пътна мрежа на територията на областта. От началото на годината досега в ОПУ-София са постъпили 7 писма от Областна администрация Софийска област и на тях е отговорено. Последното е от 6 юли 2018 г. и на същото е отговорено на 17 юли 2018 г. Това съобщиха от пресцентъра на  Агенция „Пътна инфраструктура“  по повод изнесени твърдения, че липсва комуникация между областното пътно управление и областната администрация.  \r\nОт началото на годината до момента около 52 млн. лв. са осигурени за текущо, превантивно и зимно поддържане на републиканските пътища в Софийска област. От тях близо 11,7 млн. лв. са за зимното поддържане на пътната мрежа, а около 40 млн. лв. за текущи и превантивни ремонтни дейности на автомагистралните участъци на територията на областта, първокласните, второкласните и третокласните пътища.  \r\nБюджетът на областните пътни управления са част от бюджета на Агенция „Пътна инфраструктура“ и дейностите, които се възлагат са на база задания, които се утвърждават в зависимост от необходимостта и разполагаемия финансов ресурс за годината. \r\nРепубликанските пътища на територията на Софийска област са 1 508,494 км. От тях автомагистралите са 137,417 км, І-ви клас - 317,698 км, ІІ-ри клас - 350,567 км, ІІІ-ти клас - 643,283 км, пътни връзки и възли - 59,529 км.", "date": "2018.08.28", "title": "АПИ:  В началото на септември на областния управител на Софийска област ще бъде представен доклад за дейността на ОПУ-София"}
{"url": "http://www.focus-news.net/news/2018/08/28/2560804/vladislava-tsolova-stapka-za-nevidimite-detsa-na-balgariya-nishto-ne-e-otkradnato-ot-vandalite-proniknali-v-bivshiya-dom-za-detsa-lisheni-ot-roditelski-grizhi-detelina.html", "text": "Нищо не е откраднато от вандалите, проникнали в бившия дом за деца, лишени от родителски грижи „Детелина“. Това каза председателят на фондация „Стъпка за невидимите деца на България“ Владислава Цолова в интервю за  Агенция „Фокус“  във връзка случая, при който неизвестни извършители разбиха и разрушиха имуществото в новоизграждащ се Център за лечение на деца с аутизъм в Плевен. \r\nЦолова обясни, че сградата е предоставена на фондацията от Община Плевен за изграждане на център за деца с аутизъм. „Тя е 1600 кв. и се нуждаеше от огромен ремонт, който е правен само с дарения. Имаме опит с изграждането на центрове за деца с аутизъм, тъй като и аз съм майка на дете с аутизъм на 18 години. В София изградихме вече два такива центъра и в тях работят единствените специалисти в България, които са сертифицирани за работа с деца с аутизъм най-високо професионално и качествено. Целта е постигане на максимална интеграция на деца с аутизъм в обществото“, обясни тя. \r\nПо думите ѝ в по-голямата част от сградата има СОТ и там се съхраняват строителни материали, закупени от фондацията само с дарения. „Там в момента се извършва ремонт и не е проникнато – ремонтира се едно крило, което трябва да бъде открито следващия месец. В задната част на сградата нямаше СОТ до онзи ден, тъй като така е наследена от общината. И това увеличава разходите ни. Всъщност там са проникнали вандалите – вилнели са с чукове, брадви, донесли са и пожарогасител с цел да не се самозапалят, защото са направили пожар. И не само, че нищо не са откраднали, но и са ни оставили пожарогасителя. Счупени са прозорците, вратите са изпочупени със зверски нанесени удари с чук и брадва. Тепърва щяхме да ремонтираме това крило, но няма да мине както възнамерявахме само с боядисване на врати и прозорци и с подмяна на дръжки, а ще трябва да се направи изцяло ремонт. Той възлиза на 10 нови врати, няколко нови прозореца, перални помещения, защото стъклата на пералните машини са счупени“, каза още Цолова и обясни, че актът е бил единствено с цел вандализъм. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.08.28", "title": "Владислава Цолова, „Стъпка за невидимите деца на България“: Нищо не е откраднато от вандалите, проникнали в бившия дом за деца, лишени от родителски грижи „Детелина“"}
{"url": "http://www.focus-news.net/news/2018/08/28/2560794/megainvest-hold-otriche-da-e-izpalnitel-podizpalnitel-i-partnyor-v-rekonstruktsiyata-na-patna-otsechka-kray-svoge-kadeto-stana-tezhkata-katastrofa-s-avtobus.html", "text": "„Мегаинвест-холд“ отриче да е изпълнител, подизпълнител и партньор в реконструкцията на пътна отсечка край Своге, където стана тежката катастрофа с автобус. Това се посочва в  позиция , изпратена от Цветан Сл. Цветанов, управител на „Мегаинвест-холд\" ЕООД до медиите. Във връзка с изпълнението на проект, обхващащ отсечката от пътя край Своге, на която се случи злощастният инцидент с автобус, при който загинаха и пострадаха много хора, Цветанов прави следното уточнение: „Аз, Цветан Славейков Цветанов, в качеството си на Управител на „Мегаинвест-холд\" ЕООД не съм изпълнител, подизпълнител и партньор в реконструкцията на визираната пътна отсечка - нито пряко с компанията, която притежавам и управлявам, нито чрез изпълнители (общи работници), нито чрез своя техника.Горното бе констатирано и при направената проверка от компетентните органи днес“. \r\nВ позицията той пояснява, че отсечката от пътя, на която се случи злополучният инцидент е реконструирана от „Трейс Холд Груп\" АД, който е водещ партньор в Обединение „ТРЕЙС СВОГЕ\". „Като водещ партньор, съгласно Договор за споразумение, \"Трейс Холд Груп\" АД е извършвала кореспондеция с АПИ, а ръководител на обекта е г-н Бисер Иванов - представител на Обединението“, допълва Цветан Цветанов. \r\nПо отношение на изпълнявания от \"Мегаинвест-холд\" ЕООД рехабилитиран участък, Цветанов подчертава, че той е изпълнен изцяло по стандартите и изискванията, приет с приемателна комисия, издаден Акт 16 и Удостоверение за добро изпълнение.", "date": "2018.08.28", "title": "„Мегаинвест-холд“ отриче да е изпълнител, подизпълнител и партньор в реконструкцията на пътна отсечка край Своге, където стана тежката катастрофа с автобус"}
{"url": "http://www.focus-news.net/news/2018/08/28/2560807/d-r-emil-kabaivanov-kmet-na-karlovo-bezproblemno-shte-zapochne-novata-uchebna-godina-na-teritoriyata-na-obshtinata-sled-izpalnenieto-na-seriozna-stroitelno-remontna-programa.html", "text": "Безпроблемно ще започне новата учебна година на територията на община Карлово след изпълнението на сериозна строително-ремонтна програма. Това каза в предаването „Часът на Карлово“ по  Радио „Фокус“ – Пловдив  кметът на Карлово д-р Емил Кабаиванов. По думите му, вече е приключило изграждането на спортни площадки в ОУ „Райно Попович“, ОУ „Св. св. Кирил и Методий“, „СУ „Васил Левски“ и СУ „Христо Проданов“. „В СУ „Христо Проданов“ се извършва ремонт и обновяване на плувния басейн, който ще се използва от всички училища в Карлово. Там предстои през септември да се осъществи основен ремонт на покрива на цялото училище, който пострада при ураганния вятър през месец февруари.  \r\nЗавършва изграждането на нов корпус на детската градина в село Розино и монтирането на нови детски площадки за всяка една група във всички детски градини в град Карлово и кв. „Сушица“. Всичко това е вече в заключителен етап. Само ремонтът на покрива на СУ „Христо Проданов“ трябва да бъде приключен до 15 септември“, каза д-р Емил Кабаиванов. Той посочи, че на заседание на Общинския съвет, което ще се проведе в четвъртък, ще бъде обсъдена общинската училищна мрежа като паралелки, като увери, че няма опасност да бъдат закрити учебни заведения. Кметът на Карлово д-р Емил Кабаиванов каза още, че във връзка с безопасността на учениците е обновена маркировката по всички пешеходни пътеки около училищата. \r\nТони МИХАЙЛОВ", "date": "2018.08.28", "title": "Д-р Емил Кабаиванов, кмет на Карлово: Безпроблемно ще започне новата учебна година на територията на общината след изпълнението на сериозна строително-ремонтна програма"}
{"url": "http://www.focus-news.net/news/2018/08/28/2560808/veliko-tarnovo-zapochna-podnovyavaneto-na-patnata-markirovka-v-svishtov.html", "text": "Започна опресняването на пешеходните пътеки и пътната маркировка в града, съобщиха от пресцентъра на  Общината . и заявиха, че това са важни мерки, които се предприемат периодично и касаят безопасността на жителите и децата на Свищов. Планът е до началото на учебната година всички маркировки да са направени, за да се гарантира безпроблемното придвижване на учениците, водачите на МПС и гражданите – участници в пътното движение.", "date": "2018.08.28", "title": "Велико Търново: Започна подновяването на пътната маркировка в Свищов"}
{"url": "http://www.focus-news.net/news/2018/08/28/2560810/sport-dzheymi-vardi-se-otkaza-ot-natsionalniya-otbor-na-angliya.html", "text": "Нападателят на Лестър Джейми Варди прекратява участието си в националния отбор по футбол на Англия, съобщава британският вестник  The Sun . \r\n31-годишният футболист е взел решение да се съсредоточи върху кариерата си в Лестър и да отделя повече време за семейството си. \r\nВарди дебютира в националния отбор на Англия през юни 2015 г. и изигра за него 26 мача, в които отбеляза седем попадения. С Лестър той стана шампион на Англия за сезон 2015/16.  Тереза Герова", "date": "2018.08.28", "title": "Спорт: Джейми Варди се отказа от националния отбор на Англия"}
{"url": "http://www.focus-news.net/news/2018/08/28/2560802/ministar-nikolay-nankov-ot-bsp-grubo-politizirat-materiyata-i-razdavat-prisadi-po-sluchaya-s-katastrofata-kray-svoge.html", "text": "Днес от БСП видяхме грубо политизиране на материята и раздаване на присъди. Това каза на брифинг регионалният министър Николай Нанков по повод искането на БСП правителството да подаде оставка заради тежката катастрофа край Своге на 25 август, предаде репортер на  Агенция „Фокус“ . „Не е много редно, дори би било престъпно, да се правят манипулации и да се раздават присъди“, обяви той. „Която и фирма да беше строител по обекта, действията на АПИ и на компетентните органи, щяха да бъдат същите“, посочи министърът. „Бяха иззети всички налични документи по случая, от МРРБ беше предоставена допълнителна информация“, уточни Николай Нанков. „Георги Свиленски отново не е разбрал за какво иде реч. Никога АПИ не е имала проблем с намирането на фирмата, водена е комуникация съгласно нормативните процедури за това да се отстранят дефектите“, обясни регионалният министър. „Може би това е нивото му, няма да влизам в подробности да го коментирам“, каза още Нанков. \r\nБиляна ИВАНОВА", "date": "2018.08.28", "title": "Министър Николай Нанков: От БСП грубо политизират материята и раздават присъди по случая с катастрофата край Своге"}
{"url": "http://www.focus-news.net/news/2018/08/28/2560812/iren-tokina-odmvr-montana-selskostopanski-samolet-e-zakachil-s-opashkata-si-zhitsa-na-12-kilovoltov-dalekoprovod-na-chez-i-e-katsnal-avariyno-kray-brusartsi.html", "text": "Селскостопански самолет е закачил с опашката си жица на 12-киловолтов далекопровод на ЧЕЗ и е кацнал аварийно край Брусарци, каза за  Радио „Фокус“ – Видин  Ирен Токина, говорител на ОДМВР – Монтана. „При произшествието е унищожена фаза на далекопровода. Самолетът е кацнал на 3-4 км от скъсаната жица“, каза Токина. Летецът е изпробван за алкохол, резултатите са отрицателни. Самолетът е извършвал пръскания на земеделски площи между Брусарсци и село Дъбова махала, обработвани от плевенска фирма. Образувано е досъдебно производство за унищоженото имущество. \r\nАнна ЛОЗАНОВА", "date": "2018.08.28", "title": "Ирен Токина, ОДМВР – Монтана: Селскостопански самолет е закачил с опашката си жица на 12-киловолтов далекопровод на ЧЕЗ и е кацнал аварийно край Брусарци"}
{"url": "http://www.focus-news.net/news/2018/08/28/2560813/d-r-emil-kabaivanov-kmet-na-karlovo-obezlyudyavaneto-e-problem-ne-samo-za-balgarskoto-obrazovanie-a-i-za-darzhavata-kato-tsyalo.html", "text": "Обезлюдяването е проблем не само за българското образование, а и за държавата като цяло. Това каза в предаването „Часът на Карлово“ по  Радио „Фокус“ – Пловдив  д-р Емил Кабаиванов, член на УС на Националното сдружение на общините в Република България и кмет на Община Карлово. По думите му, в Карлово няма проблем с броя на учителите и техния обхват, а с броя на децата.  \r\n„В градове от калибъра на Карлово, пък и в повечето областни градове, с изключение на София, може би Пловдив и Варна, където донякъде са се увеличили или запазили, но навсякъде децата намаляха. Това не е проблем само за българското образование, а и за българската държава. Фактът, че последните 5-6 правителства водят свръхцентрализирана политика, това че всички финанси и цялата управленска сила са в централното правителство, водят до едно обезлюдяване на България, което ако продължи, ще доведе до още по-големи проблеми както в икономиката, така и в образованието. Затова правителството трябва най-после да обърне внимание на регионите. В България трябва да се води освен национална, така също регионална и местна политика. За да не открива нашето правителство „топлата вода“, нека да погледне както става в Германия в последните 30-40 години. Ако прави същото, България ще бъде една по-спокойна, по-уредена и по-богата държава с по-малко проблеми“, коментира д-р Емил Кабаиванов.  \r\nТой подчерта, че корпоративния данък трябва да се разпределя на 100 % –  30 % в централното правителство, 10 % в регионалните правителства, тоест в областите, които трябва да водят регионална политика, и 60 % в общините, за да се води местна политика и за да може да се решават бързо и евтино проблемите на хората. \r\nТони МИХАЙЛОВ", "date": "2018.08.28", "title": "Д-р Емил Кабаиванов, кмет на Карлово: Обезлюдяването е проблем не само за българското образование, а и за държавата като цяло"}
{"url": "http://www.focus-news.net/news/2018/08/28/2560815/varna-petna-ot-gorivo-zamarsiha-morskata-voda-pred-plazha-na-slanchev-den.html", "text": "Петна от гориво замърсиха морската вода пред плажа на „Слънчев ден“ край Варна, предаде репортер на  Радио „Фокус“ – Варна . В района се предоставят джетове под наем, има и малки корабчета и моторни лодки за разходки. Според плажуващи в района вероятната причина за замърсяването е, че някоя от машините изпуска гориво. От години морската вода в района на „Слънчев ден“ е с отлични качества. Това сочат докладите от мониторинга на Регионалната здравна инспекция. Плажът е един от малкото по Северното Черноморие със „Син флаг“. Нерядко при тихо време и спокойно море летовниците могат да наблюдават и делфини, които намират храна в залива. \r\nМарияна ВАЛЕНТИНОВА", "date": "2018.08.28", "title": "Варна: Петна от гориво замърсиха морската вода пред плажа на „Слънчев ден“"}
{"url": "http://www.focus-news.net/news/2018/08/28/2560805/ministar-nikolay-nankov-izpolzvaniyat-material-v-asfalta-na-patya-na-koyto-stana-katastrofata-kray-svoge-e-nedopustim.html", "text": "Днес стана ясно, че използваният материал в асфалта на пътя е недопустим. Това каза на брифинг регионалният министър Николай Нанков по повод искането на БСП правителството да подаде оставка заради тежката катастрофа край Своге на 25 август, предаде репортер на  Агенция „Фокус“ . „Въпреки че в документалните книжа, предавани към АПИ, материалът е с характеристики, които отговарят на изискуемите“, посочи той. „Не е редно от БСП да избързват с някои изводи, за да не „берат срам“ в последствие. Да бяха изчакали ден-два“, коментира Николай Нанков. \r\nБиляна ИВАНОВА", "date": "2018.08.28", "title": "Министър Николай Нанков: Използваният материал в асфалта на пътя, на който стана катастрофата край Своге, е недопустим"}
{"url": "http://www.focus-news.net/news/2018/08/28/2560816/silistra-trima-mazhe-sa-zadarzhani-za-brakonierstvo-v-mestnostta-kladentsite-v-rayona-na-glavinitsa.html", "text": "Трима мъже, заподозрени в бракониерство, са задържани от служители на Районно управление на МВР-Тутракан. Това съобщиха от пресцентъра на  МВР . На 25 август около 0.20 часа горски стражари подали сигнал в полицията за открит изоставен автомобил ВАЗ с повредена задна гума в местността Кладенците в района на Главиница. Полицейски служители, отзовали се незабавно на сигнала, установили, че автомобилът е оборудван с регистрационни табели, издадени за друго МПС, а на задната седалка открили заредена ловна пушка надцевка. По горещи следи стартирали оперативно-издирвателни действия, в резултат на които в рамките на няколко часа били установени извършителите – мъже на 39, 36 г. и на 35 г. от дуловско село. Пред разследващите тримата, които са редовни ловци, признали, че същата нощ са извършвали незаконен лов в гористата местност. Намерената в автомобила им пушка, която  е законно притежавана от единия, е иззета. Мъжете са били задържани за срок до 24 часа. По случая е образувано досъдебно производство.", "date": "2018.08.28", "title": "Силистра: Трима мъже са задържани за  бракониерство в местността Кладенците в района на Главиница"}
{"url": "http://www.focus-news.net/news/2018/08/28/2560811/zam-ministar-evgeni-stoyanov-rabotata-s-detsa-nezavisimo-dali-te-sa-zhertvi-na-prestaplenie-postradali-ili-sa-izvarshili-pravonarushenie-e-izklyuchitelno-delikatna.html", "text": "Изключително приятно съм изненада от синята стая в Смолян, заяви по време на откриването зам.-министърът на правосъдието Евгени Стоянов, предаде репортер на  Радио „Фокус“ – Смолян . „Направи ми впечатления, че има два отделни входа, тъй като обикновено е един. Това ще е огромен плюс за стаята, а другият плюс е, че е извън сградата на съда и практиката показва, че така се постигат много по-добри резултати. Работата с деца независимо дали те са жертви на престъпление, пострадали или са извършили правонарушение е изключително деликатна. За да увеличим доверието и резултатът от изслушване на тези деца, независимо дали става въпрос за граждански, наказателен или административен процес, ние като министерство преценихме, че освен инвестиции в обучението на съответните органи, които ще работят с децата е необходимо и изграждане на подходяща среда – така наречените сини стаи“, поясни зам.-министър Стоянов. Той подчерта, че много разчитат на тях и по българо-швейцарския проект са предвидени общо 12 сини стаи. „Смолян е във втора група от четири областни града – сутринта открихме синя стая в Хасково, сега в Смолян, предстои в Добрич и Разград. В последната група по проекта са Силистра, Ловеч, Търговище и Кърджали и се надяваме да покрием максимално територията на България“, допълни зам.-министърът. \r\nТой подчерта, че основна заслуга за реализацията на проекта имат три институции –  община Смолян, която предоставя безвъзмездно помещенията, на второ място представителите на съдебната система – те ще са координатори, своеобразен мениджър на процесите, кой ще е в стаята, кой ще води разпита и Министерството на правосъдието, което осигури изграждането и оборудването на тези сини стаи. Зам.-министър Стоянов изказа огромна благодарност  на правителството на Конфедерация Швейцария, която е финансирала проекта. Той уточни, че в рамките на проекта има специализиране състави на съда, които са специално обучени за работа с деца. От 17 до 21 септември ще бъде проведено обучение в Стара Загора за съдии, социални работници и служители на МВР, които ще се учат как да работят с деца от такива среди. Финалната конференция ще е на 25 септември в София, като на нея ще присъстват и експерти от Швейцария. „Пожелавам успешно и ползотворно ползване на този прекрасен обект“, каза още зам.-министър Стоянов. \r\nНели ГЕРГЬОВСКА", "date": "2018.08.28", "title": "Зам.-министър Евгени Стоянов: Работата с деца, независимо дали те са жертви на престъпление, пострадали или са извършили правонарушение, е изключително деликатна"}
{"url": "http://www.focus-news.net/news/2018/08/28/2560820/iliyan-petrakiev-arheolog-srednovekovnite-zhilishta-ot-13-vek-na-krepostta-ryahovets-sa-postroeni-sled-ruhvaneto-na-krepostnata-stena.html", "text": "Средновековните жилища от 13 век на крепостта Ряховец са построени след рухването на крепостната стена. Това категорично е доказано по стратиграфски метод, съобщи пред журналисти ръководителят на археологическите проучвания на крепостта Илиян  Петракиев, предаде репортер на  Радио „Фокус“ – Велико Търново . Той обобщи резултатите от археологическия сезон и посочи, че набелязаните цели от предходната година донякъде са реализирани успешно.  \r\n„Една от целите ни бе да проверим в дълбочина какво се е случило преди появата на тези жилища от 13 век. За тази цел трябваше да се отнеме близо два метра културен пласт,  за да се стигне до скалата. Установихме, че крепостната стена е фундирана директно върху скалната повърхност, като липсват, поне в този участък, който проучихме ние, жилищни нива,  постройки по-рано от 13 век. По този начин успяхме да датираме горната граница на крепостната стена,  тя явно спира да функционира в края на 12 или началото на 13 век. Пред нас остана въпросът да установим времето, когато е изградена. Ще се опитаме да прибегнем до интердисциплинарни изследвания, поради факта, че няма жилища от този период“ посочи археологът. За това начинание ще използват животинска кост в хоросан в основата на стената, с която разполагат. Ако се постигне договореност с университета в Бристол, който разполага с лаборатория за AMS дати, може да се направи радиовъглеродно датиране.  По този начин следва да се узнае и  датата,  след която е построена крепостната стена.  Друга важна цел, която бяха поставили пред себе си археолозите, бе да открият още по-голяма площ от тези средновековни жилища, които, по думите на Илиян Петракиев, имат много интересен инвертар  и архитектура. \r\nЗа  четвърта поредна година Община Горна Оряховица отпусна средства за археологическите проучвания, като тази година те бяха в размер на 20 000 лева. За трета поредна година субсидия отдели и Министерство на културата, която за този сезон възлезе на 13 000 лева, а за първа година имаше и допълнително финансиране от Национален археологически музей. Ангажиран с проучванията на крепостта Ряховец бе екип с ръководител Илиян Петракиев от Регионален исторически музей – Велико Търново, зам.-ръководител Мая Иванова от Исторически музей – Горна Оряховица и научен консултант проф. д-р Хитко Вачев. \r\nМария НЕДЕВА", "date": "2018.08.28", "title": "Илиян Петракиев, археолог: Средновековните жилища от 13 век на крепостта Ряховец са построени след рухването на крепостната стена"}
{"url": "http://www.focus-news.net/news/2018/08/28/2560818/deutsche-welle-makedoniya-balkanite-mezhdu-novo-nachalo-i-eksploziya-za-kosovo.html", "text": "Македонската редакция на  Deutsche Welle  публикува коментар за последната среща между лидерите на Белград и Прищина под заглавие „Балканите между ново начало и експлозия за Косово“. \r\n„Конфликтът между Сърбия и Косово би трябвало да бъде решен най-накрая, и то с изместване на граници, а не с подялба\", пише австрийският вестник Der Standard в статия, посветена на срещата на държавния глава на Сърбия Александър Вучич с президента на Косово Хашим Тачи. Домакин на срещата в Алпбах, Австрия - президентът на страната Александър Ван дер Белен, оцени разговорите като положителен момент, който може да бъде полезен. „Шансовете за помирение между Сърбия и Косово отдавна не са били по-добри. Така те увеличават възможностите на целия регион да се приближат по-бързо до Европейския съюз“, написаха в редакцията на Der Standard.  \r\nВ анализите на дипломатите, цитирани от австрийския вестник, се подчертава положителното развитие от срещата в Алпбах, но се допуска и възможността за „голям взрив“ на Балканите. Бившият върховен представител на международната общност в Босна и Херцеговина, Волфганг Петрич, заяви, че „вижда добри шансове за възможна сделка и нулево отражение в отношенията в Босна и Херцеговина, където има характерно силна тенденция за отделяне на Република Сръбска\". Словенският президент Борут Пахор, който също присъства на срещата, критикува ЕС за позицията му в граничния спор с Хърватия. „ЕС от една страна настоява за решаване гранични спорове, но от друга страна не се придържа към договорите\", са думите му, цитирани от Der Standard, като същевременно от редакцията не пропускат да припомнят, че Словения и Хърватия спорят за Пиранския залив. Тачи: Ще има промяна на границите, но не и подялба \r\nКосово, по думите на президента Хашим Тачи, ще запази „мултиетническия си дух\". „Сърбия и Косово са в последната фаза на преговорите. Ще има преместване на границите, но не и подялба\", категоричен бе Тачи пред австрийския вестник. Той припомни, че от началото на диалога с Белград са изминали няколко години и сега преговорите действително навлизат в заключителния си етап. „Досега говорихме за процеса, но не и за детайлите, имам предвид идеята за корекция на границите. Има големи различия, но единствената възможност е да се продължи диалогът. Без споразумение, ние сме взаимно затрудняващи пътя си към ЕС\". \r\nЗапитан за очаквания резултат от посещението на Вучич в Северно Косово, Тачи заяви, че „Косово няма да бъде поделяно и няма да има размяна на територии. Досега изобщо не съм чувал да се говори в тази посока. Косово ще запази мултиетническия си дух... Не искаме да бъдем заложници на границите, поставени от Югославия на Тито. Югославия вече не съществува. Косово има добри отношения с всички свои съседи, с Македония, Черна гора и Албания. Затова никой не трябва да се чувства заплашен от възможно споразумение между Косово и Сърбия\". \r\n„Винаги съм песимист, защото знам броя на препятствията, които трябва да преодолеем, и разликите в нашите позиции\", заяви на свой ред Александър Вучич. Но моментът настъпи, защото в противен случай „този замръзнал конфликт\" все някога ще се размрази, „а тогава ще имаме война\", предупреди Вучич. Великобритания и Китай срещу промяната на границите? \r\n„Това изглежда като просто и прагматично решение. Президентите Александър Вучич и Хашим Тачи договарят размяна на територии - Северно Косово, населена предимно със сърби, би трябвало да принадлежи на Сърбия, докато Прешевската долина, предимно населена с албанци, би трябвало да е част от Косово. В замяна Сърбия ще признае Косово. С такава процедура броят на лицата, които са малцинство, ще бъде намален\", коментира журналистът Адерхайд Валфе след срещата в Алпбах. \r\nВ случай на размяна на територии за гражданите няма да промени почти нищо. „Северната част на Косово - независимо от факта, че полицията и съдебната система са интегрирани в косовските структури, остава под контрола на Белград. В Косово, но и в Сърбия, гражданите ще страдат в бъдеще повече заради замърсената околна среда, недостатъчното върховенство на закона и ниските заплати. От правна гледна точка споразумението между Вучич и Тачи няма да бъде решаващо, то ще бъде демократичната легитимност за страната и международното й признание. Хашим Тачи, който е много слаб във вътрешнополитически план, не е признат от мнозина в Прищина за легитимен преговарящ от името на Косово. Великобритания и Китай имат основателни причини да предотвратят в Съвета за сигурност на ООН дебата за промени в границите. Но не става въпрос само за проблематична реализация, а за правни принципи и регионална стабилност, които могат да бъдат застрашени. Ето защо има съпротива от страна на гражданското общество и експертите. Защото, досега промяната на границите беше табу. При разпадането на Югославия имаше ориентация към международния правен принцип uti possidetis, т.е. нововъзникващи държави към момента на придобиване на независимост да запазят съществуващите административни граници. \r\nПо този принцип се ръководи съгласуваната политика на ЕС по отношение на бившите държави от Югославия и СССР. Германският канцлер Ангела Меркел също подчерта, че поради историческото съзнание и с оглед на сигурността е строго против промяната на границите. Самият дебат за нова промяна на границите ще има дестабилизиращо влияние.  \r\nМилорад Додик, прорускиот президент на Република Сръбска, неразделна част от Босна и Херцеговина, лице, срещу което Барак Обама наложи санкции и чиято цел е разделяне на Босна и Херцеговина, е уверен, че е настъпил и неговият час. Наскоро той заяви, че „границите не са дадени от Бога\". От години Додик защитава независимостта на Република Сръбска и присъединяването й към Сърбия. Предложеното разграничение по етнически критерии в Косово е предизборен подарък за него. С оглед на всички тези „мечти“, отново се появява и идеята за Велика Албания \", заключава Аделхайд Валфе в коментара си за вестник Der Standard. Тереза Герова", "date": "2018.08.28", "title": "Deutsche Welle (Македония): Балканите между ново начало и експлозия за Косово"}
{"url": "http://www.focus-news.net/news/2018/08/28/2560822/montana-riosv-e-izvarshila-po-signal-proverka-v-reka-dunav-v-rayona-na-selo-kovachitsa-obshtina-lom-ne-e-ustanovena-martva-riba.html", "text": "Проверка на РИОСВ – Монтана не е установила наличие на мъртва риба в река Дунав в района на село Ковачица, Община Лом. Проверката е извършена в края на миналата седмица по сигнал за мъртва риба в района на селото, подаден на тел. 112. Това съобщиха от  РИОСВ – Монтана . При обхода на реката в посочения участък експертите на РИОСВ и Регионална лаборатория – Монтана не констатираха мъртва риба. Водите на река Дунав са бистри, без мирис и без видими следи от замърсяване. Взети са две водни проби при речен км 729 и км 743. Резултатите от експресните анализи са характерни за водите на река Дунав. Регионалната лаборатория ще извърши физико-химичен анализ на взетите водни проби по показателите общ азот, амониев азот, нитратен азот, нитритен азот, общ фосфор, ортофосфати и БПК5.", "date": "2018.08.28", "title": "Монтана: РИОСВ е извършила по сигнал проверка в река Дунав в района на село Ковачица, община Лом, не е установена мъртва риба"}
{"url": "http://www.focus-news.net/news/2018/08/28/2560817/vladislava-tsolova-stapka-za-nevidimite-detsa-na-balgariya-15-detsa-veche-sa-zapisani-za-badeshtiya-tsentar-za-detsa-s-autizam-v-pleven-chiyato-sgrada-postrada-ot-vandali.html", "text": "15 деца вече са записани за бъдещия център за деца с аутизъм в Плевен, чиято сграда пострада от вандали. Това каза председателят на фондация „Стъпка за невидимите деца на България“ Владислава Цолова в интервю за  Агенция „Фокус“  във връзка случая, при който неизвестни извършители разбиха и разрушиха имуществото в новоизграждащ се Център за лечение на деца с аутизъм в Плевен. \r\nЦолова посочи, че сградата е дарена от Община Плевен и до момента набраните средства от кампанията, която е стартирала в началото на юли, са малко над 10 000 лв. - осем хиляди са вложени в труд на фирма от Бяла Слатина, а с 2 хиляди са купени строителни материали. „Дарени са ни боите за интериора и екстериора и очакваме тухли и цимент и още хора да се включат. Най-голяма нужда имаме по отношение на труда, за да отвори врати центърът, както възнамерявахме, до края на септември. Специалистите, които ще работят там, вече са намерени. Те преминават обучение в двата ни центъра в София, като за по-голяма част от тях предстои и сертификационно обучение. Поканили сме през октомври и ноември да дойдат и  обучители от Мюнхен и от Америка, които имат световно наложени терапевтични практики за работа за деца с аутизъм. За центъра са записани вече 15 деца, така че вярваме, че с помощ, както и досега, ще успеем до края на септември да се справим с ремонта. Който иска, може да се свърже с нас на сайта на www.autism-bg.net или на страницата във „Фейсбук“ на фондация „Стъпка за невидимите деца на България“ и да помогне“, обясни Цолова. \r\nПо думите ѝ центърът първоначално ще е за около 20 – 25 деца и ще обслужва цяла Северна България. „Ремонтират се стаи, в които да живеят семейства, идващи от района. На последен етап планираме да изградим и крило за възрастни хора с аутизъм, които ще живеят там и с които също ще се работи“, коментира Цолова. \r\nЦветилена СИМЕОНОВА Пълния текст на интервюто четете в „Мнение”", "date": "2018.08.28", "title": "Владислава Цолова, „Стъпка за невидимите деца на България“: 15 деца вече са записани за бъдещия център за деца с аутизъм в Плевен, чиято сграда пострада от вандали"}
{"url": "http://www.focus-news.net/news/2018/08/28/2560819/dots-d-r-lyudmil-vagalinski-naim-kam-ban-sas-sigurnost-otkritata-mramorna-statuya-na-herakleya-sintika-e-na-vazhna-lichnost-bi-moglo-da-bade-dori-e-na-rimski-imperator.html", "text": "Със сигурност откритата мраморна статуя на Хераклея Синтика е била на важна личност, би могло да бъде дори е на римски император. Това каза за  Радио „Фокус“ – Пирин  доц. д-р Людмил Вагалински, директор на Националният археологически институт с музей към Българската академия на науките (НАИМ към БАН) и ръководител на проучванията на античен град Хераклея Синтика. Той обясни, че видът „Тогатус“ е бил популярен за този период. „Самата тога е популярна римска дреха от VI век пр. Хр. Нейният първообраз е една етруска дреха, която е била по-малка. Тогата се е правила от голямо вълнено парче, дълго около 6 м и широко около 2 м. Увиването му е било трудно и сложно, като е трябвало да имаш прислужници, които да ти помогнат. Тъй като не е била много функционална някъде към I век пр. Хр. започва да губи своята привлекателност. Император Октавиан Август, опитвайки се да задържи римските нрави, налага носенето на тоги поне по време на официалните празници и на деловите срещи“, каза още доц. Вагалински.  \r\nПо думите му особено държавните мъже, по-изтъкнатите първенци в империята носели тога. „След неговото управление има известно възраждане, дори самият той многократно е изобразяван облечен по този начин. Затова по стилов анализ статуята може да се датира I или към средата на II век сл. Хр. Не по-късно, поне според мен, но тепърва престои да я проучвам по-внимателно. Статуята ще бъде реставрирана и консервирана от национални реставратори“, подчерта доц. Вагалински. Той заяви, че това, което може да се каже на този етап е, че е сравнително ранна. Освен това е много добре запазена и изкусно изработена. „Често ме питат дали мога да кажа къде е изработена – на място или от пътуващи майстори, които са работили на място. Това също е възможно, но на този етап не мога да дам отговор. Питат ме и кого изобразява. Със сигурност можем да кажем, че важно лице – първо, защото е над човешки ръст, което се е правило за хора, които са издигнати сред обществото. Обикновено това са били управници, римски императори или губернатори и за първенци, които са били най-известни в съответния град“, коментира доц. Вагалински. Според него интересното е, че долу, до левият крак на статуята е изобразена една кожена кутия за свитъци, което показва, че това е бил човек на публичния, на обществения живот, интелектуалец, управник.  \r\n„Дори има императори, които са изобразявани с такива кутии. Така, че бихме могли да кажем, че това е бил важен човек от самия град Хераклея Синтика, а като работна хипотеза дори се изкушавам да кажа, че това е бил Тиберий Клавдий Бакхий, за когото имаме информация от един по-ранно намерен надпис. А сега в друг надпис, който намерихме близо до статуята и е изцяло запазен – този човек отново е споменат като организатор на състезания, благодете“, каза доц. Вагалински. Той уточни, че от този надпис се разбира, че градът Хераклея Синтика около 100-та година сл. Хр. по статут е бил толкова важен, колкото Тесалоника, Солун, защото е имало петима политарси, а Тесалоника има шест. Винаги бройката е указвала колко важен е града. „Тоест Хераклея Синтика и Тесалоника по това време са били едни от най-важните градове в тогавашната римска Македония. Така, че самият надпис е не по-малко интересен. Сега дали статуята е на Тиберий Клавдий Бакхий не мога да твърдя със сигурност. Това е само допускане на възможност. Подчертавам, че би могло да бъде дори на римски император. Знам, че изказването е силно, но е възможно, защото като иконография и изработка, тя пасва на изображението на римски император. Хубаво би било да имаме шанса да намерим главата, защото тя липсва“, посочи доц. Вагалиснки.  \r\nТой добави, че статуята е пострадала – къде са положили главата и дали въобще са я положили ако тя е била в лошо състояние не е ясно, но се надява, че още тази година ще продължат разкопките. „Имам уверение и от премиера Бойко Борисов и от министъра на културата Боил Банов, че има шанс. Дано тогава успеем да намерим главата, защото тогава бихме могли да бъде по-категорични за лицето, което е изобразено“, отбеляза доц. Вагалински. \r\nЛивия НИНОВА", "date": "2018.08.28", "title": "Доц. д-р Людмил Вагалински, НАИМ към БАН: Със сигурност откритата мраморна статуя на Хераклея Синтика е на важна личност, би могло да бъде дори е на римски император"}
{"url": "http://www.focus-news.net/news/2018/08/28/2560826/pregled-na-medunarodnite-novini-do-18-chasa-agentsiya-fogus.html", "text": "Канцлерът на ФРГ Ангела Меркел осъди крайнодесните протести в източногерманския град Кемниц, предава  AFP. \r\n„Това, което видяхме е нещо, което няма място в една конституционна демокрация. Имаме видео записи, които показват хора, които преследват други хора, хаотични събирания и омраза по улиците, това няма нищо общо с правовата държава“, категорична бе Меркел пред журналисти. \r\nВ неделя в Кемниц бяха проведени спонтанни протести, след като 35-годишен германец бе намушкан с нож в скандал с участието на мигранти.  \r\n***  Близо година преди изборите за регионален парламент в Дрезден, популистката „Алтернатива за Германия“ се очертава като втора политическа сила във федералната провинция Саксония, отбелязва националният ежедневник  Die Frankfurter Allgemeine Zeitung , като цитира данни от проведено проучване на общественото мнение. \r\nОт редакцията припомнят, че начело в парламента в Дрезден е Християндемократическиият съюз (ХДС), председател на който е канцлерът на ФРГ Ангела Меркел. Ако изборите обаче бяха следващата неделя, за крайнодясната „Алтернатива за Германия“ щяха да гласуват 25% от имащите право на глас в провинцията. Резултатите показват по недвусмислен начин, че ХДС и Германската социалдемократическа партия (ГСДП) губят стремглаво подкрепата на гласоподавателите. \r\n*** Виена/Сараево.   Австрия ще изпрати допълнителен брой военнослужещи в европейската мисия за Босна и Херцеговина (ЕУФОР), предава македонската информационна агенция  „Макфакс“ , като уточнява, че съответната информация е разпространена от Министерството на отбраната във Виена. \r\n„За Австрия Западните Балкани са важна част от външната и отбранителната политика“, се казва в съобщението от военното ведомство. От него става ясно, че на 15 септември Виена ще изпрати в Босна и Херцеговина още 150 военнослужещи. Подчертава се, че броят на австрийските войници в мисията ЕУФОР е най-голям. Към настоящия момент в нея участват 193 военнослужещи на Виена.  \r\nАгенцията припомня, че в КФОР има 418 австрийски войници.  \r\n*** Москва.   Разходите за предстоящите учения „Изток-2018“ са оправдани за поддържане на отбранителните способности на Русия в днешната международна ситуация, уверен е прессекретарят на руския президент Дмитрий Песков, цитиран от  ТАСС . \r\n„Системата за социално осигуряване, пенсионната система – това е константа в държавната политика и е много важна. Но и отбранителната способност на страната в днешната международна ситуация, която често е много агресивна и неприятелска към нашата страна, е оправдана, необходима и безалтернативна“, заяви представителят на Кремъл пред журналистите. По този начин той отговори на въпроса, дали разходите за ученията „Изток-2018“ са уместни в днешните икономически условия. \r\n***  Участието на китайските военнослужещи във вътрешните руски военни учения свидетелства за разширяването на взаимодействието между двете страни във всички сфери, заяви прессекретарят на Кремъл Дмитрий Песков, цитиран от  РИА Новости . \r\n„Това говори за разширяване на взаимодействието във всички сфери между двата съюзника“, заяви Песков пред журналистите, в отговор на въпрос за причините, поради които военните от Китай ще участват във вътрешни руски маневри. \r\n***  Кампанията на СДСМ за референдума ще струва само 300-400 хил. евро. Прецизна сметка няма дори председателят му Зоран Заев, но подчертава, че парите са предназначени само за вербуване в медийното пространство, предава скопският телевизионен канал  „Телма“. \r\nЗаев подчерта, че няма насрочена среща с лидера на опозиционната ВМРО-ДПМНЕ Християн Мицковски, но подчерта необходимостта от такава. Партията на Мицковски все още не е решила каква кампания ще води: за бойкот или за гласуване „против“ на референдума, но вече мисли какво би било, ако референдумът се провали. В интервю за скопската телевизия „Алфа“ Мицковски косвено говори за предсрочни избори в страната.  \r\n„Ако политиците не успеят да спечелят, тогава те губят легитимността, дадена им от хората. И е логично: след една - да я нарека - скъпо струваща статистическа операция, ако референдумът не бъде успешно проведен, Заев ще бъде делегитимиран премиер на тази държава и след това ще последват някои други политически процеси“, изрази увереност председателят на ВМРО-ДПМНЕ. \r\nПо-рано Мицковски призова депутатите да не използват държавни пари за кампанията, тъй като партията разполага със собствени средства. Дали ще се вслушат в съвета му ще стане ясно в сряда, 29 август, когато коалицията, водена от ВМРО-ДПМНЕ, ще уведоми председателя на парламента Талат Джафери за решението си. След това, от парламентарния координационен орган за референдума ще определят как ще бъдат изразходвани 1,3 милиона евро, отпуснати за медийна кампания.", "date": "2018.08.28", "title": "Преглед на медународните новини до 18 часа (Агенция Фогус)"}
{"url": "http://www.focus-news.net/news/2018/08/28/2560825/api-startira-obshtestvenite-porachki-za-proektirane-i-stroitelstvo-na-platnoto-za-sofiya-na-am-struma-prez-kresnenskoto-defile.html", "text": "Агенция „Пътна инфраструктура“ стартира обществените поръчки за определяне на изпълнител за проектиране и строителство на платното за София на автомагистрала „Струма“, в участъка Кресна - Крупник. Това е платно в посока Кулата - София, което ще преминава източно от Кресненското дефиле по ново трасе. Дължината на отсечката е 23,6 км. Ще бъдат изградени 7 тунела, 21 виадукта, 4 пътни възела, 12 надлези и подлези. Това съобщиха от пресцентъра на  Агенция \"Пътна инфраструктура\" . \r\nИндикативната стойност на поръчката е 875,3 млн. лв. без ДДС. Проектът се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. \r\nОбществената поръчка е в две обособени позиции, тъй като участъкът е разделен на два лота, за да може на обекта да се работи едновременно и проектът да завърши в срока на оперативната програма - до 2023 г. \r\nВ лот 3.2.1 - с дължина 13,2 км, е отсечката от лявото платно на автомагистралата от км 375+860 до км 389+100 и прилежащите пътни връзки. Габаритът на пътя е Г10.50 - с две ленти за движение с ширина 3.5 м, водещи ивици по 0.25 м и два банкета с ширина 1.5 м. При надлъжен наклон над 4% ще бъде направена и трета лента за товарните автомобили. Достъпът до трасето ще бъде осигурено през 3 пътни възли: \r\n• Пътен възел „Полето“ при км 379+470, който ще осигурява достъпа от посока Кулата до селата Брежани и Полето, както и включване в автомагистралата в посока София.  \r\n• Пътен възел „Мечкул“ при км 384+230, който ще осигурява достъпа от посока Кулата до селата Мечкул и Брежани, както и включване в автомагистралата в посока София.  \r\n• Пътен възел „Стара Кресна“ при км 387+620, който ще осигурява достъпа от посока Кулата до селата Стара Кресна, Ощава, както и включване в автомагистралата в посока София.  \r\nВ този участъка ще бъдат построени 3 тунела - „Симитли“ /с дължина 211 м/, „Ракитна“ /1 135 м/ и „Стара Кресна“ /1 052 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. Ще бъдат изградени 10 виадукта с обща дължина 3,5 км, както и 3 броя надлези и подлези.  \r\nИндикативната стойност на лот 3.2.1 e 444 796 305 лв. без ДДС. \r\nВ лот 3.2.2 - с дължина 10,4 км, е участъкът от лявото платно на автомагистралата от км 389+100 до км 399+500. В този лот е включен и обходния път на Кресна, който е 5,5 км (от км 396+137 до км 401+691). Габаритът на пътя е Г10.50 - с две ленти за движение с ширина 3.5 м, водещи ивици по 0.25 м и два банкета с ширина 1.5 м. При надлъжен наклон над 4% е предвидена трета лента за товарните автомобили. При обходния път на Кресна ще бъде изградена площадка за краткотраен отдих, която ще бъде с електричество, вода и канализация. От площадката ще има и връзка с населеното място Кресна.  \r\nВ участъка ще бъдат изградени 4 тунела - „Тисата“ /с дължина 171 м/, „Света Неделя“ /1,3 км/, тунел „Кресна 1“ /358 м/ и „Кресна 2“ /230 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. В участъка ще има 11 виадукти с приблизителна дължина 5 км, както и 9 надлези и подлези. Чрез пътен възел „Кресна“ - при км 401+640, ще се осигурява достъпа в посока Кулата, София, път I-1. \r\nИндикативната стойност за изпълнение на обществената поръчка за лот 3.2.2 е 430 525 209 лв. без ДДС.  \r\nИ на двата лота трафикът ще се регулира чрез Интелигентни транспортни системи и системи за наблюдение – пътни станции за засичане на трафика, за видеонаблюдение, метеорологично наблюдение и др. \r\nСрокът за изпълнение на всяка от обществените поръчки е 1556 дни и включва времето за проектиране и строителство.  \r\nКандидатите за проектиране и изграждане на лот 3.2.1 могат да подават офертите си до 17,30 ч. на 8 ноември 2018 г., а за лот 3.2.2 до 17,30 ч. на 15 ноември 2018 г.", "date": "2018.08.28", "title": "АПИ стартира обществените поръчки за проектиране и строителство на платното за София на АМ „Струма“ през Кресненското дефиле"}
{"url": "http://www.focus-news.net/news/2018/08/28/2560806/aleksandar-nenkov-gerb-ako-ima-nyakoy-otgovoren-za-katastrofata-kray-svoge-nyama-da-bade-poshtaden.html", "text": "Ако има някой отговорен, той няма да бъде пощаден. Независимо коя е фирмата и кой е управлявал. Това каза на брифинг народният представител от ПГ на ГЕРБ Александър Ненков за искането на БСП правителството да подаде оставка заради тежката катастрофа край Своге на 25 август, предаде репортер на  Агенция „Фокус“ . „ГЕРБ винаги носи своята отговорност“, обяви той. „Подозирам, че от БСП нямат желание да се търси истинският виновник. Ако имаха желание като хора да се намери причината, можеше да изчакат поне няколко дни. Това означава, че като водеща партия не вярват на институциите в държавата“, коментира Ненков.  \r\n„За оставки и корупция говорят хората, които въведоха модела „батко и братко“, заяви депутатът. „Това че Бойко Борисов е виновен за смъртта на хората в катастрофата е чисто безочие“, посочи Александър Ненков. „Искаме виновният за катастрофата да поеме своята отговорност, независимо кой е бил директор, проектант и т.н.“, каза още той. \r\nБиляна ИВАНОВА", "date": "2018.08.28", "title": "Александър Ненков, ГЕРБ: Ако има някой отговорен за катастрофата край Своге - няма да бъде пощаден"}
{"url": "http://www.focus-news.net/news/2018/08/28/2560828/gabrovo-69-godishna-zhena-ot-grada-e-stanala-zhertva-na-telefonna-izmama-s-5-000-leva.html", "text": "69-годишна жена от Габрово е станала жертва на телефонна измама с 5 000 лева. Сигнал за инцидента е получен вчера, съобщиха от пресцентъра на  Областна дирекция на МВР – Габрово . Измамата е станала по  сценария „съдействие при провеждане на акция за залавяне на телефонни измамници“. Жената хвърлила през терасата на дома си плик с 3150 лева и 1000 евро. По случая е образувано досъдебно производство.", "date": "2018.08.28", "title": "Габрово: 69-годишна жена от града е станала жертва на телефонна измама с 5 000 лева"}
{"url": "http://www.focus-news.net/news/2018/08/28/2560829/smolyan-v-grada-be-otkrita-sinya-staya-za-izslushvane-na-detsa-zhertvi-i-izvarshiteli-na-prestapleniya.html", "text": "В Смолян бе открита „Синя стая” за  изслушване на деца жертви и извършители на престъпления, предаде репортер на  Радио „Фокус“ – Смолян . На откриването присъстваха заместник-министърът на правосъдието Евгени Стоянов, представителят на швейцарското междинно звено Олга Йончева, кметът на Община Смолян – Николай Мелемов, зам.-областният управител Владимир Гърбелов, председателят на Районен съд Смолян – Петър Маргаритов, зам. директорът на ОДМВР-Смолян – Димитър Ежев, директорът на регионалната дирекция „Социално подпомагане“ – Петя Пампорова,  Елена Караджова от отдел „Закрила на детето“ и представители на различни институции. \r\nПред присъстващите председателят на Районен съд – Смолян Петър Маргаритов заяви, че това е шестото помещение за щадящо изслушване на малолетни и непълнолетни, изградено от Министерството на правосъдието с финансовата подкрепа на Българо-швейцарската програма за сътрудничество по проект „Укрепване на правния и институционалния капацитет на съдебната система в сферата на правосъдието за деца” по Тематичен фонд „Сигурност”. Помещението е предоставено безвъзмездно от Община Смолян. Партньор по проекта са още Окръжен съд – Смолян и Районен съд – Смолян. Маргаритов припомни, че през 2017 г. са провели срещна с кмета на Смолян, на която са обсъждали направата на Синя стая и са получили разбиране. Веднага след това процедурата е стартирана и за малко повече от година проектът се реализира. Той отбеляза, на територията на региона, има няколко подобни стаи. Новооткритата Синя стая в Смолян се намира извън сградата на съда, с оглед на щадящо правосъдие към децата.  \r\n„Годишно в Окръжен и Районен съд – Смолян се изслушват над 100 деца по различни дела. Досегашната практика на съда беше детето да се изслушва в съдебната зала или в стаята на съдията, но по този начин децата се притесняваха от обстановката в съдебната зала. В новите помещения има място, в което да стоят страните и такова, в което детето да бъде разпитвано от психолог или съдия. Имаме видео и аудиовръзка, за да могат страните да задават въпроси, които си интерпретират от психолог“, каза още Маргаритов. \r\nКметът на Смолян Николай Мелемов заяви, че откриването на Синята стая в Смолян е пример добрата работа и взаимодействие на институциите в община Смолян и грижата за децата, защото трябва да се грижим и да пазим психиката на нашите деца. \r\nНели ГЕРГЬОВСКА", "date": "2018.08.28", "title": "Смолян: В града бе открита „Синя стая“ за  изслушване на деца жертви и извършители на престъпления"}
{"url": "http://www.focus-news.net/news/2018/08/28/2560830/stara-zagora-vlak-e-blasnal-lek-avtomobil-na-zhp-prelez.html", "text": "Влак е блъснал лек автомобил на жп прелез. По непотвърдена информация в катастрофата е участвал и втори влак, предстои да бъде разследван случаят. Това съобщиха за  Агенция „Фокус“  от пресцентъра на  ОДМВР-Стара Загора  . Сигнал за инцидента е получен в 17.15 часа. В момента полицейски патрули пътуват към мястото на катастрофата.  Очаквайте подробности .  \r\nДаяна ДЮЛГЕРОВА", "date": "2018.08.28", "title": "Стара Загора: Влак е блъснал лек автомобил на жп прелез"}
{"url": "http://www.focus-news.net/news/2018/08/28/2560809/toma-bikov-gerb-bsp-pishtyat-pod-krasta-na-moralen-stozher-koyto-ne-mogat-da-nosyat.html", "text": "БСП „пищят“ под кръста на морален стожер, който не могат да носят. Това каза народният представител от ПГ на ГЕРБ Тома Биков, предаде репортер на  Агенция „Фокус“ . „Когато си морален стожер, трябва да си такъв първо към себе си“, обяви той. „БСП се превърна в нещо средно между жълт вестник и другарски съд“, коментира Тома Биков. „Омръзна ни да обясняваме, че в демократична държава има демократични механизми за подаване на оставка. Подавали сме оставка по тези механизми и след това сме печелили избори“, заяви депутатът във връзка с искането на БСП правителството да подаде оставка. „Имаме готовност да поемаме отговорност, винаги сме го правили. Но не Корнелия Нинова е тази, която решава кой е прав, кой крив. Тя може да решава това само в БСП“, посочи Биков.  \r\nПо повод пътния инцидент с участието на бащата на президента Румен Радев депутатът от ГЕРБ обясни: „Проблемът е, че другият човек се пише виновен. А и на двамата е трябвало да бъде съставен протокол“. „Представете си в случая да беше който и да е от ГЕРБ, от Хасково например, с 8 дни да има забавяне - колко пресконференции щеше да има БСП по този казус“, коментира Тома Биков. \r\nБиляна ИВАНОВА", "date": "2018.08.28", "title": "Тома Биков, ГЕРБ: БСП „пищят“ под кръста на морален стожер, който не могат да носят"}
{"url": "http://www.focus-news.net/news/2018/08/28/2560831/sofiya-izteglen-e-kamionat-koyto-nadvisna-nad-rekata-pri-lavov-most.html", "text": "Изтеглен е товарният автомобил, който надвисна над реката при Лъвов мост. Това съобщиха за  Агенция „Фокус“  от пресцентъра на МВР. Няма данни за пострадали. По време на изтеглянето движението в района не е било възпрепятствано.", "date": "2018.08.28", "title": "София: Изтеглен е камионът, който надвисна над реката при Лъвов мост"}
{"url": "http://www.focus-news.net/news/2018/08/28/2560832/predstoyashti-sabitiya-v-stranata-za-29-avgust-agentsiya-fokus.html", "text": "*** \r\nОт 10.00 часа Министерският съвет ще проведе редовно правителствено заседание. \r\n*** \r\nОт 7.30 часа пред централния вход на УМБАЛСМ „Н.И. Пирогов“ ще бъде даден брифинг с актуална информация за състоянието на настанените в болничното заведение пострадали от катастрофата край Своге.  \r\n*** \r\nОт 9.00 часа пред сградата на БАН (бул. „Цар Освободител“) работещите в Националния институт по метеорология и хидрология (НИМХ) ще излязат на протест. В 9.30 часа пред сградата на Министерския съвет протестиращите ще поставят отново исканията си за извеждане на НИМХ от БАН.  \r\n*** \r\nОт 10.30 часа в Специализирания наказателен съд ще се проведе заседание за разглеждане на молба за изменение на мярка за неотклонение от „Задържане под стража“ в по-лека по отношение на подсъдимата Десислава Иванчева.  \r\n*** \r\nВ 7.10 часа в зала 5 на Министерството на образованието и науката ще бъде изтеглен изпитният вариант за втория държавен зрелостен изпит по предмет по избор. Вариантът ще важи за всички предмети. Изпитът ще започне в 8.00 часа. След 16.30 часа на сайта на Министерството ще бъдат публикувани тестовете по различните предмети с ключ с верните отговори.  \r\n*** \r\nОт 10.30 часа в залата на  бул. „Витоша” 18  (централата на ДСБ), експерти от екипа на Управленска алтернатива на Демократична България ще дадат пресконференция, на която ще представят екшън план за устойчиво управление на информационните ресурси в държавната администрация. \r\n*** \r\nОт 11.00 часа в Националния пресклуб на БТА ще се проведе пресконференция на Сдружение „Граждани за устойчиво развитие“ за спиране на търга за ЛОТ 3.2 от автомагистрала „Струма“ в Кресненското дефиле.  \r\n*** \r\nОт 12.00 часа в зала 1 на Столична община пресконференция ще дадат кметът на София Йорданка Фандъкова и председателят на Столичния общински съвет и председател на Фондация „София – Европейска столица на спорта“ Елен Герджиков. По време на събитието ще бъде обявено запазването на титлата „Европейска столица на спорта“ и Програмата от спортни прояви на Фондацията за 2019 г.  \r\n*** \r\nОт 12.00 часа в Заседателна зала на БТА ще се проведе пресконференция по повод организирането на XIV Световна среща на българските медии. \r\n*** \r\nОт 12.00 часа пред Министерството на земеделието, храните и горите ще се проведе основната демонстрация от изданието на Фермерския фестивал. Пъдпъдъчите яйца са темата на изданието.  \r\n*** \r\nОт 13.00 часа в централата на ПП АБВ (ул. „Врабча“ 23) ръководството на партията ще даде пресконференция. В нея ще участват основателят на АБВ и президент на България (2002-2012) Георги Първанов, председателят на АБВ-младежи за София Пламена Заячка и председателят на политическата сила Румен Петков. На събитието ще бъде изразена позиция по взаимоотношенията между България и Македония.  \r\n*** \r\nОт 18.00 часа в градската художествена галерия ще бъде представена изложбата „Идентичност между символика и цветове“.  \r\n*** \r\nОт 9.00 часа на плаж „Камчия“ пред клуб-ресторант „Кристал“ ще бъде открити VII-те Летни универскитетски спортни игри.  \r\n*** \r\nОт 11.00 часа на бул. „В. Левски“, в южното платно на бул. „В. Левски“ срещу ул. „Дубровник“, ще се състои официална церемония „Първа копка“ за успешен старт на строително-монтажните работи  на обект \"Реконструкция на улична мрежа по трасето на бул. \"Васил Левски\" в участъка от ул. \"Подвис\" до  бул. \"8-ми Приморски полк\" в т.ч. велоалея, изпълняване на мероприятия за подобряване на достъпната среда и ремонт на автомобилни и пешеходни подлези\" по проект „Интегриран градски транспорт на Варна – втора фаза“.  \r\n***    \r\nОт 09.00 часа в Спортен център „Хемус“  започва Държавно първенство по тенис за мъже н жени – официално откриване.  \r\n***  \r\nОт 10.00 часа в Читалище „Надежда - 1869“ ще се проведе Творческо ателие „Красотата на фолклора“ с Райчо Димитров.  \r\n***  \r\nОт 10.30 часа в пресклуба на БТА ще се състои пресконференцията на Бюрото по труда.  \r\n***  \r\nОт 11.00 часа в пресклуба на БТА ще се състои пресконференция на фотографа Найден Найденов във връзка с предстоящата изложба \"Хората на Европа\". Найден Найденов е дългогодишен фотограф  на БТА, в. Борба, в. Янтра Днес и други медии. Живее в България и във Франция.  \r\n***  \r\nОт 13.00 часа в Читалище „Надежда - 1869“ започва инициативата „В помощ на библиотекаря“ – кампания за ученици от 5 до 8 клас.  \r\n***  \r\nОт 20.00 часа на Сцена „Арт лято“ до ХГ „Борис Денев“ започва  „Моята вдъхновяваща история – Vol. 2“.  \r\n*** \r\nОт 18.30 часа в Общината ще бъде открита изложба от уникални съкровища. Експонатите от изложбата са намерени при разкопките на могила в Гълъбово, по-стара от древната Троя, известна в научните среди като „Култура Гълъбово\", позната на археолозите от цял свят, но малко известна у нас.   \r\n*** \r\nОт 10.30 часа в художествената галерия в Добрич ще бъде открита изложба на детски рисунки „Моето лято в галерията“. Ще бъдат връчени и наградите от едноименния конкурс.  \r\n*** \r\nОт 10.30 часа в заседателната зала на Община Каварна ще се проведе пресконференция на доц. д-р и.н Бони Петрунова, Нина Ставрева кмет на община Каварна и Пенко Георгиев директор на Исторически музей-Каварна. \r\n*** \r\nОт 17.30 часа в залата на Възрожденското училище ще се проведе обществено обсъждане на изпълнението на бюджета и сметките за средства от Европейския съюз на Община Кюстендил и състоянието на общинския дълг към 31 декември 2017 година. \r\n*** \r\nОт 10.00 часа в пресклуба на БТА ще се състои пресконференция на НПО Сдружение „Бъдеще за с. Труд“  на тема „Нередности в местната власт и бъдещи действия\".  \r\n*** \r\nОт 11. 00  часа в в зала №105 на Общината ще се проведе пресконференция на ръководството на Общински съвет - Сливен. Пресконференцията е по повод предстоящото на 30 август заседание на Общинския съвет. \r\n*** \r\nОт 10.00 часа в парк „Артилерийски“ ще бъдат показани въоружение и техника от военнослужещи от 38-и механизиран батальон-Стара Загора по повод 20 години от създаването на Втора тунджанска механизирана бригада.  \r\n*** \r\nОт 10.00 часа до 12.30 часа в Детския отдел на библиотека „Родина“ ще се проведе лятна детска академия.  \r\n*** \r\nОт 11.00 часа в зала 2 на Община Стара Загора ще се проведе пресконференция по повод провеждането на „BEERфест“. \r\n*** \r\nОт 19.30 часа в Кукления театър ще се проведе Десета международна творческа лаборатория „Оруел“. \r\n***   \r\nОт 10.00 часа в зала 203 на общината ще се проведе брифинг.", "date": "2018.08.28", "title": "Предстоящи събития в страната за 29 август (Агенция „Фокус“)"}
{"url": "http://www.focus-news.net/news/2018/08/28/2560834/kmetat-na-vidin-ognyan-tsenkov-kam-dzhuliya-stefanova-nositel-na-natsionalna-diploma-badi-poslanik-na-tsarstveniya-ni-grad-vidin-pred-balgariya-i-sveta.html", "text": "Бъди посланик на царствения ни град Видин пред България и света, с тези думи Огнян Ценков, кмет на Община Видин поздрави Джулия Стефанова, която е носител на Стефанова почетното отличие на Министерството на образованието и науката „Национална диплома”, предаде репортер на  Радио \"Фокус\"-Видин . На специална церемония  Веселка Асенова, началник на Регионално управление на образованието във Видин връчи на зрелостничката Джулия Стефанова почетното отличие. На събитието присъстваха Огнян Ценков, кмет на Община Видин, Любомир Георгиев,  директор на гимназията с преподаване на чужди езици „Йордан Радичков“, чиято възпитаничка е Джулия Стефанова, както и родителите на момичето, преподаватели, съученици и приятели. \r\n„Национална диплома” се присъжда на ученици, завършили средното си образование с успех отличен 6.00 по всички предмети от курса на обучение и с изявени способности в областта на науките, технологиите, изкуствата и спорта. Отличието има морална стойност и е признание за високи постижения на ученици от българските училища. \r\nПри връчването на престижното отличие Веселка Асенова изрази своето вълнение и удовлетворение за високите успехи, постигнати от Джулия. Тя сподели гордостта си, че в града ни има такива млади хора и й пожела да бъде здрава, щастлива, да завърши висшето си образование и да се върне да работи в родното си място. \r\nЛюбомир Георгиев също поздрави зрелостничката и разказа за  спечелените от нея награди през годините й на обучение, една от които е I-во място на Цветната олимпиада по английски език през учебната 2013/2014 г. По този начин Джулия се нарежда сред малцината свои връстници от цялата страна, получили престижната награда от Министерството. \r\nОгнян Ценков приветства младото момиче с думите: „Скъпа Джулия, като кмет на Община Видин за мен е гордост и радост да те поздравя с постигнатото високо отличие. То е много значимо за нас, защото тази година е връчено на общо 40 зрелостници от цялата страна и ти си една от тях. Най-ценното богатство за нас са младите хора и ние сe гордеем с теб”. Ценков подари на отличничката книгата „България: Туризъм, Фестивали, Традиции“, с посланието: „Нека пътищата пред теб бъдат открити и успешни, покорявай нови върхове със същия устрем и талант, бъди посланик на царствения ни град Видин пред България и света!“, каза кметът на Видин. \r\nАнна ЛОЗАНОВА", "date": "2018.08.28", "title": "Кметът на Видин Огнян Ценков към Джулия Стефанова, носител на „Национална диплома“: Бъди посланик на царствения ни град Видин пред България и света"}
{"url": "http://www.focus-news.net/news/2018/08/28/2560836/burgas-intenzivno-e-dvizhenieto-v-oblastta-patishtata-sa-normalno-prohodimi.html", "text": "Интензивно е движението в Област Бургас, пътищата са нормално проходими. Това каза за  Радио „Фокус“ – Бургас  дежурният от Областно пътно управление - Бургас. По-натоварено е движението по пътя към кв. „Ветрен“ и по АМ „Тракия“ в района на град Бургас. Интензивен е трафикът в посока Поморие-Несебър-Слънчев бряг, както и този в района на Военноморска база Бургас край с. Атия. \r\nНатоварено е движението и в град Бургас. Интензивно е в района на кръстовището с кръгово движение „Трапезица“, пред хотел „Мираж“, по централните улици на града – „Иван Вазов“, „Христо Ботев“, „Генерал Гурко“, „Цар Симеон“ и „Мария Луиза“, по булевардите „Сан Стефано“, „Демокрация“, „Тодор Александров“ и „Захари Стоянов“. \r\nМария ГЕОРГИЕВА", "date": "2018.08.28", "title": "Бургас: Интензивно е движението в областта, пътищата са нормално проходими"}
{"url": "http://www.focus-news.net/news/2018/08/28/2560837/blagoevgrad-bez-zabavyane-se-izvarshva-preminavaneto-prez-granichnite-punktove-kulata-i-ilinden.html", "text": "Без забавяния се извършва преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. Нормално натоварено е и движението на българо-македонската граница. \r\nЛивия НИНОВА", "date": "2018.08.28", "title": "Благоевград: Без забавяне се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/08/28/2560814/ministar-nikolay-nankov-ne-sme-se-opitvali-da-prikrivame-nishto-za-katastrofata-kray-svoge-iznesohme-informatsiya-che-ima-problem-s-nastilkata.html", "text": "Не сме се опитвали да прикриваме нищо, изнесохме информация, че има проблем с пътната настилка. Дали това е причината за инцидента, ще установят компетентните органи. Това каза на брифинг регионалният министър Николай Нанков по повод искането на БСП правителството да подаде оставка заради тежката катастрофа край Своге на 25 август, предаде репортер на  Агенция „Фокус“ . „Становището на АПИ за пътната настилка е предадено в Националната следствена служба“, посочи той. „Уведомленията от АПИ ще се окажат 7, а не 5, за отстраняване на нередности по пътя“, коментира Николай Нанков. „Призовавам всички институции за свои действия или бездействия да си понесат отговорността“, заяви регионалният министър. „Защо БСП не поискаха оставката на общинските власти в Своге, много се говори за мантинелата, която е в компетенцията на общинската администрация“, попита Нанков. „Имаме трафик камера, която освен да брои колите, отчита и скоростта. Много ще е интересно с каква скорост ежедневно са се движили там автомобилите и автобусите, но не мога да оглася тези данни“, посочи регионалният министър.  \r\nБиляна ИВАНОВА", "date": "2018.08.28", "title": "Министър Николай Нанков: Не сме се опитвали да прикриваме нищо за катастрофата край Своге - изнесохме информация, че има проблем с настилката"}
{"url": "http://www.focus-news.net/news/2018/08/28/2560823/telma-makedoniya-sdsm-planira-300-400-hilyadi-evro-za-kampaniyata-za-referenduma.html", "text": "Кампанията на СДСМ за референдума ще струва само 300-400 хил. евро. Прецизна сметка няма дори председателят му Зоран Заев, но подчертава, че парите са предназначени само за вербуване в медийното пространство, предава скопският телевизионен канал  „Телма“. \r\nЗаев подчерта, че няма насрочена среща с лидера на опозиционната ВМРО-ДПМНЕ Християн Мицковски, но подчерта необходимостта от такава. Партията на Мицковски все още не е решила каква кампания ще води: за бойкот или за гласуване „против“ на референдума, но вече мисли какво би било, ако референдумът се провали. В интервю за скопската телевизия „Алфа“ Мицковски косвено говори за предсрочни избори в страната.  \r\n„Ако политиците не успеят да спечелят, тогава те губят легитимността, дадена им от хората. И е логично: след една - да я нарека - скъпо струваща статистическа операция, ако референдумът не бъде успешно проведен, Заев ще бъде делегитимиран премиер на тази държава и след това ще последват някои други политически процеси“, изрази увереност председателят на ВМРО-ДПМНЕ. \r\nПо-рано Мицковски призова депутатите да не използват държавни пари за кампанията, тъй като партията разполага със собствени средства. Дали ще се вслушат в съвета му ще стане ясно в сряда, 29 август, когато коалицията, водена от ВМРО-ДПМНЕ, ще уведоми председателя на парламента Талат Джафери за решението си. След това, от парламентарния координационен орган за референдума ще определят как ще бъдат изразходвани 1,3 милиона евро, отпуснати за медийна кампания.  Тереза Герова", "date": "2018.08.28", "title": "„Телма“ (Македония): СДСМ планира 300-400 хиляди евро за кампанията за референдума"}
{"url": "http://www.focus-news.net/news/2018/08/28/2560838/d-r-emil-kabaivanov-kmet-na-karlovo-pet-ulitsi-sa-remontirani-v-grada-ot-nachaloto-na-godinata-predstoi-otkrivaneto-na-nay-golyamata-peshehodna-zona-ul-vodopad.html", "text": "Пет улици са ремонтирани в град Карлово  от началото на 2018 година. Това каза в предаването „Часът на Карлово“ по  Радио „Фокус“ – Пловдив  д-р Емил Кабаиванов, кмет на Общината. Ремонтирани са улиците „Тодор Каблешков”, „Александър Стамболийски”, „Васил Левски”, „Тодор и Ана Пулеви” и „Водопад“.  По думите на д-р Емил Кабаиванов, ул. „Водопад“ в Карлово ще се превърне в най-голямата пешеходна зона в града. „Предстои нейното завършване и откриването й. Остава да се извършат дейности по оборудване с необходимите елементи на градската среда, също да се озелени“, обясни кметът на Карлово. \r\n„Фокус“ припомня, че предстои ремонт на улици в 15 населени места на територията на Община Карлово. В близките няколко дни ще бъдат сключени договори с изпълнителите, като ремонтите са стъпка от изпълнението на инвестиционната програма на Общината. Ще се извърши ремонт на улици, посочени от кметовете на съответните населени места. \r\nТони МИХАЙЛОВ", "date": "2018.08.28", "title": "Д-р Емил Кабаиванов, кмет на Карлово: Пет улици са ремонтирани в града от началото на годината, предстои откриването на най-голямата пешеходна зона – ул. „Водопад“"}
{"url": "http://www.focus-news.net/news/2018/08/28/2560827/sofiya-informatsiya-za-sastoyanieto-na-postradalite-v-katastrofata-kray-svoge-nastaneni-v-umbalsm-pirigov-shte-bade-dadena-na-brifing-na-29-avgust.html", "text": "Информация за състоянието на пострадалите в тежката автобусна катастрофа край Своге, настанени в УМБАЛСМ „Н.И. Пирогов“, ще бъде дадена на брифинг от 7.30 часа на 29 август. Това съобщи  говорителят на УМБАЛСМ „Н.И. Пирогов“  Мария Пойразова.", "date": "2018.08.28", "title": "София: Информация за състоянието на пострадалите в катастрофата край Своге, настанени в УМБАЛСМ \"Пиригов\", ще бъде дадена на брифинг на 29 август"}
{"url": "http://www.focus-news.net/news/2018/08/28/2560835/dots-d-r-lyudmil-vagalinski-naim-pri-ban-ne-dopuskam-vazmozhnostta-otkritata-statuya-na-antichen-grad-herakleya-sintika-da-e-bila-obezglavena-umishleno.html", "text": "Не допускам възможността откритата статуя на античен град Хераклея Синтика да е била обезглавена умишлено. Това каза за  Радио „Фокус“ – Пирин  доц. д-р Людмил Вагалински, директор на Националният археологически институт с музей към Българската академия на науките (НАИМ към БАН) и ръководител на проучванията на античен град Хераклея Синтика. По думите му откритото до този момент показва, че тя е била положена много внимателно под стълбището след вражеско нападение. „Целта е била нейното запазване като липсват всякакви следи от извършено посегателство върху статуята. Освен това не случайно при полагането на статуята, тя е била внимателно покрита. Тоест хората са се погрижили за нейното запазване. Също така няма такива прояви в този период. Това, което е било правено, особено с римски императори по решение на Сената – името на съответния император, ако Сената е решил, че не е управлявам добре, да бъде заличено. Самото обезглавяване е станало факт много по-късно“, подчерта доц. Вагалински. Той обясни, че към края на IV и особено през първата половина на V век, когато ранното християнство най-сетне става държавна религия е имало по-крайни християни, които са рушали светилища, унищожават статуи и въобще със сила налагали новата религия.  \r\n„Но за периода, който говорим не е имало такова отношение като обезглавяване на статуи“, каза още доц. Вагалински. Той изрази надежда, че ще имат възможността да работят на обекта още поне един месец, за да отметнат работата, която са планирали и да довършат сондажа, в който е намерена статуята, а и наоколо да проучят възможностите за намирането на въпросната глава. „Искам да се похваля, че тази година беше много успешна, благодарение на много доброто финансиране, което получихме от Министерски съвет (МС) по предложение на премиера Бойко Борисов. Става дума за 100 000 лв. което е доста пари за редовно планирани разкопки. Благодарение на това ние работихме много интензивно два месеца. Намерихме 5 надписа, от които 3 са императорски. Много интересни“, отбеляза доц. Вагалински. Той обясни, че  единият е от средата на III век, става въпрос за „Цезар“.  \r\n„В цялата римска империя за стотици години проучвания има известни само 3 или 4 такива надписа. А ние открихме още 1. Предстои тепърва да го анализираме, а за цяла средна Струма до сега имаме известен само 1 римски надпис, който е намерен в Мелник – територия, която е била контролирана от Хераклея. Самият античен град е много важен, като столица на средна Струма в продължение на много години и едва 2 тежки земетресения съсипват инфраструктурата и градът запада“, каза доц. Вагалински. Според него хубавата новина е, че има много голяма посещаемост на обекта. „Когато започнахме да работим на обекта през април – май, посетителите бяха около 2 000 на ден, въпреки че пътя е лош до там. А сега са се удвоили по данни на директорът на Исторически музей – Петрич Сотир Иванов, защото както знаете те си водят статистики, чрез продажбата на билети. Важно е да отбележим, че всички постъпления от обекта отиват в Община Петрич. Ние е взимаме нищо за София. Не, че не бих могъл, но смятам, че така е по-добре за Петрич и Югозападна България“, обобщи доц. Вагалински. \r\nЛивия НИНОВА", "date": "2018.08.28", "title": "Доц. д-р Людмил Вагалински, НАИМ при БАН: Не допускам възможността откритата статуя на античен град Хераклея Синтика да е била обезглавена умишлено"}
{"url": "http://www.focus-news.net/news/2018/08/28/2560840/sofiya-vavezhda-se-organizatsiya-na-dvizhenieto-za-remont-na-bul-pencho-slaveykov-ot-ul-tsar-asen-i-vi-do-bul-praga-na-29-avgust.html", "text": "Въвежда се организация на движението за ремонт на бул. „Пенчо Славейков“ от ул. „Цар Асен I-ви“ до бул. „Прага“ на 29 август, съобщиха от пресцентъра на  Столична община .  \r\nОт 00.00 часа на 29.08.2018 г. до 24.00 часа на 15.09.2018 г. се забранява влизането на пътни превозни средства по североизточната половина от пътното платно на бул. „Пенчо Славейков“, в участъка от ул. „Свиленица“ до бул. „Прага“.  \r\nОт 00.00 часа на 29.08.2018 г. до 24.00 часа на 15.09.2018 г. се закриват местата за почасово платено паркиране по следните улици:  \r\n-  бул. „Пенчо Славейков“, в участъка от ул. „Свиленица“ до бул. „Прага“;  \r\n-  ул. „Разслатица“, в участъка от бул. „Пенчо Славейков“ до ул. „Патлейна“;  \r\n-  ул. „Цар Петър“, в участъка от бул. „Пенчо Славейков“ до ул. „Патлейна“;  \r\n-  ул. „Христо Станчев“, в участъка от бул. „Пенчо Славейков“ до ул. „Тунджа“;  \r\n- ул. „Княз Борис I“, в участъка от бул. „Пенчо Славейков“ до ул. „Тунджа“;  \r\nИзмества се автобусна спирка с код 0443 „УМБАЛ СВЕТА ЕКАТЕРИНА“ на бул. „Пенчо Славейков“ (за автобусни линии №№ 72 и N4), успоредно на съществуващото си положение в активната лента за движение, в посока бул. „Прага“.", "date": "2018.08.28", "title": "София: Въвежда се организация на движението за ремонт на бул. „Пенчо Славейков“ от ул. „Цар Асен I-ви“ до бул. „Прага“ на 29 август"}
{"url": "http://www.focus-news.net/news/2018/08/28/2560821/ministar-nikolay-nankov-api-shte-otremontira-uchastaka-v-koyto-stana-katastrofata-kray-svoge-za-svoya-smetka.html", "text": "На 27 август УС на АПИ взима решение за отремонтиране за тяхна сметка на участъци, които са компрометирани по трасето. Изключение е участъкът на пътното произшествие, в който се водят процесуално-следствени действия. Това каза на брифинг регионалният министър Николай Нанков в отговор на въпрос ще бъдат ли предприети спешни мерки за ремонт на участъка, в който стана тежката катастрофа край Своге, предаде репортер на  Агенция „Фокус“ . „След разрешение на водещите разследването органи, ще започне отремонтирането и на този участък“, обяви той. „След изтичането на гаранционния срок 15 август, който беше даден на фирмата, да си отстрани дефектите по целия пътен участък, на 20 август от АПИ са информирали, че изпълнителят отказва да си изпълни ангажименти. На 24 август е подаден доклад до УС на АПИ“, обясни регионалният министър. „Откакто съм министър това е първият случай, в който фирма не иска да си изпълни задълженията по гаранция по договор“, коментира Николай Нанков. „Отремонтирането на 21 участъка, констатирани с протокол към юни, ще започне до края на утрешния ден“, заяви той. \r\nБиляна ИВАНОВА", "date": "2018.08.28", "title": "Министър Николай Нанков: АПИ ще отремонтира участъка, в който стана катастрофата край Своге за своя сметка"}
{"url": "http://www.focus-news.net/news/2018/08/28/2560841/gd-granichna-politsiya-trafikat-e-intenziven-na-gkpp-kalotina-gkpp-kapitan-andreevo-gkpp-lesovo-gkpp-dunav-most-ruse-gkpp-dunav-most-vidin-gkpp-kardam-i-gkpp-durankulak.html", "text": "На българо-сръбската граница, на ГКПП \"Калотина\" трафикът е интензивен на изход от леки автомобили, по данни към 18.00 часа. това съобщиха от пресцентъра на  ГД \"Гранична полиция\" . На българо-турската граница, на ГКПП \"Капитан Андреево\" и ГКПП \"Лесово\" трафикът е интензивен на вход от леки автомобили. На българо-румънската граница, на ГКПП \"Дунав мост - Русе\" и ГКПП \"Дунав мост - Видин\" трафикът е интензивен на вход и изход, а на ГКПП \"Кардам\" и ГКПП \"Дуранкулак\" - на вход за леки автомобили. \r\nНа българо-македонската и българо-гръцката граница трафикът е нормален на всички контролно-пропускателни пунктове.", "date": "2018.08.28", "title": "ГД \"Гранична полиция\": Трафикът е интензивен на ГКПП \"Калотина\",  ГКПП \"Капитан Андреево\", ГКПП \"Лесово\", ГКПП \"Дунав мост - Русе\", ГКПП \"Дунав мост - Видин\", ГКПП \"Кардам\" и ГКПП \"Дуранкулак\""}
{"url": "http://www.focus-news.net/news/2018/08/28/2560842/mvr-rakovodstvoto-na-gdpbzn-e-provelo-sreshta-sas-sindikalnite-partnyori.html", "text": "В срещата, проведена в сградата на ГДБПЗН, са участвали представители на ръководството на дирекцията и синдикалните организации в Министерството на вътрешните работи. Това съобщиха от пресцентъра на  МВР . По време на разговорите са били дискутиране теми, свързани с актуализирането на нормативната уредба, засягаща дейностите на служителите на ГДПБЗН, етапът на изпълнение на стартиралите обществени поръчки за доставка на оборудване и екипировка, както и други актуални въпроси.  \r\nСтарши комисар Красимир Шотаров, директор на Дирекция „Оперативни дейности“ в ГДПБЗН, е запознал социалните партньори с предприетите действия във връзка с трагичния инцидент с пожарен автомобил, случил се преди няколко дни край град Куклен. От ГД „Пожарна безопасност и защита на населението“ са изпратени писма за съдействие до Държавната агенция „Автомобилна администрация“, която да установи нивото на безопасност на пожарния камион. От тяхна страна е поет ангажимент да се проучи документацията, както и да се осъществи контакт със сродни европейски структури за обмен на допълнителна информация. Старши комисар Шотаров уточни, че са проведени разговори за подобряване на нивото на обучението на водачите на специализирана техника в Академията на МВР. Предприети са стъпки за засилване на постоянния инструктаж за техника на безопасност на водачите на пожарни автомобили по места във всички структури на Главната дирекция.", "date": "2018.08.28", "title": "МВР: Ръководството на ГДПБЗН е провело среща със синдикалните партньори"}
{"url": "http://www.focus-news.net/news/2018/08/28/2560844/haskovo-voleybolistite-ot-beroe-trenirat-v-topolovgrad.html", "text": "Приключва летният тренировъчен лагер на волейболистите от “Берое”- Стара Загора в Тополовград. За трета поредна година те ползват прекрасните условия, които им предоставя тополовградският Спортен комплекс. Това съобщиха от пресцентъра на  Община Тополовград . Ежедневните тренировки по волейбол провежда треньорката Марияна Димова. Десет дни спортистите от две възрастови групи – кадети и мъже пребивават в малкия сакарски град, където се чувстват много добре. “Идваме тук заради добрата база, много ни харесва. Ползваме всичко безплатно. Очаровани сме от отношението на кмета Божин Божинов, на управителя на комплекса Стоян Каракашев, на целия персонал. Искам да им благодаря, за това, че тук се чувстваме прекрасно” – каза треньорката Димова, която увери, че догодина със сигурност ще дойдат пак в Тополовград. Обеща и една контролна среща с отбор от висшата лига, за да гледат тополовградчани една интересна волейболна среща на живо.", "date": "2018.08.28", "title": "Хасково: Волейболистите от “Берое” тренират в Тополовград"}
{"url": "http://www.focus-news.net/news/2018/08/28/2560846/sport-daniel-rikardo-shte-poluchi-nakazanie-zaradi-smyana-na-dvigatel.html", "text": "Австралийският пилот от отбора на Ред Бул във Формула 1 Даниел Рикардо ще потегли от последното място на предстоящата този уикенд Гран При на Италия. Такова е наказанието, определено му заради смяна на двигател. То бе наложено заради превишаване на позволения от правилника брой използвани двигатели за един сезон.  \r\nБолидът на Руд Бул ще бъде оборудван с новата, трета еволюция на задвижващата единица, която се очаква да е с повишена мощност. От Ред Бул искат да изпробват новия двигател на пистата \"Монца\", където оценяват като по-малки шансовете си за добро класиране и следователно - рискът за оправдан.  \r\nДругият пилот на тима Макс Верстапен ще остане със стария мотор и в Италия. Той е пети в класирането при пилотите във Формула 1 през този сезон, като след 13 старта младият холандец успя да спечели 120 точки, с две повече от съотборника си.", "date": "2018.08.28", "title": "Спорт: Даниел Рикардо ще получи наказание заради смяна на двигател"}
{"url": "http://www.focus-news.net/news/2018/08/28/2560843/kyustendil-poradi-propadane-na-patnoto-platno-e-ogranicheno-dvizhenieto-na-tovarni-avtomobili-nad-35-tona-po-patya-smolichano-pelatikovo.html", "text": "Поради пропадане на пътното платно е ограничено движението на товарни автомобили над 3,5 тона по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 31 август. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.08.28", "title": "Кюстендил: Поради пропадане на пътното платно е ограничено движението на товарни автомобили над 3,5 тона по пътя Смоличано – Пелатиково"}
{"url": "http://www.focus-news.net/news/2018/08/28/2560845/veliko-tarnovo-obshtina-gorna-oryahovitsa-podgotvya-proekt-za-prevrashtaneto-na-krepostta-ryahovets-v-turisticheska-atraktsiya-predvizhda-se-tam-da-ima-i-uchilishte-po-arheologiya.html", "text": "Община Горна Оряховица подготвя проект за превръщането на крепостта Ряховец в туристическа атракция, предвижда се там да има и училище по археология. Това каза пред журналисти кметът на Общината инж. Добромир Добрев, предаде репортер на  Радио „Фокус“ – Велико Търново . По думите на градоначалника, детайлите около проекта са в процес на уточняване и тепърва ще се изяснява цялостната му визия. „Ще кандидатстваме по ОП „Региони в растеж“, приоритетна ос 6 „Регионален туризъм“ с готова концепция за финансирането на бъдещия туристически атракцион. Целта ни е да сме сред първите кандидатствали, понеже ресурсът е ограничен. Приоритет ще бъде инфраструктурата за достъпна среда, както и за достъпа до крепостта. Предвиждаме създаването на археологическо училище, смятаме, че има потенциал като туристически обект. В България няма такъв атракцион, в който млади хора сами да изучават историята си на терен, а защо не и създаване на зелени училища“, коментира кметът. \r\nТой допълни, че Общината ще продължи да заделя средства за разкопките, които се случват на крепостта Ряховец, като ще се вложат усилия и в увеличаване на сумата, която се заделя. \r\nМария НЕДЕВА", "date": "2018.08.28", "title": "Велико Търново: Община Горна Оряховица подготвя проект за превръщането на крепостта Ряховец в туристическа атракция, предвижда се там да има и училище по археология"}
{"url": "http://www.focus-news.net/news/2018/08/28/2560847/blagoevgrad-intenziven-e-trafikat-po-avtomagistrala-struma-i-glaven-pat-e-79-v-dvete-posoki.html", "text": "Интензивен е трафикът по автомагистрала „Струма“ и главен път Е-79 в посока София – Гърция и обратно. От Областно пътно управление – Благоевград съобщиха за  Радио „Фокус“ – Пирин , че пътищата в региона са сухи и нормално проходими. Натоварен трафик, но без задръствания или колони от автомобили има ѝ по второкласен път 19 Симитли – Гоце Делчев. През деня са регистрирани два инцидента. Първият от тях е между автобус и микробус на пътя Банско – Гоце Делчев при разклона за село Елешница. При вторият инцидент, лек автомобил е паднал в река Глазне. При катастрофите няма пострадали хора, нанесени са само материални щети. \r\nВ Благоевград натоварено е движението в централна градска част. Ремонти се извършват единствено по улица „Марица“, като преминаването в някои участъци от нея е ограничено. Няма регистрирани пътни инциденти. \r\nЛивия НИНОВА", "date": "2018.08.28", "title": "Благоевград: Интензивен е трафикът по автомагистрала „Струма“ и главен път Е-79 в двете посоки"}
{"url": "http://www.focus-news.net/news/2018/08/28/2560839/yeni-safak-turtsiya-e-dalboko-ogorchena-ot-komentarite-na-emanyuel-makron-onosno-priemaneto-y-v-es.html", "text": "Турция е „дълбоко огорчена“ от коментарите на френския президент Еманюел Макрон относно перспективите за приемането й в Европейския съюз, съобщава електронното издание на турския вестник Yani Safak, като се позовава на изявление на Министерството на външните работи в Анкара.  \r\n„Думите на френския президент Еманюел Макрон, че нашата страна е антиевропейски настроена, не съответстват на действителността“, се подчертава в разпространения текст. \r\n„Те са далеч от разбирането на реалностите в Турция“, се казва още в изявлението от външнополитическото ведомство в Анкара. „Страната ни премина през много труден период след опита за преврат на 15 юли (2016 г. – б. р), въпреки това миналия месец извънредното положение в страната беше вдигнато, Турция влезе във фаза на нормализация и преминаване към президентска система на управление, която благоприятства нейния напредък, особено що се отнася до реформите, изисквани от Европейския съюз“, пише още в позицията на турското външно министерство, цитирана от изданието. \r\n„Твърденията на Макрон за Турция, въпреки нашите многократни обяснения, показва колко далеч е той от разбирането на реалностите в Турция“, се подчертава в текста, цитиран от Yеni Safak. \r\nВ изявлението на Министерството на външните работи на Турция се посочва отново, че страната е неделима част от Европа както от политическа, така и от историческа и географска гледна точка. \r\nВ позицията на министерството се проблематизира  многократната употреба на термина „ислямски терор“ в речта на Макрон.„Бихме желали още веднъж да подчертаем, че е сериозна грешка религията да се свързва с подобни действия, като се пренебрегва фактът, че тероризмът няма религия, народност или раса“, категорични са от турското външнополитическо ведомство.", "date": "2018.08.28", "title": "Yeni Safak: Турция е „дълбоко огорчена“ от коментарите на Еманюел Макрон оносно приемането й в ЕС"}
{"url": "http://www.focus-news.net/news/2018/08/28/2560848/sliven-obshtinata-priklyuchi-pochistvaneto-na-rayona-v-bivsheto-nachalno-uchilishte-hadzhi-dimitar.html", "text": "Приключиха дейностите по почистване в района на бившето Начално училище „Хаджи Димитър“, в кв. „Клуцохор“ в Сливен. Това информира заместник – кметът по финансите Румен Иванов, съобщиха от пресцентъра на  Общината . \r\nУчилището, което през 2008 г. беше закрито с решение на Общински съвет – Сливен ще бъде ремонтирано. Предвижда се да бъдат изградени два центъра за предоставяне на услуги за подкрепа в общността и в семейна среда – Център за обществена подкрепа и Дневен център за подкрепа на деца с тежки множествени увреждания и техните семейства. Изграждането на центровете ще се осъществи по проект на Община Сливен, с който тя кандидатства по Оперативна програма „Региони в растеж“ 2014-2020 г. \r\n„На по-късен етап Община Сливен ще благоустрои пространството около центровете със собствени средства“,  допълни Румен Иванов. \r\nПрез 2017 г. в района се изградиха  площадки за отдих – детска площадка и фитнес на открито. Две от улиците край училището – „Васил Петлешков“ и „Момина клисура“ бяха асфалтирани.", "date": "2018.08.28", "title": "Сливен: Общината приключи почистването на района в бившето начално училище „Хаджи Димитър“"}
{"url": "http://www.focus-news.net/news/2018/08/28/2560850/stara-zagora-po-parvonachalna-informatsiya-60-godishen-mazh-e-zaginal-pri-intsidenta-na-zhp-prelez.html", "text": "По първоначална информация 60-годишен мъж е загинал при инцидента на жп прелез. Това съобщиха за  Агенция „Фокус“  от пресцентъра на МВР. Сигналът е постъпил преди около час. По първоначална информация на около 60 години е мъжът, който е шофьор на автомобила.  Била е спусната бариерата и жп прелезът е бил уреголиран. В участъка е преминал първи влак и преди вдигането на бариерата шофьорът на автомобила е пресякъл релсите, когато втори влак след него е причинил инцидента.", "date": "2018.08.28", "title": "Стара Загора: По първоначална информация 60-годишен мъж е загинал при инцидента на жп прелез"}
{"url": "http://www.focus-news.net/news/2018/08/28/2560852/smolyan-povishena-e-opasnostta-ot-padashti-kamani-i-po-vsichki-patishta-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е облачно, без валежи. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През деня е получен сигнал за паднали единични камъни по пътя Девин – Михалково, които своевременно са отстранени. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ - Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Пампорово – Стойките се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в края на работния ден е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.08.28", "title": "Смолян: Повишена е опасността от падащи камъни и по всички пътища в областта"}
{"url": "http://www.focus-news.net/news/2018/08/28/2560853/plovdiv-intenziven-e-trafikat-v-uchastaka-na-am-trakiya-v-oblastta.html", "text": "Интензивен е трафикът по участъка на АМ „Тракия“ в Пловдивска област, съобщиха от за   Радио „Фокус“ – Пловдив  Областното пътно управление. По-натоварено автомобилно движение се отчита също по направленията Пловдив-Карлово и Пловдив-Асеновград-Смолян. Пътищата на територията на областта са частично мокри, но нормално проходими. От Областното пътно управление предупреждават, че заради валежите от дъжд е повишена опасността от образуването на свлачища и срутища по пътищата Бачково-Нареченски бани, Кричим-Девин и Юговско ханче-Югово-Лъки. Водачите трябва да бъдат особено бдителни, преминавайки по посочените пътни участъци. \r\nНатоварено е движението на територията на град Пловдив. Колони от автомобили са се образували по булевардите „Найчо Цанов“, „Христо Ботев“, „Цар Борис III Обединител“ и „Руски“. Интензивен трафик се отчита също по булевардите „Васил Априлов“, „Пещерско шосе“, „Шести септември“, „Източен“, „Санкт Петербург“ и „Освобождение“, както и по входно-изходните артерии. Призовават се водачите да шофират с повишено внимание и съобразена скорост, за да не се създават предпоставки за възникването на пътни инциденти. Пътищата на територията на града са предимно сухи и нормално проходими. До 30 ноември ще остане забранено движението на моторни превозни средства по ул. „Гладстон“ в Пловдив, в участъка от ул. „Преслав” до ул. „Петко Д. Петков“, заради ремонтни дейности в подлеза под Централна поща. \r\nТони МИХАЙЛОВ", "date": "2018.08.28", "title": "Пловдив: Интензивен е трафикът в участъка на АМ „Тракия“ в областта"}
{"url": "http://www.focus-news.net/news/2018/08/28/2560854/sofiya-verizhna-katastrofa-e-stanala-na-patya-za-dolni-bogrov-v-posoka-elin-pelin.html", "text": "Катастрофа между бус, товарен и лек автомобил е станала преди минути на пътя за Долни Богров в посока Елин Пелин, предаде репортер на  Агенция \"Фокус\" . На място има полицейски патрули. Няма пострадали. Движението в дясната лента е ограничено. \r\nДаяна ДЮЛГЕРОВА", "date": "2018.08.28", "title": "София: Верижна катастрофа е станала на пътя за Долни Богров в посока Елин Пелин"}
{"url": "http://www.focus-news.net/news/2018/08/28/2560855/veliko-tarnovo-ogranicheno-e-dvizhenieto-na-motorni-prevozni-sredstva-nad-35-t-po-patya-mezhdu-selata-cheshma-i-kesarevo.html", "text": "Натоварен е трафикът по улица „Магистрална“, част от главен път София-Варна в областния център. Интензивно е движението и в района на пътен възел „Качица“,  Южен пътен възел и по „Беляковско шосе“. Колони от автомобили има по бул. „България“, „Никола Габровски“, както и в района на кръстовищата пред сградите на Съдебната палата и пощата, предаде репортер на  Радио „Фокус“ – Велико Търново . Автобусите от градския транспорт се движат без отклонения от обичайното си разписание. Всички светофарни уредби към момента работят нормално. Екипи на полицията следят за правилното протичане на движението. Патрули има на входовете и изходите на старата столица. Отворен за движение на всички превозни средства е Проходът на Републиката. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се  пропуска последователно в двете посоки от регулировчици. \r\nМария НЕДЕВА", "date": "2018.08.28", "title": "Велико Търново: Ограничено е движението на моторни превозни средства над 3,5 т. по пътя между селата Чешма и Кесарево"}
{"url": "http://www.focus-news.net/news/2018/08/28/2560856/gabrovo-ogranicheno-za-prevozni-sredstva-nad-10-tona-e-dvizhenieto-v-uchastak-ot-patya-mezhdu-selo-kramolin-i-veliko-tarnovo.html", "text": "Ограничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. Срокът за приключване на дейностите е до края на август, съобщиха за  Радио „Фокус“ – Велико Търново  от Областно пътно управление – Габрово. \r\nУсловията за пътуване в областта са нормални. Остава в сила забраната за движение на тежкотоварни превозни средства над 12 тона, както и теглене на ремаркета и полуремаркета над 10 тона в района на  прохода Шипка. Пропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 август. Ограничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 граница с област Ловеч – Кормянско - Малък Вършец – при км 46+800 по общинския път до III-403 в с. Малък Вършец. Ремонтни дейности затрудняват движението по пътя между село Драгановци и Габрово. От км 14+600 до км 23+978,36 и от км 25+731 до км 28+972,75 то се осъществява поетапно двупосочно първо в дясната свободна лента, после в лявата пътна лента. Крайният срок за приключване на ремонта е до края на месеца \r\nМария НЕДЕВА", "date": "2018.08.28", "title": "Габрово: Ограничено за превозни средства над 10 тона е движението в участък от пътя между село Крамолин и Велико Търново"}
{"url": "http://www.focus-news.net/news/2018/08/28/2560857/1-tv-makedoniya-psihichnobolnite-v-balgariya-se-boryat-za-dostoynstvo.html", "text": "Скопският телевизионен канал  1 TV  публикува материал за ситуацията в психиатричната болница в Курило край София, озаглавен „Психичноболните в България се борят за достойнство“. \r\nТелевизията привежда данни, съгласно които в болничното заведение има около стотина пациенти, настанени в „полуразпаднати стаи и на разклатени легла“.  \r\nЕдинадесет от дванадесетте обществени психиатрични болници в страната, сред които и тази Курило, се намират в отдалечени населени места – подход, останал от комунистическата ера, когато пациентите са скривани, за да не компроментират образа на социалистически рай, подчертава медията.  \r\nНай-бедната държава от ЕС се бори да осигури адекватни психиатрични грижи за пациентите. „Няма причина да се изолират хора с психични разстройства от общността. Няма причина. В тази област увеличаването на заплатите трябва да бъде задължително и спешно. Психиатрите печелят по-малко от лекарите в другите клонове на медицината. Това е неприемливо, не знам защо е така“, цитира телевизията думите на Силвана Галдериси, председател на Европейската асоциация на психиатрите. Според нея е неотложна необходимост увеличението на заплатите, което би насърчило младите хора да изберат професията на психиатър. Тереза Герова", "date": "2018.08.28", "title": "1 TV (Македония): Психичноболните в България се борят за достойнство"}
{"url": "http://www.focus-news.net/news/2018/08/28/2560849/dots-d-r-lyudmil-vagalinski-naim-kam-ban-vse-oshte-ne-sme-uspeli-da-lokalizirame-kade-tochno-se-e-namiral-teatara-na-antichen-grad-herakleya-sintika.html", "text": "Все още не сме успели да локализираме къде точно се е намирал театъра на античен град Хераклея Синтика. Това каза за  Радио „Фокус“ – Пирин  доц. д-р Людмил Вагалински, директор на Националният археологически институт с музей към Българската академия на науките (НАИМ към БАН) и ръководител на проучванията на античен град Хераклея Синтика. Той отбеляза, че с нетърпение очаква резултатите от направено заснемане на обекта със специализирана техника.  \r\n„Чакам резултатите, но към момента те се обработват малко бавно. Заснемането бе реализирано с пари отново от Министерски съвет, през БАН и с проект на археологическият институт. Общо със системата LIDAR заснехме 11 обекта в цялата страна, единият от тях е Хераклея Синтика. Самият метод се прилага за местности, които са по-трудно достъпни, по-планински. Чакаме резултатите за Хераклея. За други два вече имаме данните. Процеса не е бърз, но съм сигурен, че театъра ще бъде локализиран, защото имаме надпис от II век за него, а и градове като Хераклея не могат без театър“, подчерта доц. Вагалински. Той уточни, че намерят ли театъра, то дейностите на екипа му ще бъдат фокусирана там.  \r\n„Много ми се иска в България да имаме поне още 1 античен театър. Знаете, че този в Пловдив е чудесно място за обществени събирания и много разнообразява обществения живот на града и България. Българския Югозапад, а и българския туризъм като цяло заслужава такова откритие. Ще Ви държа в течение, като се надявам, че до месец ще имам резултати и с общи усилия ще започнем неговото проучване и експониране“, заяви доц. Вагалински. Той коментира, че много му се иска да бъде оправен пътя до античен град Хераклея Синтика, поне от комплекса на Ванга, който е разположен в района. „Става дума за около 600 м, защото иначе хората си чупят колите, а и е опасно за тези, които идват с автобуси“, уточни доц. Вагалински. \r\nЛивия НИНОВА", "date": "2018.08.28", "title": "Доц. д-р Людмил Вагалински, НАИМ към БАН: Все още не сме успели да локализираме къде точно се е намирал театъра на античен град Хераклея Синтика"}
{"url": "http://www.focus-news.net/news/2018/08/28/2560833/washington-examiner-sasht-se-podgotvyat-za-vazobnovyavane-na-voennite-ucheniya-s-yuzhna-koreya.html", "text": "САЩ е в ход подготовка за възобновяване на военните учения с Южна Корея, след като в началото на лятото в знак на добра воля към Пхенян решиха да ги преустановят, съобщава американското издание  Washington Examiner .  \r\n„Предприехме стъпки за спиране на някои от най-големите военни учения като мярка за добросъвестност\", подчерта министърът на отбраната на САЩ Джеймс Матис пред репортери. „Нямаме намерение да ги задържаме повече“, допълни Матис в рамките на пресконференция – една от редките, които се свикват в Пентагона.  \r\nПрез юни американският президеент Доналд Тръмп изненада администрацията си, като обяви, че Пентагонът няма да провежда „военни игри\" в района на Корейския полуостров. Съответното изявление той направи след срещата си с лидера на Пхенян Ким Чен-ун в Сингапур. „Ще спестим пари, като не организираме военни игри, а вместо тях водим добросъвестни преговори - кои са двете страни!\", написа тогава Тръмп в социалната мрежа „Туитър“.  \r\nМатис заяви, че решенията за възобновяването на ученията през следващата година ще бъдат взети след консултация с Държавния департамент на САЩ. Изявлението му бе направено броени дни, след като Тръмп отмени планираното пътуване на първия дипломат на Вашингтон Майк Помпео в Северна Корея, подчертават от редакцията.  Тереза Герова", "date": "2018.08.28", "title": "Washington Examiner: САЩ се подготвят за възобновяване на военните учения с Южна Корея"}
{"url": "http://www.focus-news.net/news/2018/08/28/2560858/veliko-tarnovo-nay-dobroto-domashno-cherveno-vino-ot-regiona-izbira-obshtina-svishtov-na-praznika-na-grada-svishtovski-loznitsi.html", "text": "Най-доброто домашно червено вино от региона избира Община Свищов на празника на града – Свищовски лозници. Конкурсът вече е обявен, а участниците могат да представят своята продукция до 28-ми септември в Отдел „Култура“ на Общината. Това каза в предаването „Добре дошли в Свищов“ на  Радио „Фокус“ – Велико Търново  Таня Ликова, главен експерт Отдел „Култура“ в крайдунавската администрация. Домашни вина могат да се предават и до 15.00 часа на 30-ти септември, но във фоайето на Общината. „Резултатите от конкурса се обявяват в последния от празничните дни за Свищов, когато честваме Празника на виното. Условията за участие не са променени – всеки,който прави вино, може да се включи“, обясни Таня Ликова. Най-добрите вина ще получат предметна награда. Състезанието се организира съвместно от Общината и местния винпром. \r\nЛуиза ТРАНЧЕВА", "date": "2018.08.28", "title": "Велико Търново: Най-доброто домашно червено вино от региона избира Община Свищов на празника на града – Свищовски лозници"}
{"url": "http://www.focus-news.net/news/2018/08/28/2560859/sliven-patishtata-v-oblastta-sa-normalno-prohodimi-dvizhenieto-e-natovareno.html", "text": "Пътищата в област Сливен са нормално проходими, съобщиха от  Областно пътно управление-Сливен . Движението е натоварено. \r\nЗатворени за тежкоотварни автомобили над 10 т са проходите Твърдишки и Вратник. Опасност от падащи камъни има по пътя Сливен – Ичера – Градец. Движението в участъка от село Мокрен до пътен възел \"Петолъчката\", от км 232+550 до км 233+550, се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Движението по пътя  между селата  Тополчане и  Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Движението по пътя Гурково – Нова Загора – Свиленград в участъка от село Млекарево до ТЕЦ \"Марица Изток 2\" се осъществява с повишено внимание поради частични ремонтни дейности на асфалтовата настилка, оформяне на банкети и окопи. \r\nРемонтите  ще приключат  в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.08.28", "title": "Сливен: Пътищата в областта са нормално проходими, движението е натоварено"}
{"url": "http://www.focus-news.net/news/2018/08/28/2560860/the-american-conservative-evropa-otgovori-na-sasht-za-sanktsiite-sreshtu-iran.html", "text": "Европейските правителства се опитват да намерят начин да заобиколят санкциите на САЩ срещу Иран: Германия и Франция заявиха, че работят над финансови решения, чрез които да избегнат санкциите на Вашингтон срещу държави като Ислямската република, сред които е и намеса на Централните банки. Дискусиите, които включват и Великобритания, са сигнал, че европейските сили се опитват сериозно да демонстрират по-голяма независимост от САЩ, тъй като президентът Доналд Тръмп следва програмата си \"Америка на първо място\",  пише Даниел Ларисън, един от основните автори на авторитетното списание  . Материалът изразява лично мнение и не отразява позицията на Агенция „Фокус“.  \r\nНашите европейски съюзници имат всички основания да се противопоставят на изнудването чрез санкциите срещу  Иран. Фактът, че те се опитват да се противопоставят на администрацията на Тръмп, трябва да ни каже колко абсурдна и ирационална е иранската политика на нашето правителство. САЩ нарушиха ядрената сделка по-рано тази година и сега се опитват да принудят и другите страни да я нарушават. Тези правителства не се опитват да налагат интересите си над други и всичко, което правителството на Тръмп постига е, че разваля отношенията с някои от най-важните ни съюзници и търговски партньори заради странната си обсесия с Иран. \r\nСъюзниците ни договориха СВПД (Съвместният всеобхватен план за действие за иранската ядрена програма) заедно със САЩ ите са тези, които се съобразяват с поетите от тях ангажименти в рамките на това споразумение. Франция, Германия и Великобритания не правят това, защото имат голяма нужда да правят бизнес с Иран, а защото смятат, че САЩ се опитват да ги принудят да изпълнят разрушителното решение на Тръмп да се отрекат от ядрената сделка за незаконна и неприятна намеса в техните дела. Европейската съпротива по този въпрос е и явно доказателство, че прекомерната употреба на сила и злоупотребите със санкциите на нашето правителство започват да карат иначе кооперативни правителства да преосмислят подкрепата си за тези мерки. Външният министър на Франция обяви позицията си много ясно. Френското правителство вижда това като въпрос на утвърждаване на суверенитета си срещу опита да му бъде наложена американската политика срещу собствената му воля: \r\n„Ние, с Германия, сме решени да работим за създаването на независим европейски или фреснко-германски финансов инструмент, който да ни позволи да не се превърнем в косвени жертви на екстериториалните санкции на САЩ“, заяви Бруно льо Мейр в понеделник по време на среща с медийната асоциация AJEF. „Искам Европа да бъде суверенен континент, а не васал и това означава тотално независими финансови инструменти, които в момента не съществуват“. \r\nСъюзниците ни възприемат вторичните санкции на САЩ като атака срещу тях и техните интереси и не бива да се изненадваме, когато предприемат действия, за да се противопоставят на тази атака. Подобно на толкова много други скарвания с други правителства, разривът с с Европа заради санкциите срещу Иран е напълно ненужен и би могъл да бъде коригиран много бързо, ако САЩ престане да нарушава ядрената сделка. Безразсъдното отхвърляне от страна на Тръмп на успешно споразумение за неразпространение на ядрено оръжие продължава да носи негативи на САЩ и вреди на отношенията ни с други големи сили без основание.  Иван Христов", "date": "2018.08.28", "title": "The American Conservative: Европа отговори на САЩ за санкциите срещу Иран"}
{"url": "http://www.focus-news.net/news/2018/08/28/2560863/pazardzhik-obshtina-velingrad-zapochva-izpalnenieto-na-proekt-obnovyavane-i-doizgrazhdane-na-materialno-tehnicheskata-baza-na-profesionalna-gimnaziya-po-gorsko-stopanstvo-hristo-botev.html", "text": "Община Велинград започва изпълнението на проект „Обновяване и доизграждане на материално-техническата база на Професионална гимназия по горско стопанство „Христо Ботев“ – Велинград“, съобщи за  Радио „Фокус“ – Пазарджик  Бояна Кирилова от общинската администрация. Тя обясни, че е подписан договор, финансиран по Оперативна програма „Региони в растеж“ 2014 – 2020 г. съфинансирана от Европейския съюз, чрез Европейския фонд за регионално развитие. „По този договор ще бъдат проведени различни събития, като първото е представяне на проекта на 3 септември от 11:00 часа във фоайето на сградата на Професионална гимназия по горско стопанство „Христо Ботев“ – Велинград“, след което ще бъде и официалната церемония „Първа копка“ пред сградата на гимназията“, уточни Кирилова. \r\nВаня НИКОЛОВА", "date": "2018.08.28", "title": "Пазарджик: Община Велинград започва изпълнението на проект „Обновяване и доизграждане на материално-техническата база на Професионална гимназия по горско стопанство „Христо Ботев“"}
{"url": "http://www.focus-news.net/news/2018/08/28/2560862/nimh-utre-shte-bade-predimno-slanchevo-maksimalnite-temperaturi-shte-sa-mezhdu-26-i-31.html", "text": "През нощта ще преобладава ясно и почти тихо време. Утре ще бъде предимно слънчево. Ще духа слаб, в Източна България - до умерен вятър от север-североизток. Максималните температури слабо ще се повишат и ще са предимно между 26° и 31°. Това съобщи за  Агенция „Фокус”  дежурният синоптик  Мартин Славчев от  Националния институт по метеорология и хидрология (НИМХ) при Българската академия на науките (БАН) . \r\nПо Черноморието ще е подходящо за туризъм. Ще бъде предимно слънчево и топло. Ще духа до умерен североизточен вятър. Максималните температури ще са между 28° и 31°, а температурата на морската вода ще е 26° - 27°. Вълнението на морето ще е 2 - 3 бала. \r\nВ планините ще бъде предимно слънчево. След обяд на места в масивите от Западна и Централна България ще се развива купеста и купесто-дъждовна облачност и краткотрайно ще превали. Ще духа умерен до силен североизточен вятър. Максималната температура на височина 1200 метра ще е около 21°, на 2000 метра – около 15°.   \r\nОт четвъртък до събота ще бъде предимно слънчево. Временни увеличения на облачността ще има над планинските райони, но вероятността за валежи е малка. Вятърът в Източна България ще отслабне, ще бъде от изток-североизток. Дневните температури ще се повишават и максималните в петък и събота ще са между 29° и 34°. \r\nАтмосферното налягане слабо ще се повиши и ще бъде малко по-високо от средното за август.", "date": "2018.08.28", "title": "НИМХ: Утре ще бъде предимно слънчево, максималните температури ще са между 26° и 31°"}
{"url": "http://www.focus-news.net/news/2018/08/28/2560861/bdzh-spryano-e-dvizhenieto-mezhdu-garite-kaloyanovets-i-mihaylovo-kadeto-stana-katastrofa-mezhdu-lek-avtomobil-i-dva-vlaka.html", "text": "Спряно е движението между гарите „Калояновец“ и „Михайлово“, където стана катастрофа между лек автомобил и два влака. Това съобщиха за  Агенция „Фокус“  от пресцентъра на БДЖ. Инцидентът е станал на прелез между гарите „Калояновец“ и „Михайлово“, по-близо до Михайлово. При спуснати бариери на редовно задействана прелезна сигнализация автомобилът е тръгнал да преминава. В този момент е минавал бързият влак от Бургас за София, който е ударил автомобила. Впоследствие по другата линия е вървял влак от Стара Загора за Пловдив, който също удря колата. Влаковете са се движели успоредно един след друг в една посока. Движението в участъка е спряно, извършват се огледи на място. Освен тези влакове, са засегнати и още два пътнически – единият от Зимница за Пловдив, а другият от Пловдив за Стара Загора. За тях е осигурен превоз с автобуси между Стара Загора и Чирпан. Бързият влак Бургас-София ще престоява в гара „Меричлери“.  \r\nПо първоначална информация само водачът е пътувал в колата и по непотвърдени данни е починал.", "date": "2018.08.28", "title": "БДЖ: Спряно е движението между гарите „Калояновец“ и „Михайлово“, където стана катастрофа между лек автомобил и два влака"}
{"url": "http://www.focus-news.net/news/2018/08/28/2560865/shumen-11-ulitsi-v-grada-sa-osnovno-remontirani-prez-tova-lyato.html", "text": "11 улици в Шумен са основно ремонтирани през това лято. Това съобщиха от пресцентъра на  Община Шумен . Цялостно преасфалтирани са улиците „Хан Аспарух“, „Войвода“, „Преслав“ „Шуменска комуна“, „Алдемировци“, „Преспа“ „Искра“, „Ген. Тошев“, „Цар Шишман“, „Ил. Р. Блъсков“ и „Чавдар“ в кв. „Макак“. Над 5 714 квадратни метра асфалтово покритие по 14 от предвидените за текущ ремонт улици също вече са ремонтирани и изкърпени машинно. 1 110 000 лева с ДДС бяха заделени в бюджета на Община Шумен за ремонтите на уличната мрежа през тази година. Договорът беше подписан в края на 2017-та с “Автомагистрали – Черно море”. От общинското предприятие „Строителство и благоустройство“ продължават да запълват ръчно дупки в целия град, като досега са изкърпени 1 518 кв.м. на стойност над 185 000 лева. От началото на лятото са подновени повече от 4 700 квадратни метра тротоарни настилки в различни райони на града. На места са ремонтирани само части от разрушените тротоари, а на други са извършени цялостна подмяна на плочките или ремонт с полагане на асфалтобетон. От дирекцията по устройство на територията напомнят, че за поставянето на плочките е заделена сумата от 250 000 лв., а за поставяне на асфалтобетон по тротоарите – 400 000 лв. без ДДС. Строителните дейности се извършват от шуменските фирми „Барс“ АД Шумен и „ЖСП Стил“, като в момента се асфалтират тротоарите по улиците „Вичо Папазов“ и „Марица“, а плочки се подменят на площад „Кристал“ и ул. „Климент Охридски“.", "date": "2018.08.28", "title": "Шумен: 11 улици в града са основно ремонтирани през това лято"}
{"url": "http://www.focus-news.net/news/2018/08/28/2560851/ivitsa-dachich-nikoy-ne-predlaga-tsyalo-kosovo-da-ostane-v-granitsite-na-sarbiya.html", "text": "Пред Сърбия се открива исторически шанс да получи нещо за своя народ и за гражданите на Косово и Метохия. Това подчерта министърът на външните работи на западната ни съседка Ивица Дачич предава македонската информационна агенция  „Макфакс“. \r\n„Въпросът е дали ще получим нещо или ще загубим всичко\", подчерта Дачич пред местни медии, добавяйки, че тази възможност може да бъде пропиляна. „Но ние не трябва да проявяваме небрежност, защото никой не предлага Косово да остане в границите на Сърбия\", добави Дачич. \r\nМинистърът коментира, че заключителоната фаза от диалога между Белград и Прищина все още не е започнал и че все още предстои да бъдат предложени възможни решения.  \r\nЗапитан дали знае за какво е разговарял американския президент Доналд Тръмп с германския канцлер Ангела Меркел по отношение на Западните Балкани, първият дипломат на Белград отговори: „Това е тема, за която се говори отново и именно това е един от най-добрите примери за това докъде сме успели да променим циментираната позиция на западните страни. Косово не беше тема, обсъждана по-рано, защото западните държави смятаха, че този въпрос е решен\". Тереза Герова", "date": "2018.08.28", "title": "Ивица Дачич: Никой не предлага цяло Косово да остане в границите на Сърбия"}
{"url": "http://www.focus-news.net/news/2018/08/28/2560864/the-washington-post-hiteleristki-pozdravi-i-foyerverki-kato-orazhiya-nasilie-na-desnite-v-germanski-grad.html", "text": "По социалистическо време, източногерманският град Кемниц носи името „Карлмакрсщадт“ в чест на комунистическата икона, през последните два дни, обаче, 240 хилядния град произведе заглавия от противната страна на политическия сектор, след като ксенофобски изстъпления заслужиха осъждането на германския канцлер Ангела Меркел. Насилието дойде след заявление от властите в неделя, че 35-годишен мъж е убит в града, в резултат от „кавга между няколко души от различни националности“. Един сириец и един иракчанин са арестувани след инцидента,   пише   Фактите и мненията в материала са на автора и не отразяват позицията на Агенция „Фокус“.  \r\nВ хода на демонстрациите заради убийството, след това крайнодесни банди нападаха чужденци, при което няколко души бяха ранени. Още най-малко шестима души пострадаха в понеделник, когато крайнодесни групи, неонацисти и леви демонстранти се биха в същия град. \r\nВластите заявиха във вторник, че разследват 10 протестиращи, обвинение, че са правили забранения „хитлеристки поздрав“. \r\nНасилието се случва само броени седмици преди местните избори в съседната федерална провинция Бавария, където консервативният Християнсоциален съюз е обвиняван, че играе играта на крайнодесните популисти, като разпалва напрежение между бежанците и германските граждани. Един от най-изтъкнатите политици на ХСС – вътрешният министър Хорст Зеехофер – засега отказва да коментира атаките, въпреки че целият политически спектър вече ги осъди. \r\nВъв федералната провинция Саксония, където се намира Кемниц, крайнодясната партия \"Алтернатива за Германия\" е на второ място в анкетите, като управляващият Християндемократически съюз (ХДС) на Меркел е само с 5 процентни пункта напред. Независимо, че първоначално доброжелателната политика на Меркел към бежанците не повлия на рейтингите на ХДС в много западни федерални провинции, където има много повече бежанци, крайнодесните в Саксония се справиха далеч по-добре в капитализацията на страховете от миграцията. \r\nАнализаторите вярват, че силното представяне на десните популисти в провинцията е свързано с ксенофобското насилие, въпреки че ръководството на АзГ се дистанцира от инцидентите през уикенда. Саксония е сред германските провинции, където се упражнява най-много насилие срещу бежанци и други чужденци от много  години, с близо 100 инцидента миналата година, според държавните служби за сигурност. \r\nАзГ отново бе обвинена, че е допринесла за насилието в понеделник, след като един от депутатите й е написал в „Туитър“, че „хората ще излязат на улиците и ще се защитят сами“, ако властите не го направят. \r\nДокато местните власти се опитваха да обяснят защо органите на реда не са успели да предотвратят сблъсъците втори ден поред, германското правителство осъди остро инцидентите от Берлин. \r\n„В нашата държава няма място за подобни размирни демонстрации, преследване на хора, които изглеждат от различен произход и се опитват да разпространяват омраза по улиците“, заяви говорителят на Меркел Щефан Зайберт. \r\nВъв вторник външният министър на Германия Хайко Маас свърза инцидентите в Източна Германия с речта на Мартин Лутър Кинг „Имам мечта“, направена преди точно 55 години. „Докато радикалите устройват преследвания, имаме много път да изминем, докато мечтата ни за равни права се сбъдне“, заяви социалдемократът Маас. \r\nПревод и редакция:", "date": "2018.08.28", "title": "The Washington Post: Хителеристки поздрави и фойерверки като оръжия: Насилие на десните в германски град"}
{"url": "http://www.focus-news.net/news/2018/08/28/2560866/olimpik-marsiliya-obyavi-transfera-na-kevin-strootman.html", "text": "Олимпик Марсилия обяви официално трансфера на полузащитника на Рома Кевин Строотман. 28-годишният халф премина успешно медицинските прегледи след пристигането си от Рим, където играеше от 2013 година насам.  \r\nСтроотман се лекува на няколко пъти от контузии в коляното, но премина успешно медицинските прегледи след пристигането си във Франция.  \r\nЗа придобиването му френският клуб ще плати 25 милиона евро плюс допълнителни три милиона евро за бонуси. В Олимпик Марсилия Строотман ще получава заплата от 4,5 милиона евро годишно.", "date": "2018.08.28", "title": "Олимпик Марсилия обяви трансфера на Кевин Строотман"}
{"url": "http://www.focus-news.net/news/2018/08/28/2560868/pazardzhik-novorodeno-dete-v-grada-e-registrirano-sas-sifilis.html", "text": "Новородено дете е регистрирано със сифилис в Пазарджик, сочи справка на  Националния център по обществено здраве и анализи за изминалата седмица . С полово-предаваната болест е заразен и един възрастен. Регистриран е и един пациент, заразен с марсилска треска, като от началото на лятото това е единадесетият пореден случай. Диагностицирани през изтеклата седмица са и пациенти със салмонелоза – 1 брой, остър вирусен хепатит А, В, С и Д – 1 брой, ентероколит – 1 брой и 2 броя от ротавирусен гастроентерит.", "date": "2018.08.28", "title": "Пазарджик: Новородено дете в града е регистрирано със сифилис"}
{"url": "http://www.focus-news.net/news/2018/08/28/2560867/plovdiv-prodalzhava-postavyaneto-na-ogranichiteli-za-parkirane-na-teritoriyata-na-rayon-severen-v-grada.html", "text": "Продължава поставянето на ограничители за паркиране на различни места на територията на район „Северен“ в Пловдив. Това съобщи за  Радио „Фокус“ – Пловдив  районният кмет инж. Ральо Ралев. Той уточни, че днес ограничители за паркиране са поставяни на ул. „Стоян Заимов”, вследствие на подадени сигнали от жители в районната администрация. Целта е да се предпазят зелените площи и тротоарните настилки от произволното паркиране на моторни превозни средства. Поставяните елементи са под формата на армирана пътна ивица, тъй като тя е здрава и устойчива на вандалски прояви. След монтажа им ще бъдат боядисани в сигнално жълт цвят, за да са видими от пешеходци и шофьори. Антипаркинг елементи е предвидено да бъдат поставени за предпазване на зелените площи в междублоковото пространство на бул. „България”, ул. „Атанас Канарев”, ул. „Генерал Кутузов” и ул. „Пантелей Генов“, както и по тротоарните настилки на ул. „Николай Хайтов” и част от ул. „Барикадите”. „Очакваме гражданите да бъдат по-активни и да подават сигнали за нуждата от монтиране на ограничители за паркиране и на други адреси в район „Северен” на телефонен номер 032/ 901 168”, призова кметът на района инж. Ральо Ралев. \r\nТони МИХАЙЛОВ", "date": "2018.08.28", "title": "Пловдив: Продължава поставянето на ограничители за паркиране на територията на район „Северен“ в града"}
{"url": "http://www.focus-news.net/news/2018/08/28/2560869/pol-krugman-v-statiya-za-the-new-york-times-zashto-tova-mozhe-da-se-sluchi-tuk-mnogo-sme-blizo-do-tova-da-se-prevarnem-vav-vtora-polsha-ili-ungariya.html", "text": "Авторитетният американски вестник The New York Times публикува коментарна статия на нобеловия лауреат по икономика за 2008 г. Пол Кругман, в която той прави паралел между политическите процеси  в Полша и Унгария, и тези в САЩ. В материала, озаглавен „Защо това може да се случи тук: Много сме близо до това да се превърнем във втора Полша или Унгария“. \r\nИ в двете държави управляващите партии  - „Право и справедливост“ в Полша и „Фидес\" в Унгария, наложиха режими, които поддържат форми на народни избори, но са разрушили независимостта на съдебната система, потиснали са свободата на печата,  институционализирали са корупцията в широки мащаби и ефективно са делегитимирали несъгласието. Резултатът изглежда е една управляваща партия в обозримо бъдеще, уверен в Кругман.  \r\nСпоред автора същото може лесно да се случи и в САЩ. „Някога, неотдавна, имаше време, когато хората казваха, че нашите демократични норми и нашата славна история на свобода ще ни защитят от подхлъзване към тиранията. Всъщност, някои хора още го твърдят. Но, за да вярваме в това днес, трябва да сме слепи. Истината е, че Републиканската партия е готова, дори жадува да се превърне в американската версия на „Право и справедливост“, използвайки сегашната си политическа власт, за да управлява завинаги“, пише Кругман.  \r\n„Само погледнете какво става на щатско ниво. В Северна Каролина, след като демократите спечелиха губернаторското място, републиканците използваха последните дни на предшественика му, за да лишат кабинета на губернатора от много от неговите правомощия. В Западна Вирджиния републиканските законодатели експлоатираха оплаквания за прекомерни разходи, за да обвинят в държавна измяна състава на целия Върховния съд и да го заменят с хора, лоялни на партията. И това са само случаите, които са получили национално внимание…“, подчертава авторът. \r\nКакво да кажем за развитията на национално равнище? Тук нещата стават страшни. В момента сме на ръба. Ако се наклоним в грешната посока – особено, ако републиканците запазят контрола над двете камари на Конгреса през  ноември  (след междинните избори – бел.р.) – ще се превърнем във втора Полша или Унгария по-бързо, отколкото може да си представите“ пише Кругман. \r\nСпоред него причините за настоящото политическо развитие както в Полша и Унгария, така и в САЩ не са тревогите, свързани с икономката, а „развихрянето на белия национализъм“. Авторът обаче не обосновава тази своя теза.", "date": "2018.08.28", "title": "Пол Кругман в статия за The New York Times: Защо това може да се случи тук: Много сме близо до това да се превърнем във втора Полша или Унгария"}
{"url": "http://www.focus-news.net/news/2018/08/28/2560873/silistra-bolnitsata-v-grada-e-poiskala-pomosht-za-remont-na-pokriva-na-psihiatrichnoto-otdelenie-i-za-sazdavane-na-fond-zdrave.html", "text": "МБАЛ - Силистра поиска помощ от общините от област Силистра за решаване на два проблема, съобщиха от пресцентъра на  Областна администрация - Силистра . Д-р Даниела Костадинова – изп. иректор на МБАЛ Силистра АД, представи съдържанието на своя докладна записка относно спешната необходимост от ремонт на покрива на „Психиатрично отделение“, което е единствено по рода си в област Силистра, и създаване на фонд „Здраве“ за подпомагане на лекари специализанти, както и на пътуващи медицински кадри, живеещи извън областния град. По първия въпрос – необходимата сума е 40 000 лева според оферта на фирма изпълнител. Идеята на ръководството на болницата е те да бъдат разпределени сред 7-те общини на база на процента на всяка община като акционер в дружеството. Става дума за размери от 4 494 лв. за община Алфатар до 8 888 лв. за община Силистра, като останалите общини имат да дават средства в рамките на този диапазон. За целта обаче са необходими промени в бюджетите на общините и спешно провеждане на заседания на местните общински съвети, за да бъдат гласувани сумите. До 7 септември се очаква в Областна администрация - Силистра да бъде върната обратна връзка за нагласите в местните законодателни и изпълнителни власти относно изпълнение на отправеното към тях предложение.  \r\nПо втората тема – създаването на фонд „Здраве“, бяха представени следните факти: в момента в МБАЛ - Силистра АД, която е акредитирана  да обучава млади лекари, има 13 специализанти, трима от които са пред завършване, и други 10, които продължават своето обучение. От десетте половината са подписали договори след края на специализацията си да продължат 5 години да работят в Силистра. За тях има предложение за събиране на средства за формиране на определена месечна стипендия. Отделно за 18 лекари и медицински сестри, неживеещи в Силистра, има нужда от покриване на транспортните им разходи в една посока, тъй като в другата това се извършва от бюджета на болницата. Предложението на МБАЛ - Силистра е свързано с тревогата, че болничното заведение е сред тези в страната, където е най-висока средната възраст на лекарите и на медицинските сестри.", "date": "2018.08.28", "title": "Силистра: Болницата в града е поискала помощ за ремонт на покрива на психиатричното отделение и за създаване на фонд „Здраве“"}
{"url": "http://www.focus-news.net/news/2018/08/28/2560870/ria-novosti-vladimir-putin-osvobodi-ot-dlazhnost-15-generala.html", "text": "Държавният глава на Руската федерация Владимир Путин освободи от длъжност 15 генерала от Министерството на вътрешните работи, Министерството на извънредните ситуации, Федералната служба за изпълнение на наказания и Следствения комитет (СК), предава  РИА Новости . \r\nСъответният указ е публикуван на официалния интернет портал на страната за правна информация. Със същия указ Путин назначава на длъжност 15 полковници и генерали на длъжност в МВР и СК.  \r\nНе се привежда информация за причините, довели до освобождаването от длъжност на генералите. Тереза Герова", "date": "2018.08.28", "title": "РИА Новости: Владимир Путин освободи от длъжност 15 генерала"}
{"url": "http://www.focus-news.net/news/2018/08/28/2560872/gd-granichna-politsiya-intenziven-e-trafikat-za-leki-avtomobili-na-granitsata-sas-sarbiya-turtsiya-i-rumaniya.html", "text": "Интензивен е трафикът за леки автомобили на границата със Сърбия, Турция и Румъния. Това съобщиха от пресцентъра на  ГД „Гранична полиция“ . Данните са към 20.00 ч. На българо-сръбската граница на ГКПП „Калотина“ трафикът е интензивен на изход за леки автомобили. На българо-турската граница на ГКПП „Капитан Андреево“ и ГКПП „Лесово“ трафикът е интензивен на вход за леки автомобили. На българо-румънската граница на ГКПП „Дунав мост – Русе“ и ГКПП „Дунав мост – Видин“ трафикът е интензивен на вход и изход, на ГКПП „Кардам“ и ГКПП „Дуранкулак“ трафикът е интензивен на вход за леки автомобили. На границата с Македония и Гърция трафикът е нормален на всички гранични контролно-пропускателни пунктове.", "date": "2018.08.28", "title": "ГД „Гранична полиция“: Интензивен е трафикът за леки автомобили на границата със Сърбия, Турция и Румъния"}
{"url": "http://www.focus-news.net/news/2018/08/28/2560871/nkzhi-ochakva-se-do-1-chas-dvizhenieto-na-vlakovete-v-mezhdugarieto-kaloyanovets-mihaylovo-da-bade-vazstanoveno.html", "text": "В 17.10 часа, на прелез в междугарието Калояновец – Михайлово, при опит за преминаване при спуснати бариери, лек автомобил е бил ударен последователно от преминаващите в момента бърз влак 8612, пътуващ по направление Бургас – София, и пътнически влак 80114 от Стара Загора за Пловдив. Водачът на автомобила е загинал. Това съобщиха от пресцентъра на  НКЖИ .  \r\nПреустановено е движението на влаковете в участъка. Превантивно е изключено и напрежението в контактната мрежа. В момента на мястото се извършват следствени действия. Очаква се до 1 час движението да бъде възстановено. \r\nРъководството на „Национална компания „Железопътна инфраструктура” за пореден път призовава водачите на пътни превозни средства да бъдат внимателни, да спазват правилата за движение по пътищата. Всяко неспазване на Закона за движение по пътищата и преминаване при спуснати бариери или звукова и светлинна сигнализации, показващи приближаването на влак към прелеза, е риск за живота на водачите на превозните средства и техните спътници. Инциденти от този род нарушават графика за движение на влаковете, отнемат от личното време на пътниците, ползващи железопътен транспорт, и предизвикват значителни икономически загуби за НКЖИ и железопътните оператори. „Неизмеримо по-важни от материалните щети са човешкият живот и здраве“, добавят от НКЖИ.", "date": "2018.08.28", "title": "НКЖИ: Очаква се до 1 час движението на влаковете в междугарието Калояновец – Михайлово да бъде възстановено"}
{"url": "http://www.focus-news.net/news/2018/08/28/2560877/kyustendil-tsentralnata-chast-na-grada-e-s-deystvasht-statut-na-natsionalen-arheologicheski-i-arhitekturen-rezervat.html", "text": "Централната градска част на Кюстендил е с действащ статут на национален археологически и архитектурен резерват. Това каза пред  Радио „Фокус” – Кюстендил  Валентин Дебочички, директор на Регионален исторически музей – Кюстендил. По думите му обявяването на статута е станало още през 1977 г. Резерватът носи името „Пауталия - Велбъжд - Кюстендил”. В рамките на резервата има регистрирани археологически проучени десетки паметници. „На първо място, това са крепостните стени на антична Пауталия, част от уличната мрежа на Пауталия, отделни архитектурни комплекси, от които най–емблематичен остава така нареченият Асклепион, тоест пауталийските терми в центъра на Кюстендил, които са експонирани на около 1000 м. кв. площ и тези терми са един от знаците на нашия град”, каза Валентин Дебочички. По думите му много от проучените археологически паметници не са експонирани. \r\nВенцеслав ИЛЧЕВ", "date": "2018.08.28", "title": "Кюстендил: Централната част на града е с действащ статут на национален археологически и архитектурен резерват"}
{"url": "http://www.focus-news.net/news/2018/08/28/2560894/veliko-tarnovo-grupata-giartcrew-predstavi-stranata-na-mezhdunaroden-festival-za-ulichno-izkustvo-v-italiya.html", "text": "Търновската група GiArtCrew представи страната на международен фестивал за улично изкуство в Италия, съобщи за  Радио „Фокус” – Велико Търново  Невена Лефтерова. \"Художничките Невена Лефтерова, Евгения Лефтерова и Нина Ковачева станаха част от 24-часово предизвикателство в град Тауриянова, Южна Италия. Рисува се на религиозна тематика, най-често художниците рисуват копия на ренесансови картини,  всяка една от нас подбра различна картина. Аз рисувах Богородица, сестра ми рисува Архангел Михаил, а Нина рисува ангел“, каза още Лефтерова. По думите ѝ, това е улично изкуство, от което тръгва триизмерното улично изкуство - т. нар. движение на мадонарите, художниците през 16 век. „Много често са рисували големи изображения на Мадоната с младенеца, правили са го за тяхната прехрана, чрез дарения от минаващите хора и оттам тръгва движението. В Италия самият вид изкуство е официално признато. Рисува се с пастели и след като приключиш, трябва сам да почистиш изображението от асфалтовата настилка“, добави Невена Лефтерова. \r\nУчаствали са художници от цял свят, като най-активни са представителите на Мексико. Участието на великотърновската група е било единствено от България. \r\nМария НЕДЕВА", "date": "2018.08.28", "title": "Велико Търново: Групата GiArtCrew представи страната на международен фестивал за улично изкуство в Италия"}
{"url": "http://www.focus-news.net/news/2018/08/28/2560874/sport-petra-kvitova-se-klasira-za-vtori-krag-na-us-open.html", "text": "Петра Квитова се класира за втори кръг на Откритото първенство по тенис на САЩ. Чехкинята се наложи над Янина Викмайер от Белгия с 6:1, 6:4. В следващия етап на надпреварата Квитова ще играе срещу победителката в двубоя между Яфан Уан и Анна Каролина Шмиедлова. Резултати от другите срещи в кръга: \r\nНаоми Осака-Лаура Зигемунд 6:3, 6:2 \r\nЛесия Цуренко-Алисон Ван Уйтванк  6:3, 6:2.", "date": "2018.08.28", "title": "Спорт: Петра Квитова се класира за втори кръг на US Open"}
{"url": "http://www.focus-news.net/news/2018/08/28/2560895/kyustendil-dokumentalniyat-film-na-maya-vaptsarova-pesenta-na-tsvetovete-predizvikva-golyam-interes-prez-letnite-mesetsi-v-galeriyata-v-grada.html", "text": "Документалният филм на Мая Вапцарова “Песента на цветовете” предизвиква голям интерес през летните месеци в кюстендилската галерия. Това съобщиха за  Радио „Фокус” – Кюстендил  от Художествена галерия „Владимир Димитров – Майстора” – Кюстендил. Филмът разказва за живота и творчеството на Владимир Димитров – Майстора. Лентата се прожектира в киносалона на галерията, като преди всяка прожекция се дава информация за престоя на Майстора в кюстендилското село Шишковци и за създадените там, едни от най-хубавите негови картини. Групи и индивидуални посещения и посетители от страната и чужбина разглеждат отделните изложби от различни стилове изкуство. Статистиката сочи завишен интерес към изложбените зали, като освен постоянната експозиция, в три от залите ценителите на изкуството могат да разгледат изложбата „Нови постъпления”, показваща творбите, с които е обогатена колекцията на галерията през последните шест години. \r\nВенцеслав ИЛЧЕВ", "date": "2018.08.28", "title": "Кюстендил: Документалният филм на Мая Вапцарова “Песента на цветовете” предизвиква голям интерес през летните месеци в галерията в града"}
{"url": "http://www.focus-news.net/news/2018/08/28/2560875/deyan-slavov-teritorialno-statistichesko-byuro-severoiztok-s-4-se-uvelichavat-prihodite-ot-noshtuvki-v-oblastta-prez-yuni-spryamo-sashtiya-mesets-na-minalata-godina.html", "text": "С 4% се увеличават приходите от нощувки във Варна и областта през юни спрямо същия месец на миналата година. Това каза в интервю за  Радио „Фокус“ – Варна  Деян Славов, директор на Териториално статистическо бюро – Североизток.  Той отбеляза, че приходите от нощувки през юни в област Варна достигат 53.5 млн. лв. „Това е с 4.1% повече в сравнение с юни 2017 година. Регистрирано е увеличение на приходите от чужди граждани с 4.6% и намаление от български граждани – с 2.2%“, отбеляза Деян Славов. Общата заетост на леглата в местата за настаняване през юни е 53.7%. Най-висока е заетостта на леглата в хотелите с 4 и 5 звезди – 68.1%, следват местата за настаняване с 3 звезди – 49.5%, и с 1 и 2 звезди – 24.4%. \r\nМарияна ВАЛЕНТИНОВА", "date": "2018.08.28", "title": "Деян Славов, Териториално статистическо бюро – Североизток: С 4% се увеличават приходите от нощувки в областта през юни спрямо същия месец на миналата година"}
{"url": "http://www.focus-news.net/news/2018/08/28/2560896/die-welt-vse-poveche-turtsi-byagat-v-gartsiya.html", "text": "Все повече граждани на Турция напускат родината си и търсят убежище в Гърция, пише германският национален ежедневник  Die Welt , като привежда информация, съгласно която само през юли 687 турчина са потърсили закрила от Атина.  \r\nСлед неуспешния опит за държавен преврат срещу Реджеп Тайип Ердоган броят на търсещите убежище в Гърция се увеличава непрекъснато. Ако през 2015 г. 43 турски граждани са кандидатствали за статут на закрила от Атина, то през 2016 г. броят им е бил 189, а през 2017 – 1827. От началото на годината до 31 юли закрила от Гърция са потърсили 1839 турски граждани.  \r\nВъпреки това, според служител на бреговата охрана на Гърция, броят на турците, които пристигат в страната, е много по-голям от този на молбите за убежище. Голям е броят и на онези, които продължават към Западна и Централна Европа. Няма конкретни данни за загиналите при опит да напуснат страната през Егейско море или участъка на река Марица, но такива има, убедени са представителите на бреговата охрана на Гърция. Тереза Герова", "date": "2018.08.28", "title": "Die Welt: Все повече турци бягат в Гърция"}
{"url": "http://www.focus-news.net/news/2018/08/28/2560876/faz-dvizhenieto-pro-kemnits-prizova-za-provezhdaneto-na-nova-demonstratsiya.html", "text": "След белязаните с насилие протести от неделя, популисткото движение „Про Кемниц“ призова за провеждането на нова демонстрация в източногерманския град, съобщава националният ежедневник  Die Frankfurter Allgemeine Zeitung .  \r\nМестните власти потвърдиха, че е постъпило искане в четвъртък (30 август 2018 г.) в Кемниц да бъде организирано „събиране“ с участието на около 500 души. Повод за него е посещението на министър-председателя на провинцията Михаел Кречмер за участие в т. нар. Саксонски диалог.  \r\nПо-рано канцлерът на ФРГ Ангела Меркел осъди неделните протести на крайнодесните в източногерманския град Кемниц, „Това, което видяхме е нещо, което няма място в една конституционна демокрация. Имаме видео записи, които показват хора, които преследват други хора, хаотични събирания и омраза по улиците, това няма нищо общо с правовата държава“, категорична бе Меркел пред журналисти. \r\nКемниц стана арена на спонтанни протести, след като 35-годишен германец бе намушкан с нож в скандал с участието на мигранти. Тереза Герова", "date": "2018.08.28", "title": "FAZ: Движението „Про Кемниц“ призова за провеждането на нова демонстрация"}
{"url": "http://www.focus-news.net/news/2018/08/28/2560901/emsc-zemetresenie-s-magnitud-55-po-skalata-na-rihter-e-registrirano-v-indoneziya.html", "text": "Земетресение с магнитуд 5.5 по скалата на Рихтер е регистрирано в региона на остров Ява, Индонезия, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 01:36 часа местно време (21:36 часа българско време) на дълбочина от 60 км. Епицентърът е на 114 км южно от град Джогакярта и на 202 км южно от град Семаранг. \r\nЗасега няма данни за жертви и материални щети.  Йонислав Дочев", "date": "2018.08.28", "title": "EMSC: Земетресение с магнитуд 5.5 по скалата на Рихтер е регистрирано в Индонезия"}
{"url": "http://www.focus-news.net/news/2018/08/28/2560900/plovdiv-gradat-shte-otbelezhi-s-bogata-programa-chetvartata-godishnina-ot-spechelvaneto-na-prestizhnata-titla-evropeyska-stolitsa-na-kulturata-na-5-septemvri.html", "text": "На 5 септември Пловдив ще отбележи с богата програма четвъртата годишнина от спечелването на престижната титла „Европейска столица на културата“. Това съобщиха за  Радио „Фокус“ – Пловдив  от Фондация „Пловдив 2019“. Програмата на тържеството е целодневна и е насочена към всички възрасти и публики. Мероприятията започват в 10.00 часа и ще приключат в 23.00 часа. Най-напред жителите и гостите на града ще станат част от детската програма, която ще се проведе от 10.00 до 13.00 часа в „Дондуковата градина“ в Пловдив. Там ще се състои „Челик фест“, който гостува в града с любимите на поколения деца игри. В 11.00 часа ще бъде поставено началото и на семейната програма. Тя ще се състои на откритата сцена пред Общината до 14.00 часа. За времето от 15.00 до 19.00 часа любимата пешеходна улица на Пловдив ще се превърне в място за следобедна симфонична разходка, благодарение на Държавна опера – Пловдив. Балконите по Главната улица в града ще оживеят с обичана класическа музика. Във времето от 16.00 до 17.00 часа от четирите посоки на града към центъра ще има автобус, в който пътуващите ще могат да се насладят на виртуозното изпълнение на музикант от оркестър „Брестовица“. Музикалният автобус ще тръгне от район „Тракия“ през кварталите „Кючук Париж“ и „Кършияка“, до квартал „Христо Смирненски“. От 17.00 до 18.30 часа програмата продължава отново на откритата сцена пред Община Пловдив с музикална програма – концерт на Стенли с участието на Иво Чалъков-китара, Стефан Попов-ударни и Димитър Ковачев Фънки- бас китара. Вечерната програма, във времето от 19.00 до 20.00 часа, ще продължи с церемония в залата на Драматичен театър – Пловдив, където ще бъдат представени основните стъпки от историята на инициативата, хората, участвали в нейната реализация, настоящия екип, който работи по проекта, както и календара от ключови събития за 2019 година. Спектакълът е с покани и ще се излъчва в реално време онлайн, както и на екран на сцената пред Община Пловдив с превод на английски език. Вечерта от 21.00 до 23.00 часа жителите и гостите на града ще могат да наблюдават – „100 дни до началото“ – мапинг на сградата на ул. „Райко Даскалов“ 2. \r\n„Пловдив е познат със специалните си и уникални часовници – кулата на Дановия хълм, слънчевият часовник на Джумая джамия, емблематичният часовник на пощата и този в сърцето на града, в купола над  „Пловдив 2019“. Той работи точно и безотказно, благодарение на пловдивчанина Георги Долчинков. С този часовник официално започва отброяването на 100-те дни до началото на „Европейска столица на културата – Пловдив 2019“, съобщиха още от Фондация „Пловдив 2019“.  \r\nТони МИХАЙЛОВ", "date": "2018.08.28", "title": "Пловдив: Градът ще отбележи с богата програма четвъртата годишнина от спечелването на престижната титла „Европейска столица на културата“ на 5 септември"}
{"url": "http://www.focus-news.net/news/2018/08/28/2560897/blagoevgrad-s-dve-dinamichni-futbolni-sreshti-zapochna-vi-mezhdunaroden-futbolen-turnir-kupite-na-obshtina-blagoevgrad.html", "text": "Две изключително динамични и напрегнати срещи предложиха на почитателите на футбола отборите на ПФК „Славия“ – ФК „Апоел“ и ФК „Цървена звезда“ – ФК „Динамо Загреб“. Това съобщиха от пресцентъра на  Община Благоевград . Първият ден от VI Международен футболен турнир „Купите на Община Благоевград“ бе белязан от достойна игра и спортсментство.  Отборите на ПФК „Славия“ – ФК „Апоел“ демострираха талант и феърплей по време на срещата. По-находчив бе тимът на белите. Славистите на набор 2004 бяха по-настоятелни и в края на първото полувреме си спечелиха дузпа. Тя бе изпълнена брилятно и белите поведоха в резултата с 1:0. През второто полувреме футболистите също предложиха красива игра, но до нови попадения не се стигна. Така играчите на Славия и Апоел завършиха при резултат 1:0 за белите. Последния двубой от днешните срещи бе между отборите на ФК „Цървена звезда“ и ФК „Динамо Загреб“. Двата отбора показаха епични двубои и огромен хъс за победа. В първата част на мача си размениха по няколко удара във вратите, но стожерите и на двата отбора показаха рефлекс и умения. През второто полувреме малките таланти също предложиха много емоции на публиката, но дол гол не се стигна. В 60 минута главният съдия даде край на срещата. Така крайният резултат между   ФК „Цървена звезда“ и ФК „Динамо Загреб“се оформи без победител с нулево равенство. \r\nВторият ден от футболния турнир в Благоевград започва от 09.00 часа със среща на терена в село Рилци между отборите на ФК „Войводина“ и ПФК „ЦСКА“. От 10.30 часа започва двубоя между ОФК „Пирин“ и ФК „Бенфика“.", "date": "2018.08.28", "title": "Благоевград: С две динамични футболни срещи започна VI Международен футболен турнир „Купите на Община Благоевград“"}
{"url": "http://www.focus-news.net/news/2018/08/28/2560902/stara-zagora-vazstanoveno-e-dvizhenieto-na-vlakovete-po-ediniya-pat-v-mezhdugarieto-kaloyanovets-mihaylovo.html", "text": "В 21.45 часа е възстановено движението на влаковете по единия път в междуарието Калояновец-Михайлово. Това съобщиха за  Агенция „Фокус“  от пресцентъра на НКЖИ.", "date": "2018.08.28", "title": "Стара Загора: Възстановено е движението на влаковете по единия път в междугарието Калояновец-Михайлово"}
{"url": "http://www.focus-news.net/news/2018/08/28/2560908/the-times-of-israel-izraelski-sad-odobri-uzakonyavaneto-na-zaselnicheska-obshtnost-v-zapadniya-bryag-otvaryayki-vazmozhnost-za-reditsa-drugi-zaselnitsi.html", "text": "Окръжният съд в Ерусалим даде зелена светлина за легализацията на централната заселническа общност в Западния бряг „Мицпе Крамим“ в решение, отсъдено във вторник, използвайки безпрецедентна законна тактика, която може да открие пътя за регулирането на десетки други нелегални общности, намиращи се отвъд „Зелената линия“ (установената граница от 1949 година между Израел и арабските му съседи), пише електронното издание на израелския вестник  The Times of Israel . \r\nИзползвайки политика, позната като „пазарно регулиране“, съдия Арнон Дарел отсъди, че постройка, изградена без нужните разрешения, не е нужно да бъде разрушена, защото заселниците са се установили в общността „с добри намерения“. \r\nОбщността „Мицпе Крамим“ е установена през 1999 година и е съседна на заселническата общност „Кочав Хашачар“. Десет години по-късно, група палестинци, претендирайки за собственост над земята, върху която общността се е заселила, е подала петиция към Върховния съд на Израел, за да бъде премахната общността от 40 семейства. \r\nЗа да бъде забавен процесът, заселниците – представлявани от Харел Арнон, същият съдия защитаващ узаконяването на общностите от заселници в Западния бряг във Върховния съд от името на правителството – са подали собствена петиция към Ерусалимския окръжен съд, твърдейки че министерството на отбраната е отговорно за това, че е издало редица разрешителни в „Мицпе Кармим“ и че следователно не трябва да разрушава общност, която – поне частично – е помогнало да се изгради. \r\nСъдия Арнон Дарел е приел исканията на жителите във вторник, твърдейки, че мълчаливата подкрепа на правителството в установяването на заселническата общност, е представител на добра воля от тяхна страна. \r\nВъпреки, че крайният резултат е един и същ, така наречената „пазарна регулация“ се различава от преди приетия закон за легализация на заселническите общности, тъй като дава възможност на съда да позволява на такава общност да бъде одобрена със задна дата, дори ако няма установен собственик.  Йонислав Дочев", "date": "2018.08.28", "title": "The Times of Israel: Израелски съд одобри узаконяването на заселническа общност в Западния бряг, отваряйки възможност за редица други заселници"}
{"url": "http://www.focus-news.net/news/2018/08/28/2560904/sport-borusiya-dortmund-privleche-pako-alkaser.html", "text": "Борусия Дортмунд официално привлече испанския нападател Пако Алкасер от Барселона. Той преминава под наем за един сезон, като Борусия ще плати 2 милиона евро и ще поеме заплатата на футболиста, а след края на сезона ще има опцията да го закупи за постоянно. Алкасер игра за Барселона в последните два сезона, като преди това се подвизаваше във Валенсия.", "date": "2018.08.28", "title": "Спорт: Борусия Дортмунд привлече Пако Алкасер"}
{"url": "http://www.focus-news.net/news/2018/08/28/2560906/zamestnik-generalniyat-sekretar-na-nato-rouz-gotemyuler-kam-makedoniya-ne-propuskayte-vazmozhnostta-za-vlizane-v-nato.html", "text": "Министърът на външните работи на Македония Никола Димитров, в рамките на официалната си визита в Брюксел във вторник, се срещна със заместник-генералния секретар на НАТО Роуз Готемюлер, която за пореден път изрази подкрепа за влизането на Македония в Алианса, но и очакванията, че ще бъде използвана тази „широко отворена врата“, предава радио  „Гласът на Америка“ . \r\n„Мисията на Македония е влизане в НАТО, решително вървим в тази посока и ще я завършим успешно.“ Това е посланието, което Никола Димитров отправи пред Роуз Готемюлер на срещата им в Брюксел. Той подчерта, че влизането на Македония в Алианса е необходимо за стабилността в региона, но и в Европа. \r\n„Благодаря ви за поканата за присъединителни преговори за Република Македония на срещата на върха през юли. Решително вървим по пътя към членството, което сме си поставили още преди 25 години. Ще завършим тази незавършена историческа мисия, в интерес на стабилността и просперитета на Република Македония, на стабилността на Балканите и на стабилността на Европа“, заяви Димитров. \r\nГотемюлер за пореден път подчерта, че Македония има всестранната подкрепа за влизане в Алианса, но същевременно заяви и че се надява гражданите и властта да осъзнават и да използват „широко отворената врата“, намеквайки за референдума, който генералният секретар Йенс Столтенберг посочи като ключов за приемане в НАТО. \r\nСпоред официалните информации от кабинета на Димитров, на срещата са били обменени вижданията за настоящото сътрудничество между Македония и НАТО, както и подготовките, които Скопие предприема в рамките на присъединителния процес за членство в Алианса. \r\nНикола Димитров е осведомил Готемюлер за подготовката за референдума и настоящето състояние и атмосфера в Македония, както и за процеса на прилагане на реформите.  Йонислав Дочев", "date": "2018.08.28", "title": "Заместник-генералният секретар на НАТО Роуз Готемюлер към Македония: Не пропускайте възможността за влизане в НАТО"}
{"url": "http://www.focus-news.net/news/2018/08/28/2560898/nkzhi-vseki-moment-shte-potegli-barziyat-vlak-ot-burgas-za-sofiya-koyto-uchastva-v-katastrofata-na-zhp-prelez-v-mezhdugarieto-kaloyanovets-mihaylovo.html", "text": "Всеки момент ще потегли бързият влак от Бургас за София, който участва в катастрофата на жп прелез в междугарието Калояновец – Михайлово. Това съобщиха за  Агенция „Фокус“  от пресцентъра на НКЖИ. Пътниците в бързия влак са 220. От НКЖИ уточниха, че все още не е възстановено движението по направлението, тъй като се извършват следствени действия по пътническия влак от Стара Загора за Пловдив. Пътниците на другите влакове от съседни междугария, които трябва да се движат в участъка, се транспортират с автобуси. В пътническия влак от Стара Загора за Пловдив пътуват 40 човека и те ще престоят до приключването на огледите.", "date": "2018.08.28", "title": "НКЖИ: Всеки момент ще потегли бързият влак от Бургас за София, който участва в катастрофата на жп прелез в междугарието Калояновец – Михайлово"}
{"url": "http://www.focus-news.net/news/2018/08/28/2560899/afp-dzhastin-tryudo-shte-podpishe-sporazumenie-za-nafta-stiga-da-e-dobro-za-stranata.html", "text": "Министър-председателят на Канада Джъстин Трюдо бе категоричен, че ще подпише споразумение за НАФТА, което е „добро“ за страната му, предава  AFP , като припомня, че САЩ и Мексико преодоляха различията си по новия договор. \r\n„Ние ще се ангажираме по позитивен начин и очакваме с нетърпение да сключим сделка, стига да е добра за Канада и да бъде полезна за канадците от средната класа\", заяви Трюдо, след като външният му министър Кристия Фрийланд трябваше да се присъедини към тристранните преговори по НАФТА във Вашингтон. Тереза Герова", "date": "2018.08.28", "title": "AFP: Джъстин Трюдо ще подпише споразумение за НАФТА, стига да е „добро“ за страната"}
{"url": "http://www.focus-news.net/news/2018/08/28/2560905/tass-vladimir-putin-e-pokanen-v-parizh-za-otbelyazvaneto-na-godishninata-ot-kraya-na-parvata-svetovna-voyna.html", "text": "Франция е поканила президента на Русия Владимир Путин в Париж на тържествата по случай 100-годишнината от края на Първата световна война (1914-1918), съобщи за  ТАСС  източник от администрацията на френския президент Еманюел Макрон. \r\n„Президентът Путин, заедно с лидерите на 80 други страни, са поканени в Париж на церемониите в чест на столетната годишнина от края на великата война“, заяви източникът. Той припомня, че годишнината ще бъде отбелязана на 11 ноември.  Йонислав Дочев", "date": "2018.08.28", "title": "ТАСС: Владимир Путин е поканен в Париж за отбелязването на годишнината от края на Първата световна война"}
{"url": "http://www.focus-news.net/news/2018/08/28/2560903/reuters-dzhastin-tryudo-zayavi-che-shte-otbranyava-garantsiite-za-kanadskite-mlekoproizvoditeli-v-nafta.html", "text": "Министър-председателят на Канада Джъстин Трюдо заяви във вторник, че позицията му по отношение на системата за управление на доставките, която защитава канадските млекопроизводители, не се е променила и че той ще я защитава в преговорите за Северноамериканското споразумение за свободна търговия (НАФТА) със САЩ и Мексико, предава  Reuters . \r\nТой добави и че е постигнат добър прогрес по отношение на условията за вноса на автомобили в разговорите между Мексико и САЩ и че Канада очаква с нетърпение да подпише споразумението, стига то да е добро за канадските граждани. \r\n„Позицията ми в защита на системата за управление на доставките не се е променила“, заяви той пред журналисти, по време на посещение в провинцията Квебек.  Йонислав Дочев", "date": "2018.08.28", "title": "Reuters: Джъстин Трюдо заяви, че ще отбранява гаранциите за канадските млекопроизводители в НАФТА"}
{"url": "http://www.focus-news.net/news/2018/08/28/2560907/darzhavniyat-departament-na-sasht-vashington-shte-vazobnovi-pregovorite-sas-severna-koreya-kogato-doyde-pravilniyat-moment.html", "text": "Властите в САЩ ще възобновят преговорите със Северна Корея, когато бъде постигнат достатъчен прогрес по въпроса за ядреното разоръжаване на Пхенян, заяви във вторник говорителят на Държавния департамент на САЩ Хедър Науърт по време на регулярния си брифинг пред журналисти, предава  ТАСС . \r\n„Все още се прилагат дипломатически усилия“, заяви Науърт. „Очакваме нов рунд на преговори, когато за тях ще има подходящо време. Въпреки решението за отмяна на визитата в Пхенян, САЩ са готови да участват, когато стане ясно, че (севернокорейският лидер) Ким Чен-ун е готов да изпълни ангажиментите, които пое по време на срещата на върха в Сингапур с президента (на САЩ Доналд) Тръмп за ядрено разоръжаване“, заяви тя, цитирайки държавния секретар Майк Помпео. \r\nНауърт подчерта, че властите в Северна Корея са постигнали някакъв прогрес по отношение на денуклеаризацията, но по мнението на главата на Белия дом, това е недостатъчно за провеждането на нови преговори и посещение на държавния секретар.  Йонислав Дочев", "date": "2018.08.28", "title": "Държавният департамент на САЩ: Вашингтон ще възобнови преговорите със Северна Корея, когато дойде правилният момент"}
{"url": "http://www.focus-news.net/news/2018/08/28/2560909/reuters-donald-tramp-se-otmetna-ot-plana-si-da-ogranichi-chuzhdestrannoto-finansirane.html", "text": "Президентската администрация на Доналд Тръмп се отметна от плановете си за заобикаляне на Конгреса на САЩ, за да върне милиарди долари от американския бюджет за чуждестранна помощ, след сериозното съпротивление от американските сенатори, предава  Reuters . \r\nАгенцията припомня, че на 16 август е съобщила, че Офисът за управление и бюджет към Белия дом е отправило искане към Държавния департамент и американската Агенция за международно развитие да предоставят информация за пакет за „анулиране“, който щеше да доведе до сериозно орязване на парите за чуждестранна помощ. \r\nРепубликански и демократически съветници към Сената и Камарата на представителите са заявили, че президентската администрация се е отказала от плана, след сериозни възражения от членовете на Конгреса и държавния секретар Майк Помпео. \r\nВ съкращенията на разходите влизаха и повече от 200 милиона долара, които Доналд Тръмп замрази през месец март, предназначени за усилията за възстановяване на Сирия. \r\nАдминистрацията на Тръмп се опита да отреже част от чуждестранната помощ, когато предостави проектобюджета за тази година, но американските законодатели възразиха и Тръмп беше принуден да подпише бюджет, който не включваше съкращенията.  Йонислав Дочев", "date": "2018.08.28", "title": "Reuters: Доналд Тръмп се отметна от плана си да ограничи чуждестранното финансиране"}
