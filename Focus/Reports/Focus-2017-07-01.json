{"url": "http://www.focus-news.net/news/2017/07/01/2410928/sport-gerant-tomas-specheli-parviya-etap-na-tur-dyo-frans.html", "text": "Британският велосипедист Герант Томас спечели първия етап от престижното състезание „Тур дьо Франс“, предава BBC. Томас мина отсечката от 14 км за 16 минути и 4 секунди. \r\nЩефан Кюнг от Швейцария се класира на второ място, а Васил Кириенка от Беларус стана трети. \r\nВ неделя ще се проведе вторият етап на състезанието, който започва от Дюселдорф, Германия и приключва в  Лиежи, Белгия. Дължината на отсечката е 203, 5 км.", "date": "2017.07.01", "title": "Спорт: Герант Томас спечели първия етап на „Тур дьо Франс“"}
{"url": "http://www.focus-news.net/news/2017/07/01/2410926/desetki-balgari-s-pastri-natsionali-nosii-i-znamena-vzeha-uchastie-v-parada-na-natsiite-v-toronto-po-sluchay-natsionalniya-praznik-na-kanada.html", "text": "По случай националния празник на Канада и 150-ата годишнина на British North America Act от 1867 г. – Canada 150, в Торонто се проведе Парад на нациите с участието на над 20 държави и 1500 индивидуални представители на различни национални и етнокултурни групи в най-големия канадски град и столица на най-гъсто населената канадска провинция Онтарио. Това съобщиха от Генералното консулство на Република България в Торонто, Канада. С пъстри национали носии и български знамена участие в парада взеха десетки българи в организирана от г-жа Дими Драгиева представителна национална група. Шествието, инициатива на Community Folk Art Council of Toronto, завърши с официална церемония на разположения в центъра на Торонто площад Younge-Dundas. Празничната програма продължи с изпълнение на химна на Канада, тържествени слова и церемониално разрязване на тортата по повод 150-ия рожден ден на страната.\r\nНачало на последвалата културна програма даде Хорът за българско народно пеене „От Извора“ с ръководител проф. Ирена Маркова. Свои изпълнения представиха също фолклорни формации от Филипините, Португалия, Република Македония, Еквадор, Словакия, Чехия, Индонезия, Египет, Хаваи, Сърбия, Перу, Украйна и др.", "date": "2017.07.01", "title": "Десетки българи с пъстри национали носии и знамена взеха участие в Парада на нациите в Торонто по случай националния празник на Канада"}
{"url": "http://www.focus-news.net/news/2017/07/01/2410930/predstoyashti-mezhdunarodni-sabitiya-za-2-yuli-agentsiya-fokus.html", "text": "***  Министрите на вътрешните работи на Франция, Германия и Италия ще се срещнат, за да обсъдят мигрантската криза, пред която е изправен Рим.\r\n***  Ирак се подготвя да обяви победа над терористичната групировка „Ислямска държава“ в Мосул през „следващите няколко дни“.\r\n***  Следене на ситуацията около кризата в Персийския залив при наближаването на крайния срок, до който Катар трябва да изпълни исканията на Саудитска Арабия. \r\n***  Бившият министър-председател на Израел Ехуд Олмерт ще бъде освободен от затвора, след като е излежал две трети от присъдата си за корупция. \r\n*** Антиглобалистка демонстрация една седмица преди срещата на Г-20.\r\n*** ООН ще проведе 41-вата сесия на Комисията за световно наследство.", "date": "2017.07.01", "title": "Предстоящи международни събития за 2 юли /Агенция „Фокус“/:"}
{"url": "http://www.focus-news.net/news/2017/07/01/2410925/voa-vatreshnite-ministri-na-frantsiya-germaniya-i-italiya-shte-obsadyat-migrantskata-kriza-pred-koyato-e-izpraven-rim.html", "text": "Министрите на вътрешните работи на Франция, Германия и Италия ще се срещнат в неделя в Париж, за да помогнат на Рим да се справи с мигрантския поток, идващ от Средиземно море, предава Voice of America. \r\nИталия се опитва да се справи с десетките хиляди пристигащи мигранти, като по-рано тази седмица властите заплашиха да затворят пристанищата си за лодките на бежанците, за да принудят плавателните средства да се върнат обратно. \r\nФренският вътрешен министър Жерард Колом, неговите колеги от Германия и Италия: Томас де Мазиер и Марко Минити ще обсъдят ситуацията с еврокомисаря по миграцията Димитрис Аврамопулос в Париж Мария Динкова", "date": "2017.07.01", "title": "VOA: Вътрешните министри на Франция, Германия и Италия ще обсъдят мигрантската криза, пред която е изправен Рим"}
{"url": "http://www.focus-news.net/news/2017/07/01/2410929/plovdiv-detska-vazova-nagrada-shte-bade-vrachena-za-parvi-pat-po-vreme-na-vazovite-praznitsi-v-sopot-ot-3-do-9-yuli.html", "text": "„Детска Вазова награда“ ще бъде връчена за първи път по време на Вазовите празници, които ще се проведат от 3 до 9 юли в Сопот. Това каза за Радио „Фокус“ – Пловдив Стефан Филчев, директор на къща музей „Иван Вазов“ в града, чиито екип е един от основните организатори на традиционното събитие. Вазовите празници започват в понеделник от 18.00 в експозиционната зала на музея с моноспектакълa „Любовта не може просто да отмине”. В него участва носителят на наградата „Икар” в категорията „Златен глас на България“ Симеон Владов. Представяне на автора и на постановката ще направи младия български романист и драматург Радослав Гизгинджиев. \r\n„На следващия ден – 4 юли, в Радиното училище ще бъде открита постоянна фотоизложба „Сопот в миналото”. Стари сопотненци и цели фамилии ще разкажат спомените си за възрожденския град. В същия ден ще се състои и премиера на книгата „Спомени” на Съба Вазова, майка на Патриарха на българската литература. Дължим това на великата българка, дала на България толкова достойни чеда. Тази книга, която е изключително истинска, тя отразява живота й, а в него от своя страна са отразени живота на децата й и на Сопот. \r\nНа 5 юли програмата на Вазовите празници продължава с представяне на филма, реализиран от ученици от СУ „Иван Вазов“ – „От Вазов за Вазов – по пътя на спомена”. Прожекцията ще се състои в Театралния салон на Радиното училище от 17:30 часа. Тези деца са извървели вазовите места в България. Филмът е наистина впечатляващ, не само защото е правен от ученици, а защото са уловили пътя на Вазов, а той преминава през всички кътчета на България“, посочи Стефан Филчев.\r\nНа 6 юли Вазовите празници продължават с музикално-поетичен спектакъл „С Вазов в сърцето” в експозиционната зала на къща музей „Иван Вазов“ в Сопот, с участието на творци от литературен клуб към музея, творци от Стремската долина и Дружеството на пловдивските писатели. Началото е предвидено за 18.00 часа.\r\n„От 09.30 часа на 7 юли, на площад „Иван Вазов“, ще се проведе традиционно детско утро, посветено на Вазовите песни и стихове. То е подготвено от „Център за работа с деца”, с участието на деца от детските градини на Сопот. От 18.00 часа, отново в експозиционната зала на музея, ще се състои представянето на книгата „Иван Вазов. История, поетика, диалози” и среща с нейния автор проф. Димитър Михайлов. \r\nНа 8 юли от 11:00 часа в музея ще започне Научна конференция „Вазовият род и приносът му в историята на съвременна България”. В нея ще участват доц. Д-р Григорий Вазов, Иван Гранитски, акад. Георги Марков, акад. Константин Косев, акад. Иван Радев, проф. Димитър Михайлов и други изследователи на Вазов и неговия род. От 18.30 часа, в Източния парк ще се състои панихида за загиналите сопотненци през лятото на 1877 година. Ще бъдат отбелязани 140 години от сопотското въстание и ще се открие възпоменателна плоча“, каза още Филчев. \r\nТой посочи, че кулминацията на Вазовите празници ще бъде на 9 юли – рождената дата на Иван Вазов. „Това за нас е най-тържественият ден. Ще бъде връчена „Вазовата награда за литература. Бе решено тя да се присъди на проф. Симеон Янев, който има безспорни заслуги в изследването и проучването на Вазов и неговото творчество. Последният ден от Вазовите празници ще започне от 10.00 часа в църквата „Св. св. Петър и Павел”, където ще се отслужи тържествена литургия по повод 167-та годишнина от рождението на Иван Вазов. От 11.00 часа в Етнографски и занаятчийски център „Сопотски еснафъ” ще се открие изложба от творби на занаятчии от Сопот и региона. Ще има и демонстрации на занаяти. В къща музей „Иван Вазов“ ще се проведе традиционната Сопотска седянка „На бяло сладко” с участието на Гуна Иванова. Ще се състои и официалната церемония по награждаването на лауреатите на Националния ученически конкурс ”Вазовата България”,  в който се включиха над 360 деца. След 20.00 часа Вазовите празници продължават на площад „Иван Вазов“, където ще се проведе тържествено честване на 167–та годишнина от рождението на Патриарха на българската литература – Иван Вазов“, обясни директорът на къща музей „Иван Вазов“ Стефан Филчев. \r\nСред събитията в последния ден на Вазовите празници са връчването на „Детска Вазова награда“ и на Националната литературна награда „Иван Вазов”, концерт-спектакъл под надслов „И мойте песни все ще се четат”. с участието на редица изпълнители и ансамбли. „Опитахме се да направим една разнообразна и наситена програма, защото Вазовите празници са част от онзи механизъм, задвижващ и съхраняващ духа на българската нация“, коментира Филчев.\r\nТони МИХАЙЛОВ", "date": "2017.07.01", "title": "Пловдив: „Детска Вазова награда“ ще бъде връчена за първи път по време на Вазовите празници в Сопот от 3 до 9 юли"}
{"url": "http://www.focus-news.net/news/2017/07/01/2410958/the-guardian-blizo-60-ot-britantsite-iskat-da-zapazyat-evropeyskoto-si-grazhdanstvo-pokazva-izsledvane.html", "text": "Шест от всеки 10 британци искат да запазят европейското си гражданство след Брекзит, предава The Guardian.\r\nПравото да живеят, работят, учат и пътуват в Европейския съюз, искат да запазят близо 60 % от британците, според изследване на Лондонското училище по икономика.\r\nПодкрепата за запазване на тези права е най-висока сред гражданите във възрастовата граница от 18 до 24 годишна възраст. Почти 85 % от тях искат да запазят европейското си гражданство, в допълнение към британското. Близо 80 % от жителите на Лондон искат същото.\r\nПо проекта за това изследване са работили професорът по политически науки Майкъл Брутер, професор Сара Харисън по електорална психология, както и частната компания „Опиниум“. Симеон Миланов", "date": "2017.07.01", "title": "The Guardian: Близо 60 % от британците искат да запазят европейското си гражданство, показва изследване"}
{"url": "http://www.focus-news.net/news/2017/07/01/2410935/plovdiv-spokoyna-e-obstanovkata-v-asenovgrad.html", "text": "Спокойна е обстановката в Асеновград. Това съобщиха за Агенция \"Фокус\" от ОДМВР- Пловдив. Тази вечер е четвъртата, в която в града се провежда протест след нападението над група млади спортисти.  Участниците в протеста тази вечер са много по-малко в сравнение с предходните дни. Полицейското присъствие в града е засилено.", "date": "2017.07.01", "title": "Пловдив: Спокойна е обстановката в Асеновград"}
{"url": "http://www.focus-news.net/news/2017/07/01/2410937/veliko-tarnovo-alpinistat-i-prepodavatel-v-nsa-d-r-doychin-boyanov-e-daril-svoi-knigi-za-bibliotekata-v-turisticheski-ucheben-tsentar-momina-krepost-v-grada.html", "text": "Гл. ас. д-р Дойчин Боянов е дарил свои книги за библиотеката в Туристически учебен център „Момина крепост“ във Велико Търново, съобщават от Туристическо дружество „Трапезица 1902“. Заедно със своето семейство той е посетил детския скулптурен кът – „Приказни герои“ в парк Ксилифор. Дойчин Боянов е известен български алпинист и преподавател в Националната спортна академия (НСА). Изкачил е почти всички знакови върхове на всички континенти. Той е първият българин с безкислородно изкачване на първенеца на света - Еверест (8848 м) през 2004 година. Стъпвал е също на осемхилядниците Хидън Пик (Гашербрум I, 8068 м) и Нанга Парбат (8125 м), а на най-труднодостъпния К2 (8611 м) достига 8150 м.", "date": "2017.07.01", "title": "Велико Търново: Алпинистът и преподавател в НСА д-р Дойчин Боянов е дарил свои книги за библиотеката в Туристически учебен център „Момина крепост“ в града"}
{"url": "http://www.focus-news.net/news/2017/07/01/2410938/sport-chelsi-privleche-vili-kabalero-na-svoboden-transfer.html", "text": "„Челси“ подписаха договор с бившия вратар от „Манчестър Сити“ Вили Кабалеро.\r\nАржентинецът бе пуснат от „Сити“, когато договорът му изтече през юни. Кабалеро, който е на 35 години, пристига в Англия от Малага през 2014 г. и оттогава е играл 26 пъти за отбора на Гуардиола.", "date": "2017.07.01", "title": "Спорт: „Челси“ привлече Вили Кабалеро на свободен трансфер"}
{"url": "http://www.focus-news.net/news/2017/07/01/2410932/veliko-tarnovo-nay-mnogo-zhilishta-na-1000-dushi-ot-naselenieto-na-oblastta-ima-v-obshtinite-suhindol-i-elena.html", "text": "Най-много жилища на 1000 души от населението на област Велико Търново има в общините Сухиндол – 979, и Елена – 843. Това съобщиха за Радио „Фокус“ – Велико Търново от Териториално статистическо бюро – Север, Отдел „Статистически изследвания” – Велико Търново”. От там посочват, че най-малък е броят на жилищата на 1000 жители в Горна Оряховица – 531. Най-висок среден брой лица на едно жилище е отчетен в община Горна Оряховица – 1.9, a най-нисък - в община Сухиндол -1.0.  Осигуреността с жилища на 1 000 души от населението в градовете нараства с 1.0% спрямо преходната година, а в селата - с 2.0%.\r\n60.1% от всички жилища в областта са с две и три стаи, следвани от жилищата с четири и повече стаи – 34.0%, а едностайните са 5.9%.\r\nКъм 31 декември 2016 година полезната площ на жилищата в областта е 10 911 хил. кв. м, или с 0.1% повече спрямо 2015 година. Най-голяма полезна жилищна площ на човек от населението e регистрирана в община Елена – 65.9 кв. м, следвана от община Сухиндол – 65.7 кв. м, а най-малка  - в община Свищов – 39.0 кв. метра.\r\nНадежда КРЪСТЕВА", "date": "2017.07.01", "title": "Велико Търново: Най-много жилища на 1000 души от населението на областта има в общините Сухиндол и Елена"}
{"url": "http://www.focus-news.net/news/2017/07/01/2410757/radio-svobodna-evropa-iranskiyat-vanshen-ministar-mohamed-zarif-razkritikuva-zabranata-za-patuvane-na-grazhdanite-na-sedem-myusyulmanski-strani-v-sasht.html", "text": "Външният министър на Иран Мохамед Джавад Зариф заяви, че забраната за пътуване на граждани от шест мюсюлмански страни показва „сляпа враждебност“ към иранците, предава Радио „Свободна Европа“.\r\n„САЩ забраняват на иранските баби да виждам внуците си, в наистина срамно изложение на сляпата враждебност към всички иранци“, заяви Мохамед Джавад Зариф.\r\nВременната забрана, която влезе в ефект от 29 юни, забранява на хора от Иран и още пет мюсюлмански страни да влизат в САЩ.  Симеон Миланов", "date": "2017.07.01", "title": "Радио „Свободна Европа“: Иранският външен министър Мохамед Зариф разкритикува забраната за пътуване на гражданите на седем мюсюлмански страни в САЩ"}
{"url": "http://www.focus-news.net/news/2017/07/01/2410724/interfaks-amerikanski-voenen-samolet-provede-razuznavatelen-polet-blizo-do-ruskata-baza-v-tartus.html", "text": "Американски военен самолет проведе разузнавателен полет близо до руската военноморска база в сирийското пристанище Тартус, предава Интерфакс.\r\nПатрулният противоподводен самолет на ВМС на САЩ „P-8 Посейдон“ с бордови номер 168852, е излетял от авиобаза Сигонела в Сицилия.  Той е кръжал на 40 км от руската база.\r\nВ Източно Средиземно море е регистриран и полет на стратегически разузнавателен самолет на ВВС на САЩ „RC-135V“. Симеон Миланов", "date": "2017.07.01", "title": "Интерфакс: Американски военен самолет проведе разузнавателен полет близо до руската база в Тартус"}
{"url": "http://www.focus-news.net/news/2017/07/01/2410725/the-straits-times-protest-po-vreme-na-tarzhestvenata-tseremoniya-za-otpraznuvaneto-na-20-godishninata-ot-prisaedinyavaneto-na-honkong-kam-kitay.html", "text": "По-малко от час преди китайският флаг да бъде издигнат в центъра на Хонконг, група протестиращи се опита да стигне до мястото на церемонията, предава сингапурското издание The Straits Times .\r\nПротестиращите носеха ковчег, и скандираха лозунги срещу китайското правителство. \r\nПротестиращите бяха едва 10 души, но в групата им присъстваше и хонконгски депутат.\r\nАгенция „Фокус“ припомня, че днес Хонконг празнува 20-тата годишнина от деня, в който Великобритания връща острова на Китай. Британците завладяват Хонконг през 1841 г. и го контролират до 1997 г.  Симеон Миланов", "date": "2017.07.01", "title": "The Straits Times: Протест по време на тържествената церемония за отпразнуването на 20-годишнината от присъединяването на Хонконг към Китай"}
{"url": "http://www.focus-news.net/news/2017/07/01/2410934/ekaterina-portokalska-inspektsiya-po-truda-blagoevgrad-za-parvata-polovina-ot-2017-godina-sa-postapili-80-zayavleniya-za-rabota-na-nepalnoletni.html", "text": "За първата половина от 2017 година са постъпили 80 искания за разрешение за приемане на работа на непълнолетни, като са издадени 76 разрешителни, а в 4 случая е постановен отказ. Това каза пред Радио „Фокус“-Пирин Екатерина Портокалска, старши юрисконсулт в Дирекция „Инспекция по труда“-Благоевград. Тя подчерта, че за същия период на предходната година броят на заявленията е наполовина по-малък – 39, като всички те са били удовлетворени.\r\n„Искам да отбележа, че работодателите са изключително стриктни тогава, когато подготвят документите, които съпътстват издаването на искането, но отново искам да се обърна към тях, че по отношение на непълнолетните лица е необходимо всеки един работодател да полага особени грижи. Трябва да напомним на работодателите, че лицата, които не са навършили 18 години, могат да работят при 7-часов работен ден. В никакъв случай да не се допуска лицата, относно които е издадено разрешение за работа, да полагат труд при условия, които по някакъв начин ще поставят в риск тяхното физическо развитие и здраве“, допълни Портокалска. \r\nТя добави, че самите непълнолетни работници и техните родители трябва да бъдат информирани от работодателя за евентуални рискове в хода на изпълняването на служебните задължения. Портокалска отбеляза, че е недопустимо полагането на извънреден труд от лицата, ненавършили 18 години. Тя посочи, че през месец май са постъпили 21 искания за разрешения за работа на непълнолетни, предимно като бармани, сервитьори и чистачи на конци в шивашката промишленост. Екатерина Портокалска уточни, че е издаден и един отказ, поради липса на част от необходимите документи.\r\nНатали СТЕФАНОВА", "date": "2017.07.01", "title": "Екатерина Портокалска, Инспекция по труда-Благоевград: За първата половина от 2017 година са постъпили 80 заявления за работа на непълнолетни"}
{"url": "http://www.focus-news.net/news/2017/07/01/2410931/tokat-parnoto-i-prirodniyat-gaz-poskapnaha-ot-1-yuli-sled-reshenie-na-kevr-obzor.html", "text": "Комисията за енергийно и водно регулиране (КЕВР) обяви решенията за цената на природния газ за третото тримесечие на 2017 г., както и цените в сектор „Електроенергетика“ и „Топлоенергетика“, които влизат в сила от 1 юли 2017 г. за следващия едногодишен ценови период. Решенията съобщи председателят на КЕВР доц. Иван Иванов по време пресконференция след проведено закритото заседание на регулатора и Комисията от специализирания състав „Енергетика“.\r\nЦената на природния газ от 1 юли т. г. е 370,21 лв./1000 куб. м. или 34.86 лв. на MWh, без ДДС, акциз и цена за пренос, съгласно решение на Комисията въз основа на представените данни и документи и след направени изчисления по прилагания ценови модел. Новата цена на природния газ за третото тримесечие на 2017 г. е с 1,91% по-висока от тази за второто тримесечие на годината. В изчислената цена от 370.21 лв. за 1000 куб. м. са включени средно претеглената цена на природния газ на входа на газопреносната мрежа в размер на 360.29 лв. за 1000 куб. м, цена за дейността „обществена доставка“ в размер на 7.50 лв. за 1000 куб. м., както и компонента за компенсиране на разходи, произтичащи от наложени задължения към обществото в размер на 2,42 лв. за 1000 куб. м. Към цената от 370,21 лв./1000 куб. м., по която общественият доставчик продава природен газ на крайните снабдители на природен газ и на клиенти, присъединени към газопреносната мрежа, следва да се добавя и цена за пренос на природен газ през газопреносната мрежа в размер на 19.73 лв./1000 nm3 (без акциз и ДДС). Клиентите, присъединени към мрежа ниско налягане, собственост на „Булгартрансгаз” ЕАД, освен цената на обществения доставчик и цена за пренос на природен газ през газопреносната мрежа, заплащат и цена за пренос на природен газ в размер на 7.72 лв./1000 nm3 (без акциз и ДДС).\r\nС решение на Комисията се определят нови цени на топлинната енергия, считано от 1 юли 2017 г. След прилагане на ценообразуващия модел,  средното увеличение на цените в сектор \"Топлоенергетика\" за цялата страна е около 3%. За клиентите на „Топлофикация София“ ЕАД цената се увеличава с 0,98%, а за потребителите на топлинни услуги в Пловдив - с 1,49 %, в Плевен - с 3,41%, в Бургас – с 2,40%, във Велико Търново – с 0,66%, във Враца – с 2,90 %, в Разград – с 2,18%. При топлофикационните дружества, използващи за енергоносител въглища, цената на топлинната енергия нараства между 2,25% и 9,31%.  \r\nС решение на регулатора са утвърдени окончателните цени в сектор \"Електроенергетика\" за новия регулаторен период 1 юли 2017-30 юни 2018 г. След отчитане на всички ценообразуващи елементи и прилагане на методиката за ценообразуване, среднопретегленото увеличение на крайните цени за битовите потребители на регулиран пазар е 1,5 %, с включени цени на електроенергията и мрежови тарифи. От 1 юли 2017 г. цената на електроенергията за потребителите на ЧЕЗ се увеличава с 2%, за клиентите на EVN - с 1,7%, а за ЕНЕРГО-ПРО – с 0,41%. Небитовите потребители на   регулиран пазар, ползващи електроенергия на ниско напрежение, ще заплащат значително по-ниски от досегашните цени. При върховата енергия, в зависимост от начина на измерване, поевтиняването е между 0,38% и 8,84% за различните доставчици. В същото време дневната и нощната тарифа за дребния бизнес намалява, съответно - между 1% и 11% и между 1,68% и 7,5%.\r\nКЕВР прие и решение за разполагаемостта за производство на електрическа енергия на производителите, от които общественият доставчик изкупува електрическа енергия, както и количеството електрическа енергия, в съответствие с които общественият доставчик сключва сделки с крайните снабдители.\r\nДоц. Иван Иванов заяви по време на пресконференцията, че определените от КЕВР цени се основават на ясна икономическа логика. По думите му в своите решения енергийният регулатор се ръководи от четири основни принципа – прозрачност, устойчивост на решенията, законосъобразност и справедливост. Той подчерта, че тези принципи са водещи и в решенията на регулаторите в останалите европейски страни. Доц. Иванов заяви, че дейността на Комисията е насочена към постигането на три основни цели -  създаването на прозрачен електроенергиен пазар, устойчивост на регулаторната рамка и финансово укрепване на дружествата от енергийния сектор. Председателят на КЕВР посочи, че вече трета година в енергийния сектор се извършва дълбока реформа, но независимо от това, българските потребители реално не чувстват тази тежест. „За последния 3-годишен период цената на електроенергия е повишена с 2,5%, което на практика е нарастване с 0,8% годишно.  КЕВР ще направи всичко възможно и през следващите години потребителите на електроенергия да бъдат предпазени от резки ценови промени и да не усетят допълнителни тежести“, увери още доц. Иван Иванов.\r\nЛюба АЛЕКСИЕВА", "date": "2017.07.01", "title": "Токът, парното и природният газ поскъпнаха от 1 юли след решение на КЕВР (ОБЗОР)"}
{"url": "http://www.focus-news.net/news/2017/07/01/2410927/sofiya-ekip-na-speshna-pomosht-e-napadnat-zaradi-zakasnyala-lineyka.html", "text": "Екип на Спешна помощ е нападнат заради закъсняла линейка. Това съобщи за Агенция \"Фокус\" говорителят на Центъра за спешна помощ в София Катя Сунгарска. Тя обясни, че в час пик е получен сигнал за посещение от медицински екип. Линейката е пристигнала след 40 минути заради изключително натоварения ден. \"Толкова много повиквания имахме, а всички бяха от спешни, по-спешни. По-голямата част бяха улични, имахме много повиквания за деца. Забавихме линейката 40 минути, като през цялото време сме държали връзка с тях - съветвали сме ги, казвали сме им, че първата освободена линейка ще дойде\", добави Сунгарска. \"При пристигането на екипа на място близките на пациента са проявили агресия и са ударили шамар на шофьора на линейката. \"Лекарката е стресирана. Въпреки, че констатираното на място състояние не е изисквало оказването на спешна помощ, пациентът е хоспитализиран със съмнения за вирусно заболяване\", каза още говорителят на Центъра за спешна помощ.\r\nСамо в рамките на деня заради високите температури има повече от 220 вече повикванията за спешна медицинска помощ в столицата. Медицинските екипи са оказали помощ при над 30 случая на колабирали хора и около 20 деца с оплаквания.  \r\nВасилена ЙОРДАНОВА", "date": "2017.07.01", "title": "София: Екип на Спешна помощ е нападнат заради закъсняла линейка"}
{"url": "http://www.focus-news.net/news/2017/07/01/2410726/reuters-vlastite-v-sasht-preduprediha-biznesa-za-vazmozhni-kiberataki-sreshtu-firmite-v-yadreniya-i-energiyniya-sektor.html", "text": "Правителството на САЩ предупреди редица компании относно кибератака срещу ядрения и енергийния сектор, предава Reuters.\r\nОт май месец хакери са използвали „фишинг“ имейли, за да получат достъп до мрежите на целите си, според доклад на американското Министерство на сигурността, както и ФБР.\r\n„Исторически кибер играчите, са атакували стратегически енергийния сектор с различни цели. От кибершпионаж до възможността да се нарушат енергийните мрежи в случай на конфликт“, се казва в доклада. Симеон Миланов", "date": "2017.07.01", "title": "Reuters: Властите в САЩ предупредиха бизнеса за възможни кибератаки срещу фирмите в ядрения и енергийния сектор"}
{"url": "http://www.focus-news.net/news/2017/07/01/2410727/albanian-daily-news-visokite-temperaturi-dovedoha-do-11-gorski-pozhara-v-albaniya.html", "text": "За последните 24 часа в цяла Албания са регистрирани 11 горски пожара, предава Albanian Daily News.\r\nСлужителите на противопожарната служба заявиха, че ситуацията е под контрол, но страната е близо до извънредно положение.\r\nНай-проблемни ситуации са регистрирани във Фиер, Берат и Дебър. Във Фиер е избухнал пожар в село Селите, в Берат има три пожара. Пожари има и в Шкодра, Тирана и Елбасан.\r\nВластите съветват гражданите да съобщават веднага за всеки забелязан пожар.  Симеон Миланов", "date": "2017.07.01", "title": "Albanian Daily News: Високите температури доведоха до 11 горски пожара в Албания"}
{"url": "http://www.focus-news.net/news/2017/07/01/2410697/pre.html", "text": "Безвизовото пътуване за турските граждани в Европа ще допринесе изключително много за двустранните отношения между Анкара и Брюксел, заяви в петък турският министър-председател Бинали Йълдъръм по време на срещата със своя унгарски колега Виктор Орбан в Анкара, пише вестник Hurriyet.\r\n„Турция е единствената страна, с която се водят преговори за пълноправно членство в Европейския съюз и която не е освободена от визи при пътуване в европейските страни. Според мен ЕС допуска грешка с това“, посочи Йълдъръм. \r\nТой подчерта, че бизнес възможностите за унгарските и турските предприемачи са се увеличили през последните четири години и уточни, че визовите процедури все още представляват пречка.“\r\n„Ние трябва да облекчим визовите процедури, особено за бизнесмените“, допълни турският премиер.\r\n*** Според президента на САЩ Доналд Тръмп Катар финансира терористи, това се разбира от изтекъл аудиозапис на неговата реч от кампания за набиране на средства, проведена тази седмица, пише Washington Examiner. Това може да осуети усилията на държавния секретар Рекс Тилърсън да разреши спора между партньорите на САЩ в Близкия Изток. \r\nВ сряда Тръмп потвърди подкрепата си за Саудитска Арабия и техните съюзници, които поставиха Катар в състояние на блокада, определяйки я като необходимата част от „трудната борба“ срещу онези, които предоставят средства на терористи. \r\n„Предпочитам те да не финансират терористи“, коментира Тръмп по отношения на Катар в аудиозаписа, публикуван в петък.\r\nПо-рано Тилърсън призова Рияд да отслаби натиска си върху Доха и дори обвини Саудитска Арабия в отправяне на лицемерни обвинения, за да оправдае блокадата.\r\n*** Разполагането на 10 хил. полицейски служители в Хонконг по време на посещението на китайския президент Си Дзинпин не предотврати провеждането на продемократични протести в петък, пише вестник The Straits Times. \r\nПоне три групи от активисти проведоха отделни демонстрации в навечерието на 20-та годишнина от предаването на Хонконг. \r\n„Утре президентът ще напусне града веднага след церемонията. Това е нашият последен шанс да бъдем чути“, коментира  гражданин, участващ в протеста.\r\nПо-рано Си отправи призив към жителите на града да „повярват в Китай“. \r\nОчаква се в събота хиляди демонстранти да излязат по улиците в ежегодната акция за отбелязването на предаването на града от Великобритания на Китай.\r\n*** Министър-председателят на Израел Бенямин Нетаняху ще присъства на погребението на бившия германски канцлер Хелмут Кол, което ще се проведе във френския град Страсбург в събота, пише The Times of Israel. На церемонията ще присъстват също така германският канцлер Ангела Меркел, френският президент Еманюел Макрон и бившия американски държавен глава Бил Клинтън.  След това тялото на Кол ще бъде погребано в Германия.\r\nСлед смъртта на Кол Нетаняху възхвали постигнатото от него и го определи като един от най-големите приятели на Израел. \r\n„Сред най-големите приятели на Израел, Кол беше напълно отдаден на сигурността. Той беше лидерът, който обедини Германия с решителна и твърда ръка,“ заяви Нетаняху. \r\nПремиерът ще се върне в Израел в неделя.", "date": "2017.07.01", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/07/01/2410698/predstoyashti-sabitiya-v-stranata-za-1-yuli-agentsiya-fokus.html", "text": "***\r\nОт 9.30 часа ще се проведе закрито заседание на Комисията за енергийно и водно регулиране за утвърждаване на цените на природния газ и електрическата енергия за третото тримесечие на 2017 година. След приключване на закритото заседание от 13.30 часа в Заседателната зала на КЕВР, ет. 4, ще се състои брифинг за представителите на медиите.\r\n***\r\nОт 10.00 часа в Американски център към Столична библиотека ще се състои Международна хайку конференция на тема „Хайку: реалност и отражение”.\r\n***\r\nОт 11.45 часа пред Министерство на отбраната ще се проведе събрание на инициативна група, която иска да разбере подробности за проведена среща между представители на въоръжените сили на Украйна и България, на която са договорени съвместни военни учения.\r\n***\r\nВ 18.00 часа от Съдебната палата и до НДК ще се проведе парад на всички участници, които ще вземат участие в лятната естрада в Борисовата градина на 2 юли. \r\n***\r\nОт 19.00 часа в парк „Заимов“ ще се състои концерт на детска вокална група „Сладкишчета“ и дамска вокална група „Наслада“. \r\n***\r\nОт 10.00 часа до Пантеона в Морската градина ще бъде открито изложение на ретро автомобили. Награждаването на участниците в Десетото юбилейно издание на ретро парада в града ще започне в 14.00 часа. От 15.00 часа ретро колите ще направят парадна обиколка из Бургас.\r\n***\r\nОт 11.30 часа в зала „Георги Баев“ в КЦ „Морско казино“ ще се състои Арт фестивал „Сезони“. Официалното откриване на фестивала е от 18.00 часа на открита сцена „Охлюва“ .\r\n***\r\nОт 09.00 часа на крепостта „Царевец\" ще се проведе откриване на фестивала „Ежедневието на средновековен Търновград\". Програмата продължава през целия ден. \r\n***\r\nОт 11.00 до 17.00 часа на крепостта \"Царевец\" ще се проведе Приключенска игра „Средновековни криминални загадки: Тайната на 9-те ключа“. \r\n***\r\nОт 22.00 часа  на пл. „Цар Асен I“ ще бъде излъчен  Аудио-визуалния спектакъл „Царевград Търнов – звук и светлина“.\r\n***\r\nРодопската теснолинейка, която обслужва направлението Септември-Добринище, ще организира безплатно пътуване до Велинград. Празничният влак „Юндола“ ще тръгне от гара „Септември“ в 8.30 часа.\r\n*** \r\nОт 09.00 часа с тържествена света литургия в църквата „Свето Успение Богородично” ще бъдат открити традиционните Велинградски празници на културата.\r\n***\r\nОт 09.30 часа в Чипровската света обител „Св. Йоан Рилски“ ще бъде отслужена Архиерейска света Литургия . От 11.30 часа ще се състои лития с водоосвещение при оброчния кръст над светата обител. От 12.30 часа ще бъде осветен празничен курбан. \r\n***\r\nОт 11.00 часа на централния парк „Монтанезиум“ ще се проведе първият турнир по „Стрийт фитнес“.\r\n***\r\nОт 10.00 часа на ул. „Нестор Абаджиев“, в район „Тракия“, световният шампион от Финландия през 1993 година Александър Христов ще открие нова боксова зала. \r\n***\r\nВ с. Столетово в рамките на два дни ще се проведе юбилейното 10-то издание на Националния фолклорен фестивал „Столетово пее и танцува”.\r\n***\r\nОт 09.30 часа с поднасяне на цветя пред паметните плочи ще бъде открит празника на село Полковник Серафимово. От 10.00 часа ще бъде отслужена панихида  за загиналите герои, от 10.30 часа започва конкурсната програма „С песните на Георги Чилингиров.  \r\n***\r\nОт 09.30 часа храм „Св. Св. Козма и Дамян” в епархийския  манастир „Св. Пантелеймон” ще бъде отслужена Света Божествена  литургия по повод храмовия празник. Ще бъде дадена и благословена трапеза.\r\n***\r\nОт 19.00 часа ще бъде открит празника на село Бостина.  От 20.00 часа ще има народно веселие с оркестър „Пампорово” с ръководител Георги Кисьов. \r\n***\r\nОт 09.00 часа край водите на язовир Овчарица ще се проведе състезание по риболов.\r\n***\r\nОт 10.30 часа в с. Сладък кладенец, местността „Вълев рът”, под надслов „Да съхраним историческата памет“ ще се състои възстановка на трагичните събития в местността „Вълев рът” край селото през 1877 г.\r\n***\r\nОт 10.00 часа в двора на храм „Свети Пророк Илия\" ще се състои земляческа среща.\r\n***\r\nОт 17.00 часа на площад „Олимпийски“ ще бъде открит Националния фестивал  за Шлагерна и стара градска песен  „Полъх от минали мечти“ в Чепеларе.", "date": "2017.07.01", "title": "Предстоящи събития в страната за 1 юли (Агенция „Фокус“)"}
{"url": "http://www.focus-news.net/news/2017/07/01/2410933/kmetat-na-asenovgrad-emil-karaivanov-neka-ne-dopuskame-provokatsiite-da-badat-sred-nas-na-obyaveniya-utre-protest.html", "text": "Нека не допускаме провокациите да бъдат сред нас на обявения утре протест. Това написа кметът на Община Асеновград Емил Караиванов в социалния си профил във \"Фейсбук\" по повод готвения за утре, 2 юли, протест в града след нападението над млади спортисти. \"Скъпи асеновградчани и приятели, в неделя, 2 юли, Асеновград се очаква да бъде фокус на внимание и емоции заради обявения граждански протест. Нажежени страсти, волни или неволни провокации, справедливи искания или желание за демонстрирана сила- всичко това може да се случи. За жалост, има индикации за сили, които умишлено се готвят за създаване на безредици. Правото на всички асеновградчани да имат реакции и претенции как по-добре да живеят и срещу какво да недоволстват в никой случай не би трябвало да стане повод за ненужно напрежение, привнесено отвън или умишлено провокирано сред Асеновград\", пише Караиванов. \r\n\"Затова горещо призовавам всички ви да бъдем разумни преди, по време и след организирания протест. Вярвам, че органите на реда ще направят най-добрата обезпеченост за една мирна изява, без ескалации и физически разправи. Призовавам всички към разумни реакции и бдителност. \r\nНека не допускаме провокациите да бъдат сред нас. Защото онези, които ще ги донесат, ще си тръгнат, а ние ще продължим да живеем тук и да искаме обща сигурност, спокойствие и гаранция за ред и закон. \r\nБъдете разумни, желая на всички ви добра неделя!\", допълва кметът на Асеновград.", "date": "2017.07.01", "title": "Кметът на Асеновград Емил Караиванов: Нека не допускаме провокациите да бъдат сред нас на обявения утре протест"}
{"url": "http://www.focus-news.net/news/2017/07/01/2410936/fokus-makedoniya-lyubcho-georgievski-obyasni-zashto-makedoniya-i-balgariya-tryabva-da-chestvat-savmestno-ilindensko-preobrazhenskoto-vastanie.html", "text": "Бившият македонски премиер Любчо Георгиевски написа във Фейсбук защо България и Македония трябва да честват съвместно някои празници, предава Фокус (Македония) .\r\nЕто какво написа Любчо Георгиевски по въпроса:\r\n„Тези дни се вдигна облак прах около  обявения договор за добросъседство между България и Македония. Не може да не констатирам, че ако не беше колишевистката (от видния македонист Лазар Колишевски, бел.ред) политика на ВМРО-ДПМНЕ нямаше да има полу-вето от българска страна, и въобще нямаше да има потребност от такъв договор.  Заев само прагматично отключва процесите, които предишният парламент заключи.\r\nА сега и за съдържанието, защо не е спорен този договор за съвместно честване на някои празници. Ще акцентирам на Илинденско-Преображенското въстание.\r\nОрганизацията, която е подготвила въстанието до 1902 г. се е наричала Български Македонско-Одрински революционен комитет (БМОРК, бел.ред). Според нейния устав, който е написан от Гоце Делчев и Гьорче Петров, част  от същата можел да бъде само член на Българската екзархия, а всички други народности били по дефиниция изключени до 1902 г.\r\nГлавен език на писмената комуникация е българският литературен език. Всички документи, писма и какъвто и да било писмен документ от организацията, е написан на същия.\r\nВсички ръководители били учители на Българската екзархия – Делчев, Груев, Петров, Тошев. Или български офицери, какъвто е командирът на Илинденското въстание Борис Сарафов.\r\nНай-голяма финансова и въоръжена помощ идвала от България, а всички бази за оттегляние и криене били именно там.\r\nВ самото име на организацията имаме и технически проблем. Одринско е територия от река Места до Черно море, в която живеят също и турци, помаци и гърци. Но спойката е само е българското население в Одринско. Значи и от технически аспект организацията е партньорска с българите.  Както Гоце Делчев е бил инспектор в Македония на четите, така е бил и за българските чети в Одринско. Конгресът на Одринската област от 1902 г., когато те провяли сепаратистки амбиции, е бил лично председателстван от Делчев, който пресякъл тези амбиции.\r\nРазбира се, когато била получена заповед за въстание, българите от Одринската област цялостно изпълняват наредбата за въстанието. На дата десет дни след Илинден на празника Преображение, както им е наредено. Под същата команда.“ Симеон Миланов", "date": "2017.07.01", "title": "Фокус (Македония): Любчо Георгиевски обясни защо Македония и България трябва да честват съвместно Илинденско-Преображенското въстание"}
{"url": "http://www.focus-news.net/news/2017/07/01/2410939/smartonosna-zhega-i-pozhari-obzor.html", "text": "Рекордни температури бяха регистрирани в почти цялата страна в първия ден от месец юли. Най-горещо бе в Русе, където бяха измерени 44 градуса. Около и над 40 градуса бяха измерени още в Сандански, Лом, Кнежа, Ловеч, Пловдив, Свищов, Хасково, Карнобат и Плевен. Най-висока степен на предупреждение - червен код за опасни температури бе обявена в 17 области на страната в съботния ден, а в останалата част бе обявен оранжев код за екстремно високи температури. Горещините могат да доведат до здравни проблеми за чувствителни и болни хора, възрастни и деца и затова медиците съветват хората със здравословни проблеми да избягват излизания навън по време на горещините, да пият много течности, да ядат по-лека храна и да избягват консумацията на алкохол. Въпреки всички предупреждения жегата взе пет жертви в столицата, а хиляди хора в цялата страна потърсиха спешна медицинска помощ. Освен на повиквания за пациенти със сърдечносъдови проблеми, медиците са се отзовали и на многобройни случаи на припадания на улиците, обострени хронични заболявания. Най-много са случаите в столицата, където са регистрирани и единствените смъртни случаи. В натоварения за Спешна помощ ден медицински екип в столицата бе нападнат заради закъсняла с 40 минути линейка. Близките на пациента са ударили шамар на шофьора линейката. Въпреки, че констатираното на място състояние не е изисквало оказването на спешна помощ, пациентът е хоспитализиран със съмнения за вирусно заболяване.\r\nСамо в рамките на деня заради високите температури има повече от 220 вече повикванията за спешна медицинска помощ в столицата. Медицинските екипи са оказали помощ при над 30 случая на колабирали хора и около 20 деца с оплаквания. \r\nПрез деня възникнаха и няколко пожара в различни части на страната. Житен масив се запали в близост до кв. „Дружба“ в Плевен. Сигналът за пожара е подаден в 12.18 часа, като по данни на МВР огънят е унищожил около 100 дка насаждения. Пожарът е овладян и не е застрашил живеещите в квартала. Пожарната се отзова на няколко сигнала за пожари, засегнали тревни площи и храсти в Кюстендилско. Нито един обаче не е застрашил жителите на близките населени места.\r\nВ неделя температурите ще се понижат, привечер и в нощта срещу понеделник в Северозападна България ще има интензивни валежи с гръмотевици и градушка", "date": "2017.07.01", "title": "Смъртоносна жега и пожари (ОБЗОР)"}
{"url": "http://www.focus-news.net/news/2017/07/01/2410700/natovaren-trafik-v-petachniya-denobzor.html", "text": "Изключително натоварен беше трафикът по пътищата в страната в петъчния ден. Интензивно беше движението и на Гранично контролно-пропускателните пунктове на изход и вход в страната. \r\nЗа Агенция „Фокус“ комисар Тенчо Тенев - началник на отдел „Пътна полиция“ към Столична дирекция на вътрешните работи (СДВР), съобщи, че за почивните дни около 50-60 хил. автомобила ще напуснат София.  През целия петъчен ден на основните изходни артерии на столицата имаше екипи, които следяха за безопасността на движението. Най-натоварено беше движението в периода между 16.00 и 20.00 часа. Най-интензивен бе трафикът на бул. „Цариградско шосе“, бул. „Ботевградско шосе“, магистрала „Люлин“ за Гърция.\r\nЗа близо 6 часа движението по път пътя Бургас-Созопол в района на спирка „Моряк\", непосредствено преди отбивката за с. Атия, беше ограничено заради катастрофа между два автобуса. Беше въведен обходен маршрут Крайморие – Маринка – Ново Паничарево – Ясна поляна – Приморско. При инцидента автобус „Волво”, с бургаска регистрация, превозващ група чешки туристи в посока Южното Черноморие, застига и блъска отзад втори автобус „Волво”, с бургаска регистрация, собственост на фирма за превози от Китен, с който се превозвали 14 пътника. След пристигане на екипите на пожарна, полиция и бърза помощ на място е констатирано, че по-сериозно пострадали са водачът на л.а. „Волво” и неговия спътник и представител на чешката фирма, словашки граждани. Двамата са откарани към „Шокова зала” на УМБАЛ – Бургас, а останалите чешки туристи, които в по-голямата си част в шок от катастрофата, без сериозни наранявания, са откарани за допълнителни медицински прегледи в болница „Бургасмед”. В района на катастрофата се образува километрично задръстване.\r\nВерижна катастрофа между три леки автомобила стана привечер на бул. „Цариградско шосе“ в посока изхода на столицата. Нанесени бяха само материални щети. \r\nДве катастрофи станаха и на АМ „Тракия“  в посока Пловдив. Едната, от които беше верижна, между три автомобила на 11 км от магистралата. При нея бяха нанесени само материални щети. Втората катастрофа стана на входа на тунела „Траянови врата“, при нея също бяха нанесени само материални щети. Заради катастрофата преди тунела се образува 7-километрово задръстване. През целия ден движението по автомагистралата беше изключително интензивно.", "date": "2017.07.01", "title": "Натоварен трафик в петъчния ден(ОБЗОР)"}
{"url": "http://www.focus-news.net/news/2017/07/01/2410702/irna-iranskiyat-prezident-hasan-rouhani-pozdravi-prezidenta-na-irak-za-pobedata-v-mosul.html", "text": "Иранският президент Хасан Роухани поздрави президента на Ирак за победата в Мосул, предава иранската информационна агенция IRNA .\r\nПрезидентът на Иран заяви, че с продължаването на борбата срещу тероризма, мирът и стабилността в Близкия изток могат да се завърнат.\r\nХасан Роухани подчерта важността на съвместните усилия на съседните държави при борбата срещу тероризма и екстремизма.  Симеон Миланов", "date": "2017.07.01", "title": "IRNA: Иранският президент Хасан Роухани поздрави президента на Ирак за победата в Мосул"}
{"url": "http://www.focus-news.net/news/2017/07/01/2410703/sport-germaniya-pobedi-ispaniya-v-evropeyskiya-futbolen-shampionat-za-mladezhi.html", "text": "Германия победи четирикратните шампиони от Испания в Европейския футболен шампионат за младежи.  Испанският отбор с капитан Жерард Деулофеу беше фаворит след силното си представяне в първенството.  Германците победиха Испания с 1:0.", "date": "2017.07.01", "title": "Спорт: Германия победи Испания в Европейския футболен шампионат за младежи"}
{"url": "http://www.focus-news.net/news/2017/07/01/2410701/bbc-edin-chovek-e-zaginal-pri-strelbata-v-nyuyorkska-bolnitsa.html", "text": "Стрелецът, който откри огън в нюйоркска болница, е убил един човек, предава BBC .\r\nОще няколко души са ранени. Нападателят е бил облечен като лекар, е мъртъв. \r\nСтрелбата започна в 14:45 местно време. Полицията идентифицира стрелецът като бивш доктор от болницата „Бронкс-Лебанон“. Според властите той се е самоубил.\r\nШест души са ранени, а една жена е загинала. Трупът на загиналата е намерен близо до трупа на нападателя. \r\nСпоред високопоставен полицейски източник, нападателят е познавал добре болницата и охраната й. Симеон Миланов", "date": "2017.07.01", "title": "BBC: Един човек е загинал при стрелбата в нюйоркска болница"}
{"url": "http://www.focus-news.net/news/2017/07/01/2410699/the-straits-times-kitayski-infrastrukturen-proekt-dovede-do-protestna-nota-ot-strana-na-indiyskoto-pravitelstvo.html", "text": "Индия осъди строежа на нов път, който Китай строи по хималайската граница, предава сингапурското издание The Straits Times.\r\nИндийската страна смята, че този инфраструктурен проект предизвиква „сериозни отбранителни“ притеснения.\r\nДвете страни разменят все по-хладни дипломатически предупреждения относно строежа на инфраструктурен проект в района, където се срещат границите на Китай, Индия и Бутан.\r\nТази седмица от Пекин изпратиха формална протестна нота към правителството в Ню Делхи, обвинявайки индийската гранична охрана в пресичане на китайската граница, и навлизане на територията на Тибетската автономна област. Според китайските власти това е било направено с цел да се спре строежът на пътя.\r\nМинистерството на външните работи на Индия от своя страна заяви, че Китайската народноосвободителна армия е изпратила частите си в региона, за да завърши строежа на пътя „едностранно“.\r\n„Индия е дълбоко притеснена от скорошните китайски действия, и изрази пред китайското правителство, че подобен строеж може да представлява сериозна промяна на статуквото. Това може да има сериозни отбранителни последствия за Индия“, се каза в изявление на индийското Министерство на външните работи. Симеон Миланов", "date": "2017.07.01", "title": "The Straits Times: Китайски инфраструктурен проект доведе до протестна нота от страна на индийското правителство"}
{"url": "http://www.focus-news.net/news/2017/07/01/2410704/afp-edin-zaginal-i-sedem-raneni-pri-samoubiystven-atentat-v-livan.html", "text": "Дете загина, а седем ливански войници са ранени при самоубийствен атентат в Ливан, предава AFP.\r\nПетима екстремисти са се взривили, а шести е хвърлил граната срещу военен патрул в бежански лагер близо до сирийската граница.\r\nЧетирима от самоубийствените атентатори, са се взривили в бежанския лагер Ал Нур, близо до граничния град Арсал, заявиха източници от въоръжените сили на Ливан. Дете, чийто родители са бежанци е убито, а трима войници ранени при тази атака.\r\nДетето е било момиче на две годишна възраст, твърди източник от Баалбек.\r\nПри втора атака срещу лагера Ал Кария, един екстремист се взриви, а втори хвърли граната по войници, ранявайки четирима от тях.\r\nВ лагерите е имало военна операция, чиято оперативна цел е била „арестуването на терористи и изземването на оръжия“, заяви командир от Въоръжените сили на Ливан.\r\nВоенните са издирвали един от мъжете, които са се взривили. Симеон Миланов", "date": "2017.07.01", "title": "AFP: Един загинал и седем ранени при самоубийствен атентат в Ливан"}
{"url": "http://www.focus-news.net/news/2017/07/01/2410707/treta-vecher-na-protesti-v-asenovgrad-sadat-ostavi-v-aresta-i-devetimata-obvinyaemi-za-poboy-nad-mladi-sportisti-obzor.html", "text": "Съдът остави в ареста и деветимата обвиняеми за побой над млади спортисти в Асеновград. Според съда има достатъчно доказателства, че те са участвали в сбиването и на язовир „40-те извора\", и пред болницата, като има опасност те да се укрият или да извършат друго престъпление, ако не бъдат задържани. Според съдията, с категоричност в побоя има и още участници, които тепърва трябва да се установяват.\r\nРешението на съда подлежи на обжалване пред Окръжен съд. По време на заседанието обвинените не признаваха вината си. Те обясниха, че са предложили помощ на едно от момичетата – гребец, което е паднало от лодката по време на тренировка. Според разказа им половината от тях са случайно задържани и нямат участие в инцидента. \r\nПовечето от задържаните са на възраст между 18 и 25-годишни, с основно образование, работят като строители. Някои от тях работят в чужбина. Има и лица с криминални регистрации.\r\nВ петък вечерта за трети пореден ден в центъра на града се състоя протест. Над 100 души мирно изразиха недоволството си не само от конкретния случай - нападението над млади спортисти от спортния клуб по гребане в района на яз. „40-те извора“, а и от незаконно пребиваващите цигани в града, както и от постоянния тормоз и агресивното им поведение. Въпреки че съдът в Асеновград остави в ареста деветимата задържани цигани, протестиращите смятат да продължат с действията си.\r\nВ сряда и четвъртък протестите започнаха мирно, но след края им хората се насочиха към циганската махала в града, като полиция и жандармерия успяха да ги спрат. \r\nПолицейското присъствие в Асеновград остава засилено.", "date": "2017.07.01", "title": "Трета вечер на протести в Асеновград, съдът остави в ареста и деветимата обвиняеми за побой над млади спортисти (ОБЗОР)"}
{"url": "http://www.focus-news.net/news/2017/07/01/2410708/ba.html", "text": "Младата германка, която бе блъсната в гръб по стълбите на берлинското метро от българина от ромски произход Светослав Стойков, свидетелства пред съда, съобщава баварският вестник Die Sueddeutsche Zeitung.\r\nЯна К. разказа за октомврийската вечер, в която бе нападната без причина. Младата жена разказа пред магистратите, че се е прибирала вкъщи и въобще не е забелязала приближаването на 28-годишния Светослав Стойков. \"Слушах музика и бях напълно потънала в мисли\", спомня си Яна К., допълвайки, че в първите секунди след падането си се е чудила какво се е случило. \r\nПътниците е метрото са се стекли, за да й помогнат, повикали са полиция и линейка. Физическите й травми са отшумяли след няколко седмици, но психологическите остават и до днес. Яна признава, че оттогава насам се страхува да пътува сама и се хваща здраво за парапет всеки път, когато минава по стълбище. \"Когато видеото бе публикувано, исках просто да изчезна\", разказва младата германка. \r\nСветослав Стойков също бе в залата, заел поза със скръстени ръце. След показанията на Яна К. той поднася извинения, но жената не реагира. \r\nРешението по делото ще бъде произнесено следващата седмица. \r\n*** В петък в адриатическия град Дубровник започва среща на високо равнище на лидерите на страните от Процеса за сътрудничество в Югоизточна Европа (ПСЮИЕ), припомня македонската електронна медия „Плус Инфо“. \r\nНа форума, чиито домакин е хърватският президент Колинда Грабар Китарович, участват министър-председателят на България Бойко Борисов и македонският държавен глава Георги Иванов. Събитието маркира края на председателството на Хърватия на ПСЮИЕ.\r\nКато продължение на срещата, за събота, 1 юли, е предвидено провеждането на традиционния Дубровнишки форум.\r\nВ Дубровник пристигнаха и президентите на Косово, Словения, Черна гора и Сърбия, а също и турският вицепремиер Тургул Туркеш. Паралелно с тяхната среща ще се проведе и заседание на външните министри на страните участнички. \r\n*** Заместник-министърът на външните работи на Русия Алексей Мешков се е срещнал с вицепремиера и министър на външните работи на България Екатерина Захариева по време на Форума  „Дубровник-2017“, предава ТАСС. Това беше съобщено в петък от руското външнополитическо ведомство. \r\n„Бяха обменени мнения по актуални въпроси от двустранното сътрудничество, а също така бяха обсъдени регионални и международни въпроси“, допълниха от Министерството.", "date": "2017.07.01", "title": "България в световните медии (Агенция \"Фокус\")"}
{"url": "http://www.focus-news.net/news/2017/07/01/2410706/sportaleksandar-povetkin-se-zavrashta-na-ringa.html", "text": "Бившият световен шампион по бокс в тежка категория на Световната боксова организация, руснакът Александър Поветнки ще проведе двубой с украинеца Андрей Руденко. Мачът в 12 рунда за титлата на Световната боксова организация ще се проведе в Москва.\r\nПоветкин се завръща на ринга, след като предизвика два допинг скандала.", "date": "2017.07.01", "title": "Спорт:Александър Поветкин се завръща на ринга"}
{"url": "http://www.focus-news.net/news/2017/07/01/2410705/reuters-administratsiyata-na-prezidenta-tramp-se-otkaza-ot-plana-si-za-prevozvaneto-na-vsyaka-humanitarna-pomosht-s-amerikanski-korabi.html", "text": "Администрацията на президента Доналд Тръмп се отказа от плановете си за издаването на заповед според, която всяка американска хуманитарна поомщ трябва да се транспортира с американски кораби, предава Reuters.\r\nПрезидентът Тръмп обмисляше издаването на заповед, с която да увеличи настоящето изискване 50 % от всяка хуманитарна помощ да се пренася с американски кораби, на 100 %.\r\nПредседателят на Комисията за външни отношения към Сената Боб Коркър от Републиканската партия заяви, че е обсъдил обстойно въпроса с президента Тръмп. Сенатор Коркър каза, че подобна заповед би увеличила цената на храните, които се доставят като хуманитарна помощ.  Симеон Миланов", "date": "2017.07.01", "title": "Reuters: Администрацията на президента Тръмп се отказа от плана си за превозването на всяка хуманитарна помощ с американски кораби"}
{"url": "http://www.focus-news.net/news/2017/07/01/2410710/afp-nyakolko-dushi-s-opasnost-za-zhivota-sled-strelbata-v-nyuyorkska-bolnitsa.html", "text": "Един лекар е убит, а петима души са сериозно ранени при стрелбата в нюйоркска болница, предава  AFP . Властите смятат, че това е инцидент свързан с „работното място“.\r\nКметът на Ню Йорк Бил де Бласио заяви, че няколко лекари „се борят за живота си“, след инцидента в болница „Бронкс-Лебанон“, северно от Манхатън. Кметът каза, че стрелецът, който също е бил лекар, се е самоубил. Полицията все още няма информация за мотивите на нападението.  Симеон Миланов", "date": "2017.07.01", "title": "AFP: Няколко души с опасност за живота след стрелбата в нюйоркска болница"}
{"url": "http://www.focus-news.net/news/2017/07/01/2410713/reuters-brazilskite-profsayuzi-protestirat-sreshtu-reformite-na-prezidenta-mishel-temer.html", "text": "Профсъюзите в Бразилия организираха национален протест срещу законодателните промени в трудовите и пенсионни закони на Бразилия, които се извършват от дясноцентристкия президент Мишел Темер, предава Reuters.\r\nВ столицата Бразилия метрото и градският транспорт спряха работа, а в градовете Сао Пауло и Рио де Жанейро демонстранти блокираха улиците.  Симеон Миланов", "date": "2017.07.01", "title": "Reuters: Бразилските профсъюзи протестират срещу реформите на президента Мишел Темер"}
{"url": "http://www.focus-news.net/news/2017/07/01/2410716/upravitelyat-na-nzok-podade-ostavka-bsp-nastoyaha-da-obyasni-motivite-si-i-okazvan-li-mu-e-natisk-obzor.html", "text": "На 29 юни д-р Глинка Комитов е депозирал в деловодството на Парламента оставката си като управител на НЗОК, като не е посочил мотивите си. Това съобщи председателят на парламентарната комисия по здравеопазване и депутат от ГЕРБ д-р Даниела Дариткова. Тя обясни, че това решение е лично негово и ще бъде стартирана процедура за избор на нов управител, която по закон трябва да приключи в 30-дневен срок от приемането на оставката. Даниела Дариткова коментира, че все още няма кандидат за поста и ще бъдат приемани предложения от всички парламентарни групи.\r\nОт НЗОК не потвърдиха информацията, че Глинка Комитов е депозирал оставката си и посочиха, че вчера той не е ходил в Народното събрание. \r\nОт БСП настояха д-р Комитов да обясни в Народното събрание мотивите за оставката си и оказван ли му е натиск. Зам.-председателят на ПГ на БСП Драгомир Стойнев посочи, че Глинка Комитов е получил подкрепа от българския парламент за поста управител на НЗОК и е съвсем нормално да обясни мотивите си. Депутатът коментира, че е подозрителна информацията, че Комитов не е дошъл лично, за да входира оставката си.\r\nБиляна ИВАНОВА", "date": "2017.07.01", "title": "Управителят на НЗОК подаде оставка, БСП настояха да обясни мотивите си и оказван ли му е натиск (ОБЗОР)"}
{"url": "http://www.focus-news.net/news/2017/07/01/2410715/preg.html", "text": "Няколко души са застреляни в болница намираща се в Ню Йорк, предава London Evening Standard. \r\nМъж облечен като лекар откри огън в болницата „Бронкс-Лебанон“, съобщават от полицията.\r\nПоне двама са застреляни, а според някои източници и повече. В социалните мрежи се говори за лекари и медицински сестри, които се барикадират по кабинетите си, за да спасят живота си.\r\n*** Министерството на външните работи на Великобритания призова за пълно разследване на убийството на руския опозиционен политик Борис Немцов, предава Telegraph.\r\nБританските власти смятат, че трябва да се разбере кой е поръчал убийството на Борис Немцов.\r\nРуският съд осъди петима чеченски мъже за убийството на Немцов.  Руските власти все още издирват един от заподозрените за участие и съпричастие към убийството на опозиционния политик.\r\n*** Министър-председателят Тереза Мей е провела разговор с лидера на Демократичната юнионистка партия Арлен Фостър, както и с лидера на „Син Фейн“ Мишел О’Нийл, предава The Belfast Telegraph .\r\nВ събота преговорите за съставяне на ново правителство в Белфаст, ще продължат в двореца Стормънт.\r\nВ разговорите си с представителите на партиите от Северна Ирландия, Тереза Мей е подчертала, че  за правителството на Великобритания стигането до споразумение между партиите в региона, както и формирането на нов кабинет е приоритет.\r\nАгенция „Фокус“ припомня, че двете основни партии на Северна Ирландия, а именно ирландските националисти от „Син Фейн“ и британските юнионисти от Демократичната юнионистка партия, все още не са успели да формират правителство.\r\n*** Министър-председателят на Канада Джъстин Трюдо се срещна с протестиращи представители на автохтонното население на страната, които направиха палатков лагер пред парламента, предава Guardian.\r\nСтолицата на Канада се готви за празнуване на националния празник на страната. Очаква се за тържествата да пристигнат принцът на Уелс и херцогинята на Корнуол. \r\nЕдин ден преди празненствата, активисти на групи защитаващи правата на коренното население от Онтарио, пристигнаха в столицата. Представителите на племената от коренното население издигнах лагер с цел да привлекат внимание към историята на индианците в Канада. Групата се сблъска с полицията, при което девет души бяха арестувани. \r\nВъпреки сблъсъка с полицията, те успяха да представят исканията си пред министър-председателя Трюдо.", "date": "2017.07.01", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/07/01/2410709/the-times-of-israel-izraelskiyat-poslanik-v-oon-obvini-organizatsiyata-v-satrudnichestvos-teroristichni-grupirovki.html", "text": "Израелският посланик в ООН Дани Данон обвини организацията в „сътрудничество с поддръжниците на тероризма, които искат да навредят на Израел“, предава The Times of Israel.\r\nТова се случи след двудневно мероприятие посветено на „50 години окупация“. Участие в тази изложба взеха групи, които Израел смята за близки до палестински терористични организации.\r\n„Отвъд разбирането е, че финансите на ООН подкрепя т организации, които подпомагат терористите, и насърчават омразата към Израел“, заяви Данон.\r\nСпоред Израел групите, които са участвали в мероприятието, а именно Ал Хак и Центърът Ал Мезан, работят с „Хамас“.   Симеон Миланов", "date": "2017.07.01", "title": "The Times of Israel: Израелският посланик в ООН обвини организацията в „сътрудничество“с терористични групировки"}
{"url": "http://www.focus-news.net/news/2017/07/01/2410714/guardian-kanadskiyat-premier-dzhastin-tryudo-poseti-protestirashti-predstaviteli-na-korennoto-naselenie-na-stranata.html", "text": "Министър-председателят на Канада Джъстин Трюдо се срещна с протестиращи представители на автохтонното население на страната, които направиха палатков лагер пред парламента, предава Guardian.\r\nСтолицата на Канада се готви за празнуване на националния празник на страната. Очаква се за тържествата да пристигнат принцът на Уелс и херцогинята на Корнуол. \r\nЕдин ден преди празненствата, активисти на групи защитаващи правата на коренното население от Онтарио, пристигнаха в столицата. Представителите на племената от коренното население издигнах лагер с цел да привлекат внимание към историята на индианците в Канада. Групата се сблъска с полицията, при което девет души бяха арестувани. \r\nВъпреки сблъсъка с полицията, те успяха да представят исканията си пред министър-председателя Трюдо. Симеон Миланов", "date": "2017.07.01", "title": "Guardian: Канадският премиер Джъстин Трюдо посети протестиращи представители на коренното население на страната"}
{"url": "http://www.focus-news.net/news/2017/07/01/2410718/the-jerusalem-post-bivsh-konsultant-na-iranskata-misiya-kam-oon-e-rekrutiral-amerikanski-yadren-fizik-za-rabota-svarzana-s-yadrenata-programa-na-teheran.html", "text": "Американски прокурори заявиха, че бивш консултант на мисията на Иран към ООН, е рекрутирал американски ядрен физик, който е трябвало да се срещне с ирански представители, за да дискутират иранската ядрена програма, предава The Jerusalem Post.\r\nСрещу учения е заведено дело. Няма криминални обвинения срещу бившия ирански консултант Ахмад Шейхзадех, но прокурорите искат по-тежка присъда и за него, заради данъчни измами, както и „конспирация за нарушаване на санкционния режим срещу Иран“.\r\nОбвинението заяви, че през 2005 г. Шейхзадех е уредил среща между американския учен и настоящия президент на Иран Хасан Роухани, който тогава бе главен преговарящ на Иран по ядрените въпроси.\r\nОт защитата заявиха, че „единствената цел, която г-н Шейхзадех някога е имал, е да подобри отношенията между двете страни, за да могат те да живеят в мир“. Симеон Миланов", "date": "2017.07.01", "title": "The Jerusalem Post: Бивш консултант на иранската мисия към ООН, е рекрутирал американски ядрен физик за работа свързана с ядрената програма на Техеран"}
{"url": "http://www.focus-news.net/news/2017/07/01/2410721/reuters-zemetresenie-s-magnitud-60-po-rihter-be-useteno-v-ekvador.html", "text": "Земетресение с магниту 6.0 по Рихтер бе усетено в крайбрежието на централен Еквадор, предава Reuters.\r\nОт Геологическия институт на САЩ заявиха, че щетите са ограничени. Епицентърът е бил на 88.5 километра северозападна от Портовиейо в Тихия океан. \r\nАгенция „Фокус“ припомня, че миналата година Еквадор бе ударен от земетресение 7.8 по скалата на Рихтер, което доведе до смъртта на над 650 души. Симеон Миланов", "date": "2017.07.01", "title": "Reuters: Земетресение с магнитуд 6.0 по Рихтер бе усетено в Еквадор"}
{"url": "http://www.focus-news.net/news/2017/07/01/2410720/tass-sasht-i-yuzhna-koreya-nyama-da-prekratyat-voennite-si-ucheniya-kato-otstapka-pred-kndr.html", "text": "САЩ и Южна Корея нямат намерение да прекратяват съвместните военни маневри като отстъпка пред Северна Корея, предава ТАСС .\r\nТова заяви корейският президент Мун Дже-ин.\r\n„Ние, САЩ и Южна Корея, дълго време изработвахме позицията си, в съответствие, с която не можем да преустановим съвместните ни военни маневри, като отстъпка за КНДР, за да прекратят те ядрените си тестове“, заяви президентът на Южна Корея.\r\nВ средата на месец юни от посолството на Северна Корея в Индия заявиха, че Пхенян може да наложи мораториум на провеждането на ядрени и ракетни тестове. В изявлението си, от севернокорейското посолство подчертаха, че това е възможно, ако САЩ изпълнят някои условия сред, които бе и прекратяването на съвместните американско-корейски учения. Симеон Миланов", "date": "2017.07.01", "title": "ТАСС: САЩ и Южна Корея няма да прекратят военните си учения като „отстъпка пред КНДР“"}
{"url": "http://www.focus-news.net/news/2017/07/01/2410723/pusnaha-dvizhenieto-po-remontiranata-traba-za-varna-na-tunel-echemishka-na-avtomagistrala-hemus-obzor.html", "text": "Пуснаха движението по ремонтираната тръба за Варна на тунел „Ечемишка“ на автомагистрала „Хемус“, така трафикът към Варна и София вече става без ограничения в двете тръби на съоръжението. Възстановителните дейности в тръбата за Варна стартираха на 1 септември миналата година, като движението досега се извършваше двупосочно в тръбата за София.  Непосредствено преди пускането на движението министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов провериха тунела. проверят тунел „Ечемишка“, непосредствено преди пускането на движението по ремонтираната тръба за Варна. Николай Нанков обяви пред журналисти, че в ремонта на тръбата за Варна са инвестирани около 12 млн. лв. от републиканския бюджет. Той обясни, че съоръжението е с нова хидроизолация, отводнителна система, вентилационна и електрическа инсталация, осветление, системи за видеонаблюдение и пожароизвестяване. Положени са около 19 хил. кв. м хидроизолация, 30 хил. кв. м пръскан бетон, 3320 т асфалт, 843 куб. м тротоарни блокове, 164 т армировъчна стомана, 1550 м шумозаглушителни стени и т.н. Тръбата е с енергоефективно LED осветление, като са монтирани 293 бр. осветителни тела.\r\nМежду 220 и 240 млн. лв. са необходими за ремонт на 45 км пътно платно, тунели и виадукти на автомагистрала „Хемус“. Те ще бъдат отделяни поетапно, за да се гарантира сигурността и безопасността на преминаващите, съобщи регионалният министър. Николай  Нанков коментира, че заради закъснелия с близо два месеца старт на строително-монтажните работи по мостовото съоръжение след тунел „Витиня“ в посока Варна при 33-ти км на автомагистрала „Хемус“, ремонтът там се очаква да приключи до средата на месец август.  Той добави, че сроковете не трябва да са за сметка на качеството, и ремонтите отнемат време, тъй като са свързани с осигуряване на безопасност и сигурност. Поради тази причина продължава ремонтът и на други съоръжения в критично състояние на магистралата – ремонтира се селскостопански подлез при км 24 и се укрепва свлачище, работата по които трябва да приключи до края на месец юли. \r\nЛявата тръба на тунел „Витиня“ в посока София и мостовото съоръжение преди него също са в критично състояние. Работата по тях ще започне след края на текущия ремонт, за да приключи преди зимния сезон, съобщи още министърът. Той допълни, че в момента се обследва състоянието и на лявата тръба на тунел „Ечемишка“. Ремонт по нея може да започне след края на летния сезон, но при условие, че също ще приключи преди въвеждането на зимното поддържане на пътищата, посочи министърът. Желанието ни е да посрещнем зимата без ремонти и временна организация на движението, допълни инж. Атанасов.\r\nДругите необходими строителни работи, които трябва да подобрят състоянието на магистралата с цел осигуряване на безопасността на пътуващите ще се извършват през следващата година. По тази причина и ремонтът на активната лента за движение от АМ „Тракия“ след Пловдив в посока Бургас ще започне след 15 септември.\r\nОтново с цел облекчаване на трафика през активния летен сезон по всички магистрали ще бъде ограничено преминаването на тежкотоварни превозни средства в пиковите часове. Заповедта ще влезе в сила от следващата седмица. Министър Нанков изрази надежда ТОЛ системата да бъде въведена по-бързо, за да има повече ресурс за необходимите ремонти по пътищата. Той отбеляза, че собствениците на леки автомобили плащат 2/3 от общата стойност на винетните такси в страната  и логиката на действащата в момента система за плащане на такси за преминаване по републиканската пътна мрежа е несправедлива и ще бъде променена. По думите му в резултат от увеличените такси за тежкотоварните автомобили след въвевждането на ТОЛ системата ще има над 500 млн. лв. годишно, които целево ще бъдат инвестирани в подобряване състоянието на пътната мрежа в страната.", "date": "2017.07.01", "title": "Пуснаха движението по ремонтираната тръба за Варна на тунел „Ечемишка“ на автомагистрала „Хемус“ (ОБЗОР)"}
{"url": "http://www.focus-news.net/news/2017/07/01/2410728/stara-zagora-dvizhenieto-se-osashtestvyava-samo-v-izprevarvashtata-lenta-v-uchastaka-ot-km-166-do-km-167-v-posoka-burgas-na-magistrala-trakiya-poradi-paten-intsident.html", "text": "Временно движението се осъществява само в изпреварващата лента в участъка от км 166 до км 167 в посока Бургас на автомагистрала „Тракия“ поради пътнотранспортно произшествие. Това съобщиха от пресцентъра на Агенция „Пътна инфраструктура“.", "date": "2017.07.01", "title": "Стара Загора: Движението се осъществява само в изпреварващата лента в участъка от км 166 до км 167 в посока Бургас на магистрала „Тракия“ поради пътен инцидент"}
{"url": "http://www.focus-news.net/news/2017/07/01/2410732/asian-correspondent-nepalskite-grazhdani-glasuvaha-za-parvi-pat-ot-20-godini.html", "text": "Религиозните свободи, признаването на правата на трансполовите и други малцинства, както и възстановяването от последното земетресение, бяха част от повдигнатите в предизборните дискусии въпроси, предава Asian Correspondent .\r\nНепалските граждани гласуват на втори тур от местните избори за общински и селски съвети в 334 района.\r\nТова са първите избори в Непал от 20 години. За първи път на избори бяха включени и три гласуващи пола – мъже, жени и трансполови. . Симеон Миланов", "date": "2017.07.01", "title": "Asian Correspondent: Непалските граждани гласуваха за първи път от 20 години"}
{"url": "http://www.focus-news.net/news/2017/07/01/2410731/reuters-noviyat-lider-na-honkong-se-zakle-pred-kitayskiya-prezident-si-dzinpin.html", "text": "Новият лидер на Хонконг Кери Лам се закле пред китайския президент Си Дзинпин, предава Reuters .\r\nХонконг празнува 20-тата годишнина от присъединяването си към Китай.\r\nНа тържественото мероприятие бяха взети изключителни мерки за сигурност.\r\nПо време на тържествата имаше и протестиращи, които носеха транспаранти с надписи като „Демокрация“ и „Самоопределение“. Освен тях, имаше и много граждани, които скандираха „Обичаме Китай“ и „Подкрепя действията на полицията“. Симеон Миланов", "date": "2017.07.01", "title": "Reuters: Новият лидер на Хонконг се закле пред китайския президент Си Дзинпин"}
{"url": "http://www.focus-news.net/news/2017/07/01/2410733/arab-news-prezidentat-na-yuar-se-sreshtna-sas-sauditskiya-prints-sultan-bin-salman.html", "text": "Президентът на ЮАР Джейкъб Зума се срещна със саудитския принц Султан бин Салман, който е президент на саудитската Комисия за туризма и националното наследство, предава Arab News.\r\nПрезидентът на ЮАР посрещна началника на комисията, и изпрати поздравите си на крал Салман. Двамата разговаряха за различни въпроси касаещи сътрудничеството между двете държави.\r\nПревод и редакция: Симеон Миланов", "date": "2017.07.01", "title": "Arab News: Президентът на ЮАР се срещна със саудитския принц Султан бин Салман"}
{"url": "http://www.focus-news.net/news/2017/07/01/2410736/anadolu-agency-chlen-na-upravlyavashtata-turtsiya-partiya-be-zastrelyan-v-diarbekir.html", "text": "Представител на управляващата „Ак парти“ бе застрелян в Диарбекир, съобщава Anadolu Agency.\r\nЗастреляният заместник-председател на партията Орхан Мерчан, който бе регионален партиен председател, е загинал.\r\nОрхан Мерчан е застрелян пред дома си в квартала Мула. Починал е в болницата от раните си.\r\nСпоред турските власти доказателствата сочат, че отговорността за убийството е на Кюрдската работническа партия. Симеон Миланов", "date": "2017.07.01", "title": "Anadolu Agency: Член на управляващата Турция партия бе застрелян в Диарбекир"}
{"url": "http://www.focus-news.net/news/2017/07/01/2410719/afp-vlastite-vav-venetsuela-zadarzhaha-nad-60-studenti.html", "text": "Венецуелската полиция арестува над 60 студенти по време на антиправителствени протести, предава AFP.\r\nПоловината от тях са задържани докато са се опитвали да стигнат до офисите на изборната власт в Каракас, заяви студентския лидер от университета „Симон Боливар“ Даниел Асканио.\r\n„Нямаше причина да бъдат задържани“, заяви той.\r\nДемонстратори от опозицията обвиняват охранителните сили в репресии.\r\nПравосъдната неправителствена организация „Форо пенал“ твърди, че при размириците в страната са арестувани 3500 души. Прокурори твърдят, че 82 души са загинали.\r\nОт опозицията настояват за избори, с които да свалят президента Николас Мадуро, който обвиняват за тежкото икономическо състояние на страната.  От своя страна, президентът твърди, че кризата е „подкрепяна от САЩ конспирация“.\r\nГлавният прокурор Луиза Ортега обяви, че ще започне процес срещу президента Мадуро. Симеон Миланов", "date": "2017.07.01", "title": "AFP: Властите във Венецуела задържаха над 60 студенти"}
{"url": "http://www.focus-news.net/news/2017/07/01/2410730/ministarat-na-kulturata-boil-banov-obyavi-novoto-rakovodstvo-na-ndk-obzor.html", "text": "Министърът на културата Боил Банов обяви новото ръководство на Националния дворец на културата. Изпълнителен директор на НДК ще е Ангел Митев, а в съвета на директорите ще участват Красимир Петков, Росица Бачева, Татяна Цветанова, Борислав Велков. Министър Банов определи Ангел Митев като компетентен човек, който от години се занимава със строителство и опазване на културното наследство. По думите му изборът на директор е базиран изключително с обстоятелството ремонт и превеждането на сградата във вид, подходящ за председателството и развитието на културата за години напред. Според него този избор не е съсредоточен върху творческата част от работата на НДК, а е свързан с основната задача – приключване качествено и в срок на ремонтните дейности. Банов изтъкна, че това ръководство на НДК е временно, с оглед на ситуацията. Министърът обясни, че временното ръководство трябва да направи необходимото ремонтът да бъде не просто завършен, но и да е качествен. Той допълни, че мотивите за назначаването на този екип са свързани с това, че веднага му трябват компетентни хора, които да навлязат в нещата, да направят всичко необходимо в рамките на закона и да поставят подписи за милиони левове, буквално от вторник. По думите му с преминаването на НДК към Министерството на културата, Дворецът се връща на място си.\r\nБанов благодари на бившия директор на НДК Мирослав Боршош и определи решението му да се оттегли от поста като  нормално. Министърът уточни, че очаква позитивен резултат на проверките за Боршош, като допълни, че би го поканил отново да заеме поста си. Министърът на културата посочи, че е поддръжник на политиката на Боршош  в НДК да има книги, клуб на писателите, изложби - вратите на Двореца да са отворени за цялата културна интелигенция. Банов допълни, че застава зад Боршош и че счита, че трябва НДК да продължава по същия път.\r\nСтефан ПЕТРОВ", "date": "2017.07.01", "title": "Министърът на културата Боил Банов обяви новото ръководство на НДК (ОБЗОР)"}
{"url": "http://www.focus-news.net/news/2017/07/01/2410738/reuters-avstraliya-i-nova-zelandiya-vodyat-targovski-pregovori-s-tihookeanskiya-sayuz.html", "text": "Австралия и Нова Зеландия обявиха началото на преговори за свободна търговия с Тихоокеанския съюз, предава Reuters.\r\nТихоокеанският съюз е търговски блок, който обхваща Колумбия, Чили, Мексико и Перо, а в петък прие Сингапур, Австралия, Нова Зеландия и Канада като асоциирани членове.\r\nПо-добър достъп до пазарите, както и ниски митнически тарифи за експорт, са сред основните цели на Австралия и Нова Зеландия. Двете страни водят инициативата за възстановяване на идеята за Транс-Тихоокеанско партньорство (ТТП) след като президентът на САЩ Доналд Тръмп оттегли Вашингтон от споразумението.\r\n„Помежду си тези държави имат повече от 221 милиона потребители и комбинирано БВП от 3.85 трилиона долара, което е еквивалентно на шестата най-голяма икономика в света“, заяви министърът на търговията на Нова Зеландия Тод Макклей. Симеон Миланов", "date": "2017.07.01", "title": "Reuters: Австралия и Нова Зеландия водят търговски преговори с Тихоокеанския съюз"}
{"url": "http://www.focus-news.net/news/2017/07/01/2410735/afp-si-dzinpin-predupredi-sreshtu-vsyakakvi-nedopustimipredizvikatelstva-kam-vlastta-na-kitay-nad-honkong.html", "text": "Президентът на Китай Си Дзинпин заяви, че днес Хонконг е по-свободен от преди, предава AFP . Той предупреди срещу „недопустимите“ предизвикателства към властта на Китай над Хонконг в реч по случай 20-тата годишнина от присъединяването на града към КНР.\r\n„Всякакви опити за застрашаване на националната сигурност, както и предизвикателства към властта на централното правителство, Основния закон на Хонконг, или използването на града за проникване и саботиране на Китай, преминават границата, и са абсолютно недопустими“, заяви китайският лидер. Симеон Миланов", "date": "2017.07.01", "title": "AFP: Си Дзинпин предупреди срещу всякакви „недопустими“предизвикателства към властта на Китай над Хонконг"}
{"url": "http://www.focus-news.net/news/2017/07/01/2410737/pregled-na-mezhdunarodnite-novini-do-6-chasa-agentsiya-fokus.html", "text": "Министрите на вътрешните работи на Германия, Франция и Италия в неделя ще проведат среща в Париж, на която ще обсъдят възможностите да се помогне на италианските власти относно мигрантската криза.\r\nИталия поиска солидарност от другите страни в Европейския съюз, тъй като в последно време голям брой мигранти пристигнаха в страната. С подкрепата на Европейската комисия, Италия заяви, че може да затвори пристанищата си за мигрантски лодки, за да ги насочи към други средиземноморски страни.\r\nОт началото на 2017 г. над 82 хиляди мигранти са пристигнали в Италия.\r\n„Ще приема вътрешните министри на Италия и Германия в неделя“, заяви министърът на вътрешните работи на Франция Жерар Коломб. \r\nПредседателят на Европейската комисия Жан-Клод Юнкер заяви, че ще води дискусии с представители на Италия и Гърция по този въпрос.\r\n*** Двама души са ранени след като малък самолет катастрофира на магистрала близо до едно от летищата в Лос Анджелис.\r\nСамолетът избухна в пламъци близо до летище „Джон Уейн“ в Коста Меса към 9:30 ч. местно време.\r\nОт противопожарната служба потвърдиха, че двама души, мъж и жена, са били на борда на самолета, когато машината е избухнала в пламъци. Пострадалите са изведени от горящите останки на самолета. Няма опасност за живота на двамата спасени от самолета.\r\n*** Индия осъди строежа на нов път, който Китай строи по хималайската граница, предава сингапурското издание.\r\nИндийската страна смята, че този инфраструктурен проект предизвиква „сериозни отбранителни“ притеснения.\r\nДвете страни разменят все по-хладни дипломатически предупреждения относно строежа на инфраструктурен проект в района, където се срещат границите на Китай, Индия и Бутан.\r\nТази седмица от Пекин изпратиха формална протестна нота към правителството в Ню Делхи, обвинявайки индийската гранична охрана в пресичане на китайската граница, и навлизане на територията на Тибетската автономна област. Според китайските власти това е било направено с цел да се спре строежът на пътя.\r\nМинистерството на външните работи на Индия от своя страна заяви, че Китайската народноосвободителна армия е изпратила частите си в региона, за да завърши строежа на пътя „едностранно“.\r\n„Индия е дълбоко притеснена от скорошните китайски действия, и изрази пред китайското правителство, че подобен строеж може да представлява сериозна промяна на статуквото. Това може да има сериозни отбранителни последствия за Индия“, се каза в изявление на индийското Министерство на външните работи.\r\n***Няколко души са застреляни в болница намираща се в Ню Йорк. \r\nМъж облечен като лекар откри огън в болницата „Бронкс-Лебанон“, съобщават от полицията.\r\nПоне двама са застреляни, а според някои източници и повече. В социалните мрежи се говори за лекари и медицински сестри, които се барикадират по кабинетите си, за да спасят живота си.\r\n***Стрелецът, който откри огън в нюйоркска болница, е убил един човек .\r\nОще няколко души са ранени. Нападателят е бил облечен като лекар, е мъртъв. \r\nСтрелбата започна в 14:45 местно време. Полицията идентифицира стрелецът като бивш доктор от болницата „Бронкс-Лебанон“. Според властите той се е самоубил.\r\nШест души са ранени, а една жена е загинала. Трупът на загиналата е намерен близо до трупа на нападателя. \r\nСпоред високопоставен полицейски източник, нападателят е познавал добре болницата и охраната й.\r\n*** Дете загина, а седем ливански войници са ранени при самоубийствен атентат в Ливан.\r\nПетима екстремисти са се взривили, а шести е хвърлил граната срещу военен патрул в бежански лагер близо до сирийската граница.\r\nЧетирима от самоубийствените атентатори, са се взривили в бежанския лагер Ал Нур, близо до граничния град Арсал, заявиха източници от въоръжените сили на Ливан. Дете, чийто родители са бежанци е убито, а трима войници ранени при тази атака.\r\nДетето е било момиче на две годишна възраст, твърди източник от Баалбек.\r\nПри втора атака срещу лагера Ал Кария, един екстремист се взриви, а втори хвърли граната по войници, ранявайки четирима от тях.\r\nВ лагерите е имало военна операция, чиято оперативна цел е била „арестуването на терористи и изземването на оръжия“, заяви командир от Въоръжените сили на Ливан.\r\nВоенните са издирвали един от мъжете, които са се взривили.\r\n*** Един лекар е убит, а петима души са сериозно ранени при стрелбата в нюйоркска болница . Властите смятат, че това е инцидент свързан с „работното място“.\r\nКметът на Ню Йорк Бил де Бласио заяви, че няколко лекари „се борят за живота си“, след инцидента в болница „Бронкс-Лебанон“, северно от Манхатън. Кметът каза, че стрелецът, който също е бил лекар, се е самоубил. Полицията все още няма информация за мотивите на нападението.\r\n***Венецуелската полиция арестува над 60 студенти по време на антиправителствени протести.\r\nПоловината от тях са задържани докато са се опитвали да стигнат до офисите на изборната власт в Каракас, заяви студентския лидер от университета „Симон Боливар“ Даниел Асканио.\r\n„Нямаше причина да бъдат задържани“, заяви той.\r\nДемонстратори от опозицията обвиняват охранителните сили в репресии.\r\nПравосъдната неправителствена организация „Форо пенал“ твърди, че при размириците в страната са арестувани 3500 души. Прокурори твърдят, че 82 души са загинали.\r\nОт опозицията настояват за избори, с които да свалят президента Николас Мадуро, който обвиняват за тежкото икономическо състояние на страната.  От своя страна, президентът твърди, че кризата е „подкрепяна от САЩ конспирация“.\r\nГлавният прокурор Луиза Ортега обяви, че ще започне процес срещу президента Мадуро.\r\n*** Земетресение с магниту 6.0 по Рихтер бе усетено в крайбрежието на централен Еквадор.\r\nОт Геологическия институт на САЩ заявиха, че щетите са ограничени. Епицентърът е бил на 88.5 километра северозападна от Портовиейо в Тихия океан. \r\nАгенция „Фокус“ припомня, че миналата година Еквадор бе ударен от земетресение 7.8 по скалата на Рихтер, което доведе до смъртта на над 650 души.\r\n***Новият лидер на Хонконг Кери Лам се закле пред китайския президент Си Дзинпин .\r\nХонконг празнува 20-тата годишнина от присъединяването си към Китай.\r\nНа тържественото мероприятие бяха взети изключителни мерки за сигурност.\r\nПо време на тържествата имаше и протестиращи, които носеха транспаранти с надписи като „Демокрация“ и „Самоопределение“. Освен тях, имаше и много граждани, които скандираха „Обичаме Китай“ и „Подкрепя действията на полицията“.\r\n*** Израелските отбранителни сили (ИОС) влезнаха в палестински град на Западния бряг, за да премахнат монумент на терорист, който е свързан с известната терористична атака през 1974 г. срещу израелски ученици .\r\nАкцията на ИОС предизвика сблъсъци, при които шестима палестинци бяха ранени.\r\nОбщина Дженин сложи мемориал на Халид Назал, който е известен с това, че е планирал нападението в Маалот, когато палестински терористи убиват 22 деца и 4 възрастни. Властите в града са нарекли и площад на негово име.\r\nТова действие провокира отговор от страна на министър-председателя Бенямин Нетаняху, който обвини президента на Палестинската автономия Махмуд Абас, в липса на желание за мир.\r\nИзраелските власти поставиха ултиматум на Палестинската автономия за премахването на монумента. Паметникът бе премахнат, след което отново възстановен от кмета на Дженин. \r\nСлед влизането на израелски военни в града, започнаха сблъсъци, при които двама души бяха застреляни с бойни патрони, а четирима с гумени.\r\n*** Представител на управляващата „Ак парти“ бе застрелян в Диарбекир.\r\nЗастреляният заместник-председател на партията Орхан Мерчан, който бе регионален партиен председател, е загинал.\r\nОрхан Мерчан е застрелян пред дома си в квартала Мула. Починал е в болницата от раните си.\r\nСпоред турските власти доказателствата сочат, че отговорността за убийството е на Кюрдската работническа партия.", "date": "2017.07.01", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/07/01/2410740/zamestnik-predsedatelyat-na-gerb-tsvetan-tsvetanov-prisastva-na-otkrivaneto-na-folklorna-vecher-v-byala.html", "text": "Когато правим политики, свързани с културата, с нашата духовност, която са ни завещали нашите деди, както Димитър Славов, аз съм убеден, че се оценява от всички. Той доказва, че е кмет на всички, и не дели хората на наши и ваши. Това каза миналата вечер председателят на Парламентарната група на ГЕРБ и зам.-председател на партията Цветан Цветанов по време на откриването на фолклорна вечер в района на обновения градски басейн в град Бяла, Област Русе, съобщиха от пресцентъра на партията. Цветанов благодари за подкрепата на община Бяла, дадена по време на предсрочните парламентарни избори. По думите му днес България има стабилно правителство с министър-председател Бойко Борисов. Цветанов увери множеството, че тази подкрепа няма да бъде забравена.\r\nСъздаването на благоприятна среда за отдих в свободното време, насочена към младите хора бе оценено високо от зам.-председателя на ГЕРБ. Цветан Цветанов призова за активност кметския екип, който може да се възползва от новите програми с европейско финансиране. Той увери присъстващите, че държавата на свой ред ще помогне с републиканския бюджет.\r\nРадвам се, че нещата в моя роден град Бяла вече се случват с доста бързи темпове, заяви пред множеството народният представител и областен координатор на ПП ГЕРБ в Русенска област Пламен Нунев. Важното е, че това място стана културно и спортно средище – за плажен волейбол и др. Амбициите на кметския екип са големи, подчерта Нунев.\r\nРадвам се, че сте толкова много тук, защото това показва вашата подкрепа към кмета Димитър Славов, защото само така нещата ще се случват. В рамките на месец и половина, два Цветан Цветанов ще бъде поканен за официалното откриване на няколко преасфалтирани улици в града, добави Пламен Нунев.\r\nОткриваме лятото с тематични събития всеки петък на това място, отбеляза в словото си кметът на Община Бяла Димитър Славов. Още следващият петък ще се проведе тематична вечер на талантите на СУ „Панайот Волов“ – Бяла. След това ще има изява на талантливи местни рок – групи. Конкурс „Мини Мис и Мини Мистър Бяла“ ще се проведат в края на месеца. Август е отреден на вечер на хумора с Димитър Туджаров – Шкумбата, на музикални изпълнения на Стенли, на местен дует, а края на лятото ще бъде ознаменуван с голям конкурс „Мис Бяла“.\r\nДимитър Славов запозна  Цветанов и с напредъка на строителството и на православния храм „Свети Пантелеймон“ в квартал „Гара Бяла“. В тази връзка бе потърсено съдействие за завършването му, защото тази седмица бе поставен купола на църквата и са необходими довършителни дейности във вътрешността на храма.", "date": "2017.07.01", "title": "Заместник-председателят на ГЕРБ Цветан Цветанов присъства на откриването на фолклорна вечер в Бяла"}
{"url": "http://www.focus-news.net/news/2017/07/01/2410739/tass-v-ispaniya-zadarzhaha-predpolagaem-chlen-na-islyamska-darzhava.html", "text": "Гражданската гвардия на Испания задържа мъж, за който се смята, че е участвал в боевете в Сирия на страната на „Ислямска държава“, предава ТАСС .\r\nПредполагаемият терорист е задържан в Малага. \r\nТова съобщи министърът на вътрешните работи на Испания Хуан Игнасио Соидо Алварес.\r\n„Гражданската гвария задържа 29-годишен мъж, за който се подозира, че е участвал във военни действия на страната на Ислямска държава в продължение на 2 години“, написа министърът в „Туитър“.  Симеон Миланов", "date": "2017.07.01", "title": "ТАСС: В Испания задържаха предполагаем член на „Ислямска държава“"}
{"url": "http://www.focus-news.net/news/2017/07/01/2410742/sport-evertan-podpisaha-s-henri-oniekuru.html", "text": "„Евертън“ подписаха с нигериеца Хенри Ониекуру от белгийския отбор КАШ Ойпен. Договорът е за пет години. Според него, нигериецът ще бъде отдаден под наем на „Андерлехт“ за следващия сезон, заявиха от „Евертън“.  Младият играч има 22 гола в 38 игри за „Ойпен“.", "date": "2017.07.01", "title": "Спорт: „Евертън“ подписаха с Хенри Ониекуру"}
{"url": "http://www.focus-news.net/news/2017/07/01/2410729/voa-oon-prizova-prezidentat-na-venetsuela-nikolas-maduro-da-sablyudava-varhovenstvoto-na-zakona.html", "text": "ООН призова Венецуела да съблюдава върховенството на закона, както и свободата на събирате, предава Voice of America.\r\nОт организацията разкритикуваха венецуелския президент Николас Мадуро за действията му срещу главния прокурор.\r\nПродължаващите протести в страната доведоха до над 80 жертви. Управляващата Социалистическа партия поде серия от атаки срещу главния прокурор Луиза Ортега. \r\nСпоред говорителят на ООН Рупърт Коулвил, решението на Върховния съд във Венецуела да „отстрани главния прокурор, да замрази активите й, както и да й забрани да напуска страната, е тревожно“.  Симеон Миланов", "date": "2017.07.01", "title": "VOA: ООН призова президентът на Венецуела Николас Мадуро да съблюдава върховенството на закона"}
{"url": "http://www.focus-news.net/news/2017/07/01/2410747/predstoyashti-sabitiya-v-stranata-za-1-yuli-agentsiya-fokus.html", "text": "***\r\nОт 9.30 часа ще се проведе закрито заседание на Комисията за енергийно и водно регулиране за утвърждаване на цените на природния газ и електрическата енергия за третото тримесечие на 2017 година. След приключване на закритото заседание от 13.30 часа в Заседателната зала на КЕВР, ет. 4, ще се състои брифинг за представителите на медиите.\r\n***\r\nОт 10.00 часа в Американски център към Столична библиотека ще се състои Международна хайку конференция на тема „Хайку: реалност и отражение”.\r\n***\r\nОт 11.45 часа пред Министерство на отбраната ще се проведе събрание на инициативна група, която иска да разбере подробности за проведена среща между представители на въоръжените сили на Украйна и България, на която са договорени съвместни военни учения.\r\n***\r\nВ 18.00 часа от Съдебната палата и до НДК ще се проведе парад на всички участници, които ще вземат участие в лятната естрада в Борисовата градина на 2 юли. \r\n***\r\nОт 19.00 часа в парк „Заимов“ ще се състои концерт на детска вокална група „Сладкишчета“ и дамска вокална група „Наслада“. \r\n***\r\nОт 10.00 часа до Пантеона в Морската градина ще бъде открито изложение на ретро автомобили. Награждаването на участниците в Десетото юбилейно издание на ретро парада в града ще започне в 14.00 часа. От 15.00 часа ретро колите ще направят парадна обиколка из Бургас.\r\n***\r\nОт 11.30 часа в зала „Георги Баев“ в КЦ „Морско казино“ ще се състои Арт фестивал „Сезони“. Официалното откриване на фестивала е от 18.00 часа на открита сцена „Охлюва“ .\r\n***\r\nОт 09.00 часа на крепостта „Царевец\" ще се проведе откриване на фестивала „Ежедневието на средновековен Търновград\". Програмата продължава през целия ден. \r\n***\r\nОт 11.00 до 17.00 часа на крепостта \"Царевец\" ще се проведе Приключенска игра „Средновековни криминални загадки: Тайната на 9-те ключа“. \r\n***\r\nОт 22.00 часа  на пл. „Цар Асен I“ ще бъде излъчен Аудио-визуалния спектакъл „Царевград Търнов – звук и светлина“.\r\n***\r\nРодопската теснолинейка, която обслужва направлението Септември-Добринище, ще организира безплатно пътуване до Велинград. Празничният влак „Юндола“ ще тръгне от гара „Септември“ в 8.30 часа.\r\n*** \r\nОт 09.00 часа с тържествена света литургия в църквата „Свето Успение Богородично” ще бъдат открити традиционните Велинградски празници на културата.\r\n***\r\nОт 09.30 часа в Чипровската света обител „Св. Йоан Рилски“ ще бъде отслужена Архиерейска света Литургия. От 11.30 часа ще се състои лития с водоосвещение при оброчния кръст над светата обител. От 12.30 часа ще бъде осветен празничен курбан. \r\n***\r\nОт 11.00 часа на централния парк „Монтанезиум“ ще се проведе първият турнир по „Стрийт фитнес“.\r\n***\r\nОт 10.00 часа на ул. „Нестор Абаджиев“, в район „Тракия“, световният шампион от Финландия през 1993 година Александър Христов ще открие нова боксова зала. \r\n***\r\nВ с. Столетово в рамките на два дни ще се проведе юбилейното 10-то издание на Националния фолклорен фестивал „Столетово пее и танцува”.\r\n***\r\nОт 09.30 часа с поднасяне на цветя пред паметните плочи ще бъде открит празника на село Полковник Серафимово. От 10.00 часа ще бъде отслужена панихида  за загиналите герои, от 10.30 часа започва конкурсната програма „С песните на Георги Чилингиров.  \r\n***\r\nОт 09.30 часа храм „Св. Св. Козма и Дамян” в епархийския манастир „Св. Пантелеймон” ще бъде отслужена Света Божествена  литургия по повод храмовия празник. Ще бъде дадена и благословена трапеза.\r\n***\r\nОт 19.00 часа ще бъде открит празника на село Бостина. От 20.00 часа ще има народно веселие с оркестър „Пампорово” с ръководител Георги Кисьов. \r\n***\r\nОт 09.00 часа край водите на язовир „Овчарица” ще се проведе състезание по риболов.\r\n***\r\nОт 10.30 часа в с. Сладък кладенец, местността „Вълев рът”, под надслов „Да съхраним историческата памет“ ще се състои възстановка на трагичните събития в местността „Вълев рът” край селото през 1877 г.\r\n***\r\nОт 10.00 часа в двора на храм „Свети Пророк Илия\" ще се състои земляческа среща.\r\n***\r\nОт 17.00 часа на площад „Олимпийски“ ще бъде открит Националния фестивал  за Шлагерна и стара градска песен  „Полъх от минали мечти“ в Чепеларе.", "date": "2017.07.01", "title": "Предстоящи събития в страната за 1 юли (Агенция „Фокус“)"}
{"url": "http://www.focus-news.net/news/2017/07/01/2410746/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Това съобщиха от пресцентъра на Агенция „Пътна инфраструктура“. Забраната важи, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n• АМ „Хемус“ София – Ябланица от км 0+000 до км 78+554;\r\n•\tпът I-1 с. Ребърково – Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград – ГКПП „Кулата“;\r\n•\tпът I-5 Русе – Велико Търново;\r\n•\tпът I-9 Варна – Бургас;\r\n•\tпът II-99 Бургас – Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 15.07.2017 г.; от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 15.07.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в лявото платно /посока София/. В последния работен ден преди празничен /почивен/ ден от 10:00 часа  до последния празничен /почивен/ ден до 10:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 10:00 часа до 10:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; област Варна: от км 422+000 до км 423+000 – ремонтни дейности по асфалтовата настилка. Движение в свободната от ремонтни  дейности лента. Срок до 15.07.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 17.07.2017 г.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Поради техническа профилактика на Дунав мост 2 Видин-Калафат се ограничава трафика на всички превозни средства преминаващи в двете посоки на движение през съоръжението на 03.07.2017 г. от 9.00 часа до 11.00 часа.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; от км 143+164 до км 146+856 – превантивно поддържане. Стесняване на една от лентите за движение. Срок: 07.07.2017 г.; Мездра-Новачене от км 163+000 до км 175+600  – ремонт на ограничителни системи. Една от лентите е затворена за движение. Срок до07.07.2017 г.;  област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: Благоевград-Кресненско ханче от км 363+000 до км 392+000 – косене от ляво и дясно на пътя. Движението се извършва в лявата или дясната лента за движение, съгласно поставените пътни знаци. Срок до 07.07.2017 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: област Разград: от км 37+300 до км 93+500 – полагане на хоризонтална маркировка. Срок до 03.07.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 24+000– движение в една лента, поради полагане на хоризонтална маркировка. Водачите да се движат със съобразена скорост и повишено внимание. Срок до 10.07.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; Палаузово-Шипка от км 155+000 до км 170+000 – движение в едната лента, поради извършване на ремонтни дейности по асфалтовата настилка.  Срок до 06.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Кюстендил: от км 38+000 до км 42+480 – движение в една лента, поради частични ремонти на асфалтовата настилка. Сигнализирано с необходимите пътни знаци. Срок до 19:00 часа на 02.05.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 07.07.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-прохода Предел от км 5+000 до км 21+500 – косене от ляво и дясно на пътя. Движение в лявата или дясната лента за движение, съгласно поставените пътни знаци. Срок до 07.07.2017 г.; път II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-198 Марино поле-с. Струмешница от км 61+000 до км 91+000 – изпълнение на подвижни работи – подравняване на банкети, косене и изсичане на храсти. Движението ще се извършва в лявата или дясната лента за движение, съгласно поставените пътни знаци. Срок до 07.07.2017 г.; път III-198 Горно Спанчово-Катунци от км 44+000 до км 46+000 – изпълнение на подвижни работи – подравняване на банкети, косене и изсичане на храсти. Движението ще се извършва в лявата или дясната лента за движение, съгласно поставените пътни знаци. Срок до 07.07.2017 г.;  път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г.; път III-1972 с. Блатска до с. Боголин от км 5+000 до км 15+000 – частични ремонтни дейности на асфалтовата настилка. Движението ще се извършва в лявата или дясната лента за движение, съгласно поставените пътни знаци. Срок до 06.07.2017 г.   ОПУ-Бургас:\r\nВременно са въведени следните ограничения за движение на МПС:\r\nПът II-79 Желязково-Бургас от км 38+000 до км 86+000 – двупосочно движение в една лента, поради ремонт на пътната настилка. Срок 10.07.2017 г.; път II-99 Бургас-Караагач от км 0+000 до км 49+000 – движение с повишено внимание, поради частични ремонтни работи по асфалтовата настилка. Срок до 07.07.2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79 Желязковo-Константиново от км 38+000 до км 86+000 – косене на тревни площи. Срок 10.07.2017 г. ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – строително ремонтни дейности .Движението на МПС се осъществява в свободната лента. Срок до 16.04.2018 г.; път III-2902 Въглен-Кичево от км 12+000 до км 14+000 – ремонтни дейности на асфалтовата настилка. Движение в свободната от ремонтни дейности лента. Срок до 15.07.2017 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът IІ-53 ,Поликраище-Г.Оряховица – частичен ремонт на пътната настилка в участъка от км 2+200 до км 6+470. Движението се осъществява в една лента чрез последователно пропускане в двете посоки от регулировчици. Срок до до 05.07.2017 г.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-114 с.Ружинци и с. Фалковец от км 42+000 до км 47+000 – движение с повишено внимание, поради ремонтни дейности. Срок до 10.07.2017 г.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 14.07.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г. ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 31.07.2017 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.07.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път III-623 Враня стена-Габрешевци от км 62+800 до км 65+360 – движение с повишено внимание, поради частични ремонтни дейности на асфалтовата настилка. Срок 05.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 05.07.2017 г.; ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мост от км 13+360 до км 13+960 – движение в една лента, поради извършване на частични ремонтни дейности. Срок до 20.07.2017 г.ОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 10.07.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: \r\nПът ІІІ-305 Садовец-Гложене от км 25+000 до км 51+800 – движение с повишено внимание , поради частични ремонтни дейности на пътната настилка тип „Печматик“. Срок до 07.07.2017 г.; път ІІІ-358 Шипково-Рибарица от км 22+300 до км 34+500 – движение с повишено внимание, поради частични ремонтни дейности на пътната настилка тип „Печматик“. Срок до 07.07.2017 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т., поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 03.07.2017 г.\r\nРемонтни дейности: \r\nПът ІІ-81 Проход Петрохан-с. Боровци от км 52+300 до 80+162 км – движение с повишено внимание в една лента, поради изпълнение на строително-монтажни работи при поставяне на ограничителни системи. Регулиране на движението на участъците се извършва от сигналисти. Срок до 03.07.2017 г.; път ІІI-1011 с. Владимирово-с. Септемврийци от км 0+000 до км 11+000 – движение в една лента, поради частични ремонтни дейности на асфалтовата настилка. Регулиране на движението на участъците се извършва от сигналисти. Срок до 03.07.2017 г.; път ІІІ-8105 Расово-Медковец от км 0+000 до км 1+000 – движение в една лента, поради ремонтни дейности на асфалтовата настилка. Срок до 03.07.2017 г.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-3704 Пазарджик-Бошуля от км 7+000 до км 12+000 – частичен ремонт на асфалтовата настилка. Срок от 9:00 до 17:00 часа на 03.07.2017 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: няма.ОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІІ-301 Левски-Асеновци от км 10+000 до км 16+000 – поетапно движение в едната лента и преминаване с повишено внимание, поради частично асфалтиране. Срок до 03.07.2017 г.; път ІІІ-303 Левски-Градище от км 12+000 до км  19+000 – поетапно движение в едната лента и преминаване с повишено внимание, поради частично асфалтиране. Срок до 03.07.2017 г.; път ІІІ-306 Кнежа-Селановци от км 44+000 до км 50+000 – поетапно движение в едната лента и преминаване с повишено внимание, поради частично асфалтиране. Срок до 03.07.2017 г.;  път ІІІ-304 Дебово-разклон Санадиново от км 14+000 до км 21+000 – регулирано поетапно движение в едната лента, поради ремонтни дейности на асфалтовата настилка Срок до 03.07.2017 г.; път ІІІ-3404 Дебово-разклон Любеново от км 0+000 до км 7+000 – регулирано поетапно движение в едната лента, поради ремонтни дейности на асфалтовата настилка Срок до 03.07.2017 г.;ОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.ОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Търговище-Разград от км 9+800 до км 30+600 – движение в една лента в работните участъци. Обекта включва ландшафтно оформяне, подобряване на отводняването, извършване на предварителни ремонти в асфалтовата настилка, локални ремонти, преасфалтиране, подмяна на ОСП и знаци. Различните дейности се извършват успоредно на различни участъци от обекта, като движението се контролира от регулировчици и се пропуска на една лента.  Срок до 01.09.2018 г.; път II-51 Дралфа-Чудомир-Лозница  I-2 от км 89+517 до км 93+517 между гр. Лозница и с. Мировец – частичен ремонт на асфалтова настилка. Срок до 03.07.2017 г. ОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности: няма.ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-7001 от кръстовище с път ІІІ-207 до с. Войново от км 0+000 до км 15+305 – частичен ремонт на асфалтова настилка. Срок до 03.07.2017 г.ОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: \r\nПът ІІІ-488 Ичера-Сливен от км 12+000 до км 18+000 – движение в едната лента, поради частичен ремонт асфалтова настилка. Срок на изпълнение 03.07.2017 г.ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът ІІ-82 Самоков-София от км 57+000 до км 58+000 в посока София – движение в една лента поради ремонтни дейности по свлачище. Движението се осъществява двупосочно в лентата посока Самоков. Срок 03.07.2017 г.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.; \r\nпът III- 6602 Старозагорски бани-Пъстрово от км 14+000 до км 29+963 – движение в една лента, поради извършване на частични ремонтни дейности на асфалтова настилка. Срок до 02.07.2017 г.ОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът III-707 Петолъчката-Воденичене от км 4+000 до км 7+341 – движение в една лента, поради ремонтни дейности на асфалтовата настилка. Срок до 10.07.2017 г.; път III-5308 Калчево-Саранско от км 1+636 до км 1+672 – движение в една лента, поради ремонтни дейности на асфалтовата настилка. Срок до 07.07.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.; път ІІІ–7902 Елхово-Маломирово от км 0+000 до км 2+300 – движение в една лента, поради частични ремонтни дейности по настилката. Срок до 07.07.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.07.01", "title": "Актуална пътна обстановка"}
{"url": "http://www.focus-news.net/news/2017/07/01/2410741/sport-bivshiyat-trenyor-na-evertan-andi-holdan-poema-flint-taun-yunayted.html", "text": "„Флинт Таун Юнайтед“ назначиха нов треньор. Бившият треньор на „Евертън“ Анди Холдън поема „Флинт Таун Юнайтед“.  Холдън е изключително опитен и има богата кариера, което със сигурност го прави добър избор за „Флинт Таун“.", "date": "2017.07.01", "title": "Спорт: Бившият треньор на „Евертън“ Анди Холдън поема „Флинт Таун Юнайтед“"}
{"url": "http://www.focus-news.net/news/2017/07/01/2410745/the-jerusalem-post-indiyskiyat-premier-narendra-modi-shte-poseti-izrael-vav-vtornik.html", "text": "Министър-председателят на Индия Нарендра Моди ще посети Израел във вторник, предава The Jerusalem Post.\r\nТова е първото посещение на индийски премиер в Израел. \r\nПосещението се смята за особено знаково, защото поради идеологически и стратегически причини, през епохата на Студената война двете страни са в хладни отношения.\r\n„Това е историческо посещение в Израел. За 70-те години съществуване на страната, нито един индийски министър-председател не е идвал. Това допълнително показва военната, икономическа и дипломатическа мощ на Израел“, заяви министър-председателят Бенямин Нетаняху пред кабинета си. Симеон Миланов", "date": "2017.07.01", "title": "The Jerusalem Post: Индийският премиер Нарендра Моди ще посети Израел във вторник"}
{"url": "http://www.focus-news.net/news/2017/07/01/2410722/press-tv-germaniya-odobri-prodazhbata-na-podvodnitsi-na-izrael.html", "text": "Германският национален съвет по сигурността одобри продажбата на подводници, способни да носят ядрено оръжие, на Израел, предава иранският Press TV.\r\nПродажбата, чиято стойност е 1.5 милиарда долара включва три подводници клас „Делфин“, които ще бъдат произведени от германския конгломерат Тисен Круп. \r\nВсяка от подводниците ще бъде способна да носи до 16 торпедота и балистични ракети за изстрелване от подводници (SLCM), които имат обсег 1500 километра, и могат да носят ядрени глави. Симеон Миланов", "date": "2017.07.01", "title": "Press TV: Германия одобри продажбата на подводници на Израел"}
{"url": "http://www.focus-news.net/news/2017/07/01/2410748/afp-napadatelyat-koyto-rani-dvama-indoneziyski-politsai-e-martav.html", "text": "Индонезийската полиция е застреляла мъжът, който нападна двама полицаи в джамия, предава AFP.\r\nИзвършителят на терористичното нападение е избягал на оживена автобусна спирка, след като е нападнал двамата полицаи.\r\nМъжът е отказал да се предаде.\r\n„Вместо това той заплаши да ни нападне с щик. След предупредителни изстрели, бе убит на място“, заяви говорителят на полицията Рикванто.\r\nДвамата ранени полицаи са приети за лечение в болница. „ Симеон Миланов", "date": "2017.07.01", "title": "AFP: Нападателят, който рани двама индонезийски полицаи е мъртъв"}
{"url": "http://www.focus-news.net/news/2017/07/01/2410751/the-straits-times-nad-60-dushi-byaha-evakuirani-sled-pozhar-v-zhilishten-blok-v-singapur.html", "text": "Пожар избухна в жилищна сграда в Сингапур, предава The Straits Times.\r\nПожарът е избухнал на 10 етаж на сградата.\r\nОт Сингапурската гражданска защита са изпратили линейка, противопожарна кола и друга техника.\r\nПожарът е изгасен успешно. Властите евакуираха близо 60 души.\r\nНяма данни за ранени. Симеон Миланов", "date": "2017.07.01", "title": "The Straits Times: Над 60 души бяха евакуирани след пожар в жилищен блок в Сингапур"}
{"url": "http://www.focus-news.net/news/2017/07/01/2410752/the-hill-mazh-ot-ilinoys-be-obvinen-v-otvlichaneto-na-kitayska-studentka.html", "text": "Мъж от Илинойс бе обвинен в отвличането на китайска студентка от Университета на Илинойс в Ърбана-Шъмпейн, предава The Hill.\r\nИнгинг Джан е била студентка в кампуса в Ърбана-Шъмпейн. Охранителна камера показва как тя се качва в черна кола.\r\nОт ФБР заявиха по-рано тази седмица, че колата е намерена.\r\nБренд Кристенсен на 27 г. бе обвинен за изчезването на китайската студентка. Разследващите агенти са чули на няколко пъти как той казва, че е отвлякъл студентката.\r\nМестонахождението на момичето все още не е известно. Разследващите смятат, че тя е мъртва.  Симеон Миланов", "date": "2017.07.01", "title": "The Hill: Мъж от Илинойс бе обвинен в отвличането на китайска студентка"}
{"url": "http://www.focus-news.net/news/2017/07/01/2410750/sofiya-vavezhda-se-v-eksploatatsiya-ekspresna-avtobusna-liniya-163.html", "text": "За периода от 1 юли до 17 септември 2017 г. „Център за градска мобилност” въвежда в експлоатация експресна автобусна линия № 163. Тя ще се движи по маршрут: бул. „Цар Борис III“ – местност „Златните мостове“ (аналогичен на автобусна линия № 63). Това съобщиха от пресцентъра на Столична община.\r\nАвтобусите ще спират двупосочно на следните спирки: „бул. Цар Борис III“, „ж.к. Красно село“, „ул. Тодор Каблешков“, „НИМ“, „Кв. Бояна“, „Бялата чешма“, „Тихия кът“, „Дендрариум“ и „Златните мостове“. \r\nВреме на първи/последен курсове по направлението са: \r\n- 06:34 часа първи курс в посока бул. „Цар Борис ІІІ“ – м. „Златните мостове“; \r\n- 19:45 часа последен курс в посока м. „Златните мостове“ - бул. „Цар Борис ІІІ“. \r\nУвеличава се броят на обслужващите коли по автобусна линия № 66 (Зоопарка – хотел „Морени“), съответно в: \r\n- 07:30 часа първи курс в посока Зоопарка – хотел Морени; \r\n- 18:00 часа последен курс в посока хотел Морени – Зоопарка.", "date": "2017.07.01", "title": "София: Въвежда се в експлоатация експресна автобусна линия № 163"}
{"url": "http://www.focus-news.net/news/2017/07/01/2410744/jakarta-globe-mazh-napadna-i-rani-dvama-indoneziyski-politsai-v-dzhamiya.html", "text": "Двама индонезийски полицаи бяха нападнати с нож по време на вечерна молитва в джамия близо до Главното управление на полицията в Джакарта, предава Jakarta Globe.\r\nСпоред властите това е терористично нападение.\r\n„Методът е почти същия като при атаката в Медан“, заяви инспекторът от полицията генерал Сетио Васисто. Агенция „Фокус“ припомня, че по-рано тази седмица двама привърженици на „Ислямска държава“ извършиха нападение с ножове в Медан.\r\nНападателят, който  е идентифициран като жител на Западна Ява се е присъединил към нощната молитва в джамията „Фалатехан“. По време на молитвата са присъствали 20 полицейски служители. След молитвата мъжът е извадил нож, и е нападнал полицаите, които са седели около него.\r\nПревод и редакция: Симеон Миланов", "date": "2017.07.01", "title": "Jakarta Globe: Мъж нападна и рани двама индонезийски полицаи в джамия"}
{"url": "http://www.focus-news.net/news/2017/07/01/2410755/sofiya-vavezhda-se-vremenna-organizatsiya-na-dvizhenieto-s-tsel-zasnemane-na-film.html", "text": "Въвежда се организация на движението в София с цел заснемане на филм. Това съобщиха то пресцентъра на Столична община. От 08.00 до 20.00 часа днес и от 08.00 до 20.00 часа на 2 юли се забранява престоят, паркирането и влизането на пътни превозни средства по ул. „Уилям Гладстон” между ул. „Христо Белчев” и ул. „Цар Асен” (спиране движението на пешеходци, само на интервали от максимум 3 минути за заснемане на кадри от филма). \r\nОт 08.00 до 20.00 часа днес и от 08.00 до 20.00 часа на 2 юли се забранява престоят и паркирането на пътни превозни средства на бул. „Витоша” между бул. „Патриарх Евтимий” и ул. „Верила”.", "date": "2017.07.01", "title": "София: Въвежда се временна организация на движението с цел заснемане на филм"}
{"url": "http://www.focus-news.net/news/2017/07/01/2410749/nimh-dnes-shte-bade-oshte-po-goreshto-s-maksimalni-temperaturi-mezhdu-38-i-43.html", "text": "Днес ще бъде слънчево и още по-горещо, с максимални температури между 38° и 43°. След пладне над северозападните райони ще се развие купеста облачност, но валежи не се очакват. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев. Ще духа до умерен, в Източна България и северно от планините временно и силен югозападен вятър. Привечер в Дунавската равнина вятърът ще започне да се ориентира от запад-северозапад и през предстоящата нощ с него ще нахлува хладен въздух.\r\nАтмосферното налягане е малко по-ниско от средното за юли - ще се понижи още.\r\nНад Черноморието ще бъде слънчево и горещо. Ще духа слаб до умерен вятър от юг-югоизток. Максимални температури на въздуха: 32-35°. Температурата на морската вода е 22-26°. Вълнението на морето ще е 2 бала.  \r\nИ в планините ще е слънчево. След пладне и вечерта над Западна Стара планина ще се развие купеста облачност, но валежи не се очакват. Ще духа силен, по най-високите части временно бурен югозападен вятър. Много топло време с максимална  температура на височина 1200 метра около 33°, на 2000 метра – около 25°.", "date": "2017.07.01", "title": "НИМХ: Днес ще бъде още по-горещо, с максимални температури между 38° и 43°"}
{"url": "http://www.focus-news.net/news/2017/07/01/2410760/navarshvat-se-40-dni-ot-konchinata-na-markianopolskiya-episkop-konstantin.html", "text": "Навършват се 40 дни от кончината на Маркианополския епископ Константин. Дълги години той служеше в храм „Свети пророк Илия\" на софийския квартал „Княжево“, както по места, където го изпратеше Софийският митрополит и Български патриарх Неофит, предаде репортер на Агенция „Фокус“.\r\nПанихидата във връзка с 40-ия ден от кончината на епископа ще се отслужи в 13.00 часа в църквата „Св. пророк Илия“ в столичния квартал „Княжево“, където се намира неговият гроб. \r\nНикола ПЕТКОВ", "date": "2017.07.01", "title": "Навършват се 40 дни от кончината на Маркианополския епископ Константин"}
{"url": "http://www.focus-news.net/news/2017/07/01/2410712/the-belfast-telegraph-tereza-mey-e-provela-razgovor-s-liderite-na-osnovnite-partii-v-severna-irlandiya.html", "text": "Министър-председателят Тереза Мей е провела разговор с лидера на Демократичната юнионистка партия Арлен Фостър, както и с лидера на „Син Фейн“ Мишел О’Нийл, предава The Belfast Telegraph .\r\nВ събота преговорите за съставяне на ново правителство в Белфаст, ще продължат в двореца Стормънт.\r\nВ разговорите си с представителите на партиите от Северна Ирландия, Тереза Мей е подчертала, че  за правителството на Великобритания стигането до споразумение между партиите в региона, както и формирането на нов кабинет е приоритет.\r\nАгенция „Фокус“ припомня, че двете основни партии на Северна Ирландия, а именно ирландските националисти от „Син Фейн“ и британските юнионисти от Демократичната юнионистка партия, все още не са успели да формират правителство. Симеон Миланов", "date": "2017.07.01", "title": "The Belfast Telegraph: Тереза Мей е провела разговор с лидерите на основните партии в Северна Ирландия"}
{"url": "http://www.focus-news.net/news/2017/07/01/2410758/stara-zagora-sedemnadeseti-turnir-samarsko-zname-shte-se-provede-v-grada.html", "text": "На градския стадион „Берое“ в Стара Загора ще се проведе седемнадесетият турнир „Самарско знаме”. В него ще участват голяма част от българските национали по лека атлетика и известни имена на лекоатлети от чужбина, като финалиста от Олимпиадата в Рио Али Хамис Аббас (Бахрейн). Това съобщиха от пресцентъра на Община Стара Загора. Дисциплините са общо 12: девет за мъже и три за жени. Наградният фонд е 28 000 лв. Победителите във всяка дисциплина получават по 1000 лева, вторите места – 600 лв. и третите – 400 лв. Отделно с по 2 000 лева ще бъдат премирани по постижение (съгласно таблицата на ИААФ) най-добрите атлет и атлетка на турнира. \r\nПреди три години Стара Загора си върна емблематичното за града и авторитетно за леката атлетика спортно събитие. След прекъсване от 21 години Община Стара Загора, Българската федерация по лека атлетика и Спортен клуб по лека атлетика „Берое“ с общи усилия възстановиха Международния турнир по лека атлетика „Самарско знаме“. Благодарение на усилията на кмета Живко Тодоров и общинската администрация беше реновирана лекоатлетическата писта на стадион „Берое\", която е сертифицирана и отговаря на всички изисквания за провеждането на международни състезания от висок ранг. Не на последно място подрастващите и състезателите вече могат пълноценно да спортуват и градят кариера в леката атлетика.", "date": "2017.07.01", "title": "Стара Загора: Седемнадесети турнир „Самарско знаме” ще се проведе в града"}
{"url": "http://www.focus-news.net/news/2017/07/01/2410754/stara-zagora-vazstanoveno-e-dvizhenieto-vav-vsichki-lenti-v-uchastaka-ot-km-166-do-km-167-v-posoka-burgas-na-magistrala-trakiya.html", "text": "Възстановено е движението във всички ленти в участъка от км 166 до км 167 в посока Бургас на автомагистрала „Тракия”. Това съобщиха от пресцентъра на Агенция „Пътна инфраструктура”. Временната организация на движението бе наложена поради пътнотранспортно произшествие.", "date": "2017.07.01", "title": "Стара Загора: Възстановено е движението във всички ленти в участъка от км 166 до км 167 в посока Бургас на магистрала „Тракия”"}
{"url": "http://www.focus-news.net/news/2017/07/01/2410759/asharq-awsat-prestolonaslednikat-na-sauditska-arabiya-i-vanshniyat-ministar-na-frantsiya-provedoha-telefonen-razgovor.html", "text": "Коронованият принц Мохамед бин Салман бин Абдулазиз ал Сауд, който е и вицепремиер и министър на отбраната на Саудитска Арабия, проведе телефонен разговор с френския външен министър Жан-Ив льо Дриан, предава Asharq Awsat .\r\nПо време на разговора, френският министър поздрави принц Мохамед бин Салман за избирането му за престолонаследник на Саудитска Арабия.\r\nДвамата обсъдиха насърчаването на двустранните отношения между двете страни. Симеон Миланов", "date": "2017.07.01", "title": "Asharq Awsat: Престолонаследникът на Саудитска Арабия и външният министър на Франция проведоха телефонен разговор"}
{"url": "http://www.focus-news.net/news/2017/07/01/2410761/tass-si-dzinpin-shte-poseti-rusiya-na-3-4-yuli.html", "text": "Предстоящата визита на президента на Китай Си Дзинпин в Русия ще  „придаде нов импулс в развитието на двустранните отношения и икономическата интеграция на Евразийския регион“, заявиха посланикът на Китай в Русия Ли Хуей, цитиран от ТАСС .\r\n„Това е най-важното събитие в двустранните отношения на нашите страни тази година“, каза посланик Хуей.\r\nТой добави, че „всеобхватното стратегическо партньорство между Русия и Китай се развива стабилно“.\r\nСи Дзинпин ще посети Москва на 3-4 юли. Симеон Миланов", "date": "2017.07.01", "title": "ТАСС: Си Дзинпин ще посети Русия на 3-4 юли"}
{"url": "http://www.focus-news.net/news/2017/07/01/2410762/sofiya-obshtinata-osiguryava-dopalnitelno-transportno-obsluzhvane-s-avtobusna-liniya-505.html", "text": "Столична община осигурява допълнителни автобуси днес и утре, които ще се движат по маршрута на автобусна линия 505 от пл. „Орлов мост“ – до парк музей „Врана“, съобщиха от пресцентъра на Общината. Автобусите ще изпълняват курсове с часове на тръгване: \r\n-\tОт площад „Орлов мост“ в 19.00 и 19.15 часа; \r\n-\tОт парк музей „Врана“ – два автобуса в 22.00 часа.\r\nАвтобусите ще спират на следните спирки двупосочно: \r\n-\t„Орлов мост“ – посока НС „Васил Левски“, разположена на бул. „Евлоги и Христо Георгиеви“; \r\n-\tхотел „Плиска“; \r\n-\tМБАЛ „Света Анна“; \r\n-       „МС Цариградско шосе“;", "date": "2017.07.01", "title": "София: Общината осигурява допълнително транспортно обслужване с автобусна линия 505"}
{"url": "http://www.focus-news.net/news/2017/07/01/2410734/the-times-of-israel-shestima-raneni-sled-sblasak-mezhdu-palestintsi-i-izraelski-voenni.html", "text": "Израелските отбранителни сили (ИОС) влезнаха в палестински град на Западния бряг, за да премахнат монумент на терорист, който е свързан с известната терористична атака през 1974 г. срещу израелски ученици, предава The Times of Israel .\r\nАкцията на ИОС предизвика сблъсъци, при които шестима палестинци бяха ранени.\r\nОбщина Дженин сложи мемориал на Халид Назал, който е известен с това, че е планирал нападението в Маалот, когато палестински терористи убиват 22 деца и 4 възрастни. Властите в града са нарекли и площад на негово име.\r\nТова действие провокира отговор от страна на министър-председателя Бенямин Нетаняху, който обвини президента на Палестинската автономия Махмуд Абас, в липса на желание за мир.\r\nИзраелските власти поставиха ултиматум на Палестинската автономия за премахването на монумента. Паметникът бе премахнат, след което отново възстановен от кмета на Дженин. \r\nСлед влизането на израелски военни в града, започнаха сблъсъци, при които двама души бяха застреляни с бойни патрони, а четирима с гумени. Симеон Миланов", "date": "2017.07.01", "title": "The Times of Israel: Шестима ранени след сблъсък между палестинци и израелски военни"}
{"url": "http://www.focus-news.net/news/2017/07/01/2410764/sport-manchestar-yunayted-iska-mateo-kovachich-ot-real-madrid.html", "text": "Жозе Моуриньо иска да вземе звездата от „Реал“ Матео Ковачич в отбора си. Ковачич направи 39 представяния миналия сезон за испанския гранд. Моуриньо има интерес и към други играчи от „Реал“, а именно Алваро Мората и Джеймс Родригез.\r\nОстава въпросът как Ковачич ще се прехвърли в  „Манчестър“, тъй като договорът му с „Реал“ е до 2021 г.", "date": "2017.07.01", "title": "Спорт: „Манчестър Юнайтед“ иска Матео Ковачич от „Реал Мадрид“"}
{"url": "http://www.focus-news.net/news/2017/07/01/2410756/nimh-nay-visoka-stepen-na-preduprezhdenie-za-opasni-temperaturi-e-obyavena-v-17-oblasti-na-stranata.html", "text": "Червен код за екстремно високи температури - най-висока степен на предупреждение за опасни температури е обявена в 17 области на страната за 1 юли, сочи справка на сайта на Националния институт по метеорология и хидрология (НИМХ). Кодът е в сила за областите Монтана, Враца, Плевен, Ловеч, Габрово, Велико Търново, Русе, Търговище, Разград, Силистра, Шумен, Сливен, Ямбол, Хасково, Стара Загора, Пловдив и Пазарджик. Ще бъде много горещо с максимални температури 41°-44°C. При екстремно високи температури на гражданите се препоръчва да пазят себе си и да помагат на уязвимите и чувствителни хора и да спазват съветите на властите. Може да се очакват повреди в инфраструктурата.\r\nВ останалите области от страната е в сила оранжев код за екстремно високи температури. В областите Видин, Софийска област, София-град, Перник, Кюстендил, Благоевград, Смолян, Кърджали, Бургас, Варна и Добрич ще бъде много горещо с максимални температури 38°- 41°C. По морския бряг - 32°- 35°C. При тази степен на предупреждение високите температури могат да доведат до здравни проблеми за чувствителни и болни хора, възрастни и деца.", "date": "2017.07.01", "title": "НИМХ: Най-висока степен на предупреждение за опасни температури е обявена в 17 области на страната"}
{"url": "http://www.focus-news.net/news/2017/07/01/2410763/den-za-razmisal-e-obyaven-v-chetiri-naseleni-mesta-v-stranata-predi-chastichnite-kmetski-izbori-na-2-yuli-2017-g.html", "text": "Ден за размисъл е обявен в четири населени места в страната преди частичните кметски избори на 2 юли 2017 г. Избори за кмет ще се проведат в община Антоново, област Търговище, след като в началото на април ОИК - Антоново прекрати предсрочно правомощията на кмета на Община Антоново Танер Али поради избирането му за народен представител в 44-то Народно събрание. В кметската надпревара участват трима кандидати. Това са кандидатът на БСП Цветелина Станкова, издигнатият от ДПС Хайредин Мехмедов и Али Алиев от ГЕРБ. За участие във вота е регистрирана и партия „Воля“, но до крайния срок на 6 юни тя не е издигнала свой кандидат за кметския пост. На територията на общината са разкрити 39 секционни избирателни комисии. Право на глас в Община Антоново имат 5 121 души.\r\nДвама са кандидатите за кметския пост в село Бошуля, община Септември, област Пазарджик. Христина Венчева е издигната от ПП ГЕРБ, а досегашния кмет Любен Христосков, който подаде оставка през месец март, отново е кандидат за кмет, издигнат от БСП. До провеждане на частични местни избори в село Бошуля се стигна, след като кметът на селото Любен Христосков подаде молба за напускане на поста през март 2017 година, тъй като с решение на ВАС бе възстановен на работа в системата на МВР. 677 гласоподаватели имат право на глас на частичните кметски избори в село Бошуля. На територията на селото е разкрита една секционна избирателна комисия. \r\nЧастични кметски избори ще има и в село Тръстеник, община Иваново, област Русе. За участие във вота са регистрирани Атанас Атанасов, издигнат от ГЕРБ, Ивайло Христов - кандидат на БСП, Айгюле Мехмедова от ДПС и Ивайло Игнатов, издигнат от ПП „Воля“. В деня на вота в селото ще бъдат разкрити две секции. Секцията, която ще се помещава в читалището, е с обособен асансьор, пригоден за хора с трайни увреждания. С право на вот в населеното място са 1108 души. До частични избори в село Тръстеник се стига заради настъпила смърт на избрания за кмет на 26 октомври 2015 година Валентин Великов.\r\nКметски избори ще има и в село Ябълково, община Димитровград, област Хасково. Там в кметската надпревара ще участват Вангел Попов от ГЕРБ и издигнатият от Инициативен комитет Костадин Атанасов. До провеждането на частичен вот се стигна след като Общинската избирателна комисия в Димитровград предсрочно прекрати пълномощията на кмета Антон Илиев, за когото проверка установи, че е бил вписан в Търговския регистър като член на Управителния съвет на земеделска кооперация в селото, което нарушава закона. На територията на село Ябълково са разкрити 2 избирателни секции, а право на глас имат 1146.", "date": "2017.07.01", "title": "Ден за размисъл е обявен в четири населени места в страната преди частичните кметски избори на 2 юли 2017 г."}
{"url": "http://www.focus-news.net/news/2017/07/01/2410766/sport-arsenal-se-interesuvat-ot-dalbert-enrike.html", "text": "„Арсенал“ се интересуват от играча на „Ница“ Далберт Енрике като потенциално ново попълнение. \r\nЕнрике, който е на 23 години имаше впечатляващо представяне за „Ница“ през изминалия сезон.  „Арсенал“ вече подписаха договор с играча на „Шалке“ Сеад Колашинац. Въпреки това лондончаните имат сериозен интерес към Далберт Енрике.", "date": "2017.07.01", "title": "Спорт: „Арсенал“ се интересуват от Далберт Енрике"}
{"url": "http://www.focus-news.net/news/2017/07/01/2410769/mvr-21-dushi-sa-raneni-pri-katastrofi-prez-izminaloto-denonoshtie-v-stranata.html", "text": "21 души са ранени при катастрофи през изминалото денонощие, съобщиха от пресцентъра на МВР. В страната са регистрирани 16 пътнотранспортни произшествия, при които няма загинали.\r\nНа територията на столицата са станали 151 леки и два тежки пътни инцидента, при които има двама ранени.", "date": "2017.07.01", "title": "МВР: 21 души са ранени при катастрофи през изминалото денонощие в страната"}
{"url": "http://www.focus-news.net/news/2017/07/01/2410765/sliven-mitropolit-ioanikiy-shte-osveti-noviya-hram-sveti-velikomachenik-teodor-tiron-v-mestnostta-selishteto.html", "text": "Негово Високопреосвещенство Сливенския митрополит Иоаникий ще освети най-новия храм в Сливен „Свети великомъченик Теодор Тирон“, в местността Селището, района на Тодоровото аязмо. Той ще връчи и грамоти на хората, свързани с изграждането на храма, съобщиха от храма. \r\nКтиторите на храма са общо четирима: Тодор Дечев, Тодор Начев, Тодор Георгиев и Тодор Митев, а предстоятел е отец Янко Георгиев.\r\nДатата за освещаването е избрана не случайно – на 1 юли Светата Православна църква чества Св. безсребърници Козма и Дамян, заедно с Възвръщане мощите на св. Иоан Рилски Чудотворец.\r\nИдеята за изграждането на храма е възникнала през януари 2010 година. Две години е отнело да се осигури разрешителното за строеж. Градежът започнал на 8 май 2013 година. Оформени са тераси, ограда, започнал е и самият строеж на храма. Предстои изграждането на път, и облагородяване и обезопасяване района около самата Тодорова чешма. Около 680 хиляди лева е струвал самият строеж на храма, а заедно със заплатите на строителите – около 1 млн.", "date": "2017.07.01", "title": "Сливен: Митрополит Иоаникий ще освети новия храм „Свети великомъченик Теодор Тирон“ в местността Селището"}
{"url": "http://www.focus-news.net/news/2017/07/01/2410753/kevr-shte-provede-zakrito-zasedanie-v-spetsializiran-sastav-energetika.html", "text": "Комисията за енергийно и водно регулиране (КЕВР) ще проведе закрито заседание в специализиран състав „Енергетика”, съобщиха от пресцентъра на комисията. Очаква се на заседанието да се утвърдят цените за III-то тримесечие на 2017 г., по които общественият доставчик продава природен газ на крайните снабдители на природен газ и на клиенти, присъединени към газопреносната мрежа. \r\nСпециализираният състав ще определи преференциалните цени на електрическата енергия, произведена от възобновяеми източници и актуализация на преференциални цени на електрическата енергия, произведена от биомаса; ще утвърди цените на топлинната енергия и ще определи цените на електрическата енергия, произведена от високоефективно комбининирано производство на електрическа и топлинна енергия, на дружествата в сектор „Топлоенергетика“ от 01 юли 2017 г.;\r\nЗаседанието се провежда и във връзка с определяне на разполагаемостта за производство на електрическа енергия на производителите, от които общественият доставчик да изкупува електрическа енергия, както и количеството електрическа енергия, в съответствие с които общественият доставчик да сключва сделки с крайните снабдители.\r\nОчаква се да бъдат определени цените в сектор „Електроенергетика“, считано от 1 юли 2017 г. \r\nЗаседанието ще се проведе в сграда на КЕВР от 09.30 часа, а след приключването му ще се състои брифинг в 13.30 часа в Заседателната зала на комисията.", "date": "2017.07.01", "title": "КЕВР ще проведе закрито заседание в специализиран състав „Енергетика”"}
{"url": "http://www.focus-news.net/news/2017/07/01/2410768/pravoslavnata-tsarkva-chestva-vazvrashtane-na-chestnite-moshti-na-prepodobni-yoan-rilski-chudotvorets.html", "text": "Църквата почита паметта на преподобни Йоан Рилски Чудотворец, като отбелязва едно историческо събитие от живота на Рилския манастир – Възвръщане честните мощи на св. Йоан Рилски от Търново в Рилската обител. По този повод, Чипровската света обител „Св. Йоан Рилски“, посветена на рилския светец, ще отбележи своя храмов празник с поредица богослужения и тържества, започнали още вчера, предаде репортер Агенция „Фокус”.\r\nПрограма на тържествата днес продължава от 9:30 часа с Архиерейска света Литургия.\r\n11:30 часа ще проведе Лития с водоосвещение при оброчния кръст над светата обител;\r\n12:00 часа ще се състои освещаване на празничен курбан – обща трапеза. \r\nС благословението на Негово Високопреосвещенство Видински митрополит Дометиан, богослуженията ще оглави Негово Преосвещенство Белоградчишки епископ Поликарп. \r\nСвоя втори храмов празник, на северния параклис-олтар, посветен на св. Йоан Рилски, ще отбележи и катедралния храм на Видин. Светата Литургия по случай празника на параклиса от 9.00 часа ще оглави Негово Високопреподобие архимандрит Исаак, духовен надзорник на Видинска епархия.\r\nСлед богослужението ще бъде осветено празнично коливо-жито в чест на светеца, за здраве и благословение на вярващите християни. \r\nНикола ПЕТКОВ", "date": "2017.07.01", "title": "Православната църква чества Възвръщане на честните мощи на преподобни Йоан Рилски Чудотворец"}
{"url": "http://www.focus-news.net/news/2017/07/01/2410772/yambol-za-chetvarta-poredna-godina-v-grada-shte-se-provede-leten-filmov-maraton.html", "text": "За четвърта поредна година жителите и гостите на Ямбол имат възможност да гледат безплатни прожекции на филми в Лятното кино през целия ваканционен сезон. Това съобщиха от пресцентъра на Община Ямбол. Летният филмов маратон започва днес и в продължение на 10 поредни съботи представя нови български и чуждестранни продукции от каталога на София Филм Фест. Началото ще бъде дадено с „Белгийският крал“ („King of the Belgians”, Белгия - Холандия - България, 2016). Филмът вече има зад гърба си множество участия и награди от световни кино фестивали. Именно с него бе даден и стартът на 21-вото издание на София Филм Фест през март тази година. Началото на прожекцията е в 21.00 часа.\r\nСелекцията на програмата за лятното кино в Ямбол включва 10 вълнуващи заглавия, всяко от които със своя специфика като жанр и послание към зрителите. Сред тях са: „Пеле: раждането на една легенда“, „Императорът“ на режисьора Люк Жаке и най-новият филм на култовия режисьор Андрей Кончаловски – „Рай“.\r\nЛетният филмов фестивал в Ямбол се провежда за четвърта поредна година след възстановяването на Лятното кино в Градския парк. Основен организатор е община Ямбол, в партньорство със София Филм Фест. Целта на инициатива е до широката аудитория да достигнат нови и качествени заглавия, да се провокира допълнителен интерес към седмото изкуство.", "date": "2017.07.01", "title": "Ямбол: За четвърта поредна година в града ще се проведе летен филмов маратон"}
{"url": "http://www.focus-news.net/news/2017/07/01/2410774/reuters-livanskata-armiya-e-zadarzhala-terorist-v-palestinski-lager.html", "text": "Палестински ислямист, планиращ бомбени нападения в Ливан е бил задържан от ливанската армия н събота в палестински бежански лагер в южната част на страната, предаде  Reuters.\r\n„Ислямистака фракция в бежанския лагер „Айн ал Хилве“ е предала Халед ал Саид на властите на разсъмване на контролен пункт пред лагера в околностите на град Сидон“, съобщават източници на ислямистите. \r\n„Ал Саид е пътувал в миналото до Сирия да се бие редом с ислямистки групировки“, съобщават източници от ливанските сили за сигурност. Виктор Турмаков", "date": "2017.07.01", "title": "Reuters: Ливанската армия е задържала терорист в палестински лагер"}
{"url": "http://www.focus-news.net/news/2017/07/01/2410770/denyat-1-yuli-v-svetovnata-istoriya.html", "text": "2016г. \r\nКанада разположи 1000 войници в Латвия за един от четирите батальона, които НАТО сформира в Източна Европа в отговор на руското анексиране на Крим.2014 г. \r\nПредседателството на Европейския парламент е разделено на два мандата по 2,5 години. За първия мандат с абсолютно мнозинство (над 50%) при тайно гласуване е избран лидера на групата на социалистите в Европейския парламент Мартин Шулц. Втория мандат ще се заеме от представител на Европейската народна партия.2014 г. \r\nБившия френски президент Никола Саркози е арестуван по обвинение в корупция.2014 г. \r\nПравителството на Япония начело с министър-председателят Шинзо Абе приема резолюция според която, за първи път след Втората световна война японските въоръжени сили могат да участват в акции извън граница.2014 г. \r\nПредседателството на Съвета на ЕС преминава от Гърция към Италия за половин година.2014 г. \r\nХуан Карлос Варела официално поема президентството на Панама.2014 г. \r\nВ Хонконг се провежда многохиляден протест за промяна на изборната система в пряка.2013 г. \r\nХърватия се присъединява към ЕС.2012 г. \r\nВ Сенегал се провеждат парламентарни избори.2012 г. \r\nКипър става новият ротационен председател на ЕС.2011 г. \r\nПолша оглавява Съветът на Европейския съюз.2011 г. \r\nПо инициатива на краля на Мароко Мохамед VI в страната се провежда референдум по новия проект за конституционни реформи.2002 г. \r\nОснован е Международният наказателен съд, който разглежда дела на лица за геноцид, престъпления срещу човечеството, военни престъпления и престъпления на агресия.2001 г. \r\nАлександър Праматарски получава вот на доверие от Върховния съвет на Демократическата партия.1999 г. \r\nШотландия открива първия си парламент след повече от 300 години.\r\nШотландия е историко-географски район на Великобритания. Има известни автономни права. Площта й е 78 764 кв.км. Населението е 5 194 700 души. Административният център на Шотландия е Единбург. В древността територията на Шотландия е населена с пикти и келти. През І в. устоява на римското нашествие. През V-VІ в. се заселват скоти (оттук произлиза името й), брити и англосакси. През 563 г. Шотландия е покръстена. ІХ век се характеризира с нормански нападения. През ХІ в. е образувано единно шотландско кралство Скотия. Тринадесети век се характеризира с опитите на Англия да покори Шотландия. През 1296 г. крал Едуард I присъединява Шотландия. През 1314 г. независимостта на страната е възстановена. През ХІV-ХV в. по време на Стогодишната война Шотландия на Стюартите е в съюз с Франция. Средата на ХVІ в. е създадена презвитерианска църква. През 1603 г. след смъртта на Елизабет I Тюдор короната е наследена от Джеймс IV Шотландски (Джеймс I Английски). Шотландия се обединява с Англия чрез лична уния. През 1651-1652 г. при Оливър Кромуел Шотландия насилствено е присъединена към Англия (официално с унията от 1707 г.). През 1997 г. с референдум е одобрено създаването на автономен парламент. Две години по-късно са проведени първите избори за местен автономен парламент.1997 г. \r\nХонконг е предаден на Китай.\r\nХонконг е географска територия в Азия, в югоизточната част на Китай на брега на Южнокитайското море. Състои се от две части: о-в Сянган и малък участък от п-в Дзюлун - китайска територии, отнети от Великобритания през 1842 г., а също - по-голямата част от п-в Дзюлун с прилежащите острови (т. нар. Нова територия), дадени под аренда от Китай на Великобритания през 1898 г. за срок от 99 години. Площта на Хонконг е 1 066 кв. км., а населението - 6 500 000 жители, над 98% от които - китайци. Официален език - английски и китайски.1980 г. \r\nПоради повишаването на цените на месото и колбасите в редица предприятия в Полша избухват стачки, на следващия ден стачната вълна обхваща цялата страна.1979 г. \r\nВ продажба е пуснат популярният аудио плейър “Walkman” на фирмата “Сони”.1969 г. \r\nПодписан е Договор за неразпространение на ядреното оръжие от СССР, САЩ, Великобритания и други страни. Договорът влиза в сила на 5 март 1970 г. Задължава ядрените държави да не продават на неядрените страни ядрено оръжие, да не им помагат за неговото производство или закупуване. Задължава неядрените държави да не приемат ядрено оръжие, да не го произвеждат, да не търсят и да не приемат помощ за неговото производство. Това се отнася и за взривните ядрени устройства, използвани за мирни цели. Контролът се осъществява с помощта на Международна агенция по атомна енергия (МАГАТЕ). Договорът не ограничава развитието на изследванията, производството и използването на разпадащи се ядрени материали за мирни цели под контрола на МАГАТЕ.1946 г. \r\nСАЩ провеждат първия ядрен опит след края на Втората световна война. Той се провежда на тихоокеанския атол Бикини.1944 г. \r\nПод егидата на ООН започва конференцията в Бретън Уудс, формулирала следвоенната международна финансова политика.\r\nБретън-Уудската икономическа система е приета със спогодба през 1944 г. Това е система, която регламентира действията на учредения тогава Международния валутен фонд. Основава се на неизменното съотношение между щатския долар и цената на златото (35 долара за 1 унция злато) и неизменните паритети между долара и останалите основни валути. Чрез нея валутните курсове се ограничаваха от т. нар. интервенционни точки, които се отклоняваха с един процент над или под установените паритети. Поради възникнала криза, вследствие на спекулативни валутни операции в края на 1971 г. системата е отменена. На нейно място са въведени плаващите валутни курсове.1942 г. \r\nВ хода на Втората световна война след осеммесечна обсада германските войски превземат Севастопол.\r\nСевастопол е град в Украйна, Кримска област. Основан е през 1783 г. като военноморско пристанище и крепост. Прославя се с героичната си отбрана през 1854-1855 г. по време на Кримската война и през 1941-1942 г. по време на Втората световна война.1916 г. >\r\nЗапочва битката при Сома, решаваща за изхода на Първата световна война, една от най-кръвопролитните за тази война – само през първия й ден двете страни дават над 21 000 жертви. По време на тази битка за първи път са включени танкове. Първите верижни бронирани танкове се използват от английската армия. В боя участват 32 машини. Те са конструирани от Ърнест Суинтън.\r\nСома е река в Северна Франция с дължина – 245 км. и площ на басейна – 5 500 кв. км. Протича по равнините на Пикардия, влива се в пролива Ламанш.\r\nПолският биохимик Казимир Функ открива витамините и въвежда термина “витамин”.\r\nВитаминът е органично вещество, необходимо за нормалната жизнена дейност на организма.\r\nСАЩ създават първите в света военновъздушни сили.\r\nАлберт Айнщайн официално излага своята теория за относителността.\r\nАлберт Айнщайн е роден през 1879 г. в Улм, Германия. Той е германски физик теоретик и математик, един от създателите на съвременната физика. Той е роден в Германия, живее в Швейцария. Там завършва училището в Аарау при проф. Вебер, след което през 1900 г. се дипломира като преподавател по физика в Цюрихската политехника. През 1902 г. започва работа във федералното Бюро за патенти в Берн като експерт. Жени се за Милеве Марич, негова състудентка и отново се връща в Германия, а през 1933 г. емигрира в САЩ. През 1905 г. Айнщайн създава частната, а през 1907-1916 г. и общата Теория на относителността. Автор е на основни трудове по квантова теория на светлината. Той въвежда термина \"фотон\" през 1905 г., открива Закона за фотоефекта, основния закон на фотохимията, наречен Закон на Айнщайн и доказва теоретично индуцираното излъчване през 1917 г. Развива статистическата теория на Брауновото движение, като полага основите на теорията за флуктуацията и създава квантовата статистика на Бозе-Айнщайн. От 1933 г. Айнщайн работи върху космологията и единната теория на полето. Инициатор е за създаването на Йерусалимския университет през 1925 г. През 30-те години на ХХ век той се обявява срещу фашизма, а през 40-те – срещу използването на ядрено оръжие. През 1940 г. пише писмо до американския президент за опасността от създаването на ядрено оръжие в Германия, с което стимулира ядрените изследвания в САЩ. През 1921 г. получава Нобелова награда за трудовете по теоретична физика и по-точно за закона за фотоефекта.\r\nЗапочва първият турнир по тенис в Уимбълдън. Шампион при мъжете (единственото състезание, което се провежда тогава) става англичанинът Спенсър Гор.\r\nЗапочва битката при Гетисбърг – решаващото сражение от Гражданската война в САЩ, завършило три дни по-късно с победа за Севера.\r\nВ периода 1861-1865 г. се води гражданската война в САЩ между Северните и Южните щати. Тя е предизвикана от противоречията между робовладелската олигархия, от една страна, и буржоазията, фермерите и работниците – от друга. Избирането на кандидата на Републиканската партия Е. Линкълн за президент през 1860 г. служи като предлог за отцепването на 11 южни щата в Конфедерация и за начало на военните действия.\r\nПрез първия етап на войната (1861-1862 г.) войските на Юга имат надмощие и нееднократно застрашават федералната столица Вашингтон. Революционните действия на новото правителство – приемането на закона за хоумстедите, освобождаването на робите и други, водят до прелом в хода на войната (1863-1865 г.). Изходът на битката при Гетисбърг през юли 1863 г. е провал на последния опит на Юга за настъпление. Походите на армията на Севера под командването на генерал У. Шърман и генерал Ю. Грант разчленяват Конфедерацията, изтощават силите й и войските й капитулират на 9 април 1865 г. Гражданската война е най-кръвопролитният и най-разрушителният конфликт в историята на САЩ, но резултатите от нея осигуряват бързо икономическо развитие на страната.\r\nВ САЩ започват да се продават първите залепващи се пощенски марки.\r\nНаполеон Бонапарт извършва десант в Александрия.\r\nНаполеон Бонапарт е френски император. Роден е в град Аячо на остров Корскика през 1769 г. През 1785 г. той завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи и потегля обратно за Франция. Основната му грешка в руския поход е не толкова военна, колкото политическа Вместо да даде свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. В тези условия прогресивните идеи на Френската революция са обявени за реакционни. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на остров Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. Наполеон Бонапарт умира на 5 май 1821 г. След смъртта му са публикувани неговите \"Мемоари от о-в Света Елена\" и \"Мемоари\", продиктувани по време на заточението.\r\nРодена е Даяна Спенсър – принцеса на Уелс. Родена е в аристократично семейство. Баща й е осмият лорд Спенсър и след неговата смърт през 1975 г. тя наследява титлата лейди Даяна Спенсър. След развода на родителите си през 1969 г. Даяна остава да живее при баща си в семейната къща в областта Сандрингам, където се запознава с кралското семейство. Даяна и Чарлз започват да излизат заедно през 1980 г. Принц Чарлз й предлага брак през февруари 1981 г. Сватбата им се състои на 29 юли 1981 г. От брака си двамата имат двама сина принц Уилям Артур Филип Луис (1982 г.) и принц Хенри Чарлз Албърт Дейвид (1984 г.). През юли 1996 г. Чарлз и Даяна оповестяват решението си да се разведат. Разводът става факт на 28 август 1996 г. В течение на години принцеса Даяна развива огромна благотворителна дейност. Лейди Даяна умира на 31 август 1997 г. при катастрофа във Франция.\r\nРоден е американският лекоатлет Карл Люис, многократен олимпийски шампион в спринта и дългия скок.\r\nРоден е Джералд Морис Еделман – американски биохимик, член на Американската академия за изкуства и наука, на Нюйоркската Академия на Науките. Носител е на Нобелова награда за физиология и медицина за 1972 г. (заедно с Р. Р. Портър). През 1950 г. завършва Урсинус колидж. Доктор е по медицина от 1954 г. От 1957 г. работи в Рокфелеровия институт за медицински изследвания (професор от 1966 г.). Основните му проучвания са върху изучаването на първичната и третичната структура на белтъчините, главно на антителата (имуноглобулини), върху строежа на повърхността на клетките. Прилага нови методи на фракциониране на антитела и клетки, разработва метода на флуоресцентната спектроскопия на белтъчините. Открива, че молекулата на имуноглобулина се състои от четири полипептидни снопчета.\r\nРоден е Йежи Стефан Ставински – полски сценарист, писател и режисьор. Участник е в антифашистката съпротива. През 1951 г. завършва Варшавския университет. Печата от 1952 г. Пише сценарии, в които осмисля героиката и трагедията на Втората световна война, както и битовокомедийни проблеми на съвременността. Сценарист е на “Човек на релсите” (1957 г.), “Дезертьор” (1958 г.), “Канал” (1958 г.), “Еронка” (1958 г.), “Покушение” (1959 г.), “Кривогледо щастие” (1960 г.), “Кръстоносци” (1960 г.), “Съвременна история” (1960 г.), “Любовта на 20-годишните” (1962 г.), “По следите на Адам” (1970 г.), “Голямата любов на Балзак” (тв, 1973 г.), “Акция край арсенала” (1977 г.), “Обратен билет” (1978 г.), “Бащата на кралицата” (1979 г.), “Рожденият ден на един млад варшавянин” (1980 г.). Режисьор на “Развод няма да има” (1964 г.), “Пингвин” (1965 г.), “Предпразнична вечер” (1966 г.), “Кой вярва в духове” (1977 г.), “Час пик” (1973 г.), “Рожденият ден на Матилда” (1975 г.), “Гражданинът Пишчук” (1989 г.), “Полковник Квятковски” (1995 г.).\r\nРоден е Уили Диксън – американски блуспевец и басист. Блусовете му имат голямо значение за оформянето на рокендрола. Професионалната си кариера на музикант започва в началото на 50-те години. Освен като вокалист, участва като басист в записи на Чък Бери, Бо Дидли, Мъди Уотърс и др. През 70-те години изнася концерти с групата си \"Чикаго блус ол’старс\". Албуми: \"Willie Dixon-Catalyst\" (1973 г.), \"I Am the Blues\" (1975 г.), \"Mighty Earthquake & Hurricane\" (1983 г.), \"The Original Wang Dang Doodle\" (1995 г.), \"Poet of The Blues\" (1998 г.).\r\nРоден е Луи Блерио – френски инженер, един от пионерите на авиацията, конструктор на самолети и пилот. Отначало започва да конструира летателни апарати с махащи крила (1900 г.). По-късно строи безмоторни и моторни самолети. През 1908 г. извършва непрекъснат полет от 14 км. На следващата година прелита пролива Ламанш, широк 42 км. Това е първото прелитане над море, което Блерио осъществява за 37 минути.\r\nРодена е Жорж Санд – френска писателка. Учи в английски католически манастир в Париж. През 1831 г. заедно с писателя Жул Сандо издава романа “Розово и бяло”. Санд се изгражда като писателка в обстановката на обществен подем във Франция след Юлската революция (1830 г.). Първият й самостоятелен роман – “Индиана”, подписан с псевдонима Жорж Санд, излиза през 1832 г. Романите “Валентина” (1832 г.), “Лилия” (1833 г.), “Жак” (1834 г.) са изпълнени с бунтарски индивидуализъм и поставят писателката в редиците на демократичните романтици. През 40-те години на ХIХ в. участва в издаването на антиклерикални ляворепубликански списания и вестници. Активно участва във Февруарската революция 1848 г., но е близка и до радикалните кръгове на левите републиканци. След юни 1848 г. се оттегля от активна обществена дейност и пише романите: “Жан де ла Рош” (1859 г.), многотомната “История на моя живот” (1854-1855 г.) и др. Умира на 8 юни 1876 г.\r\nРодена е Александра Феодоровна – руска императрица, съпруга на император Николай I, дъщеря на пруския крал Фридрих Вилхелм III. Омъжва се за император Николай на 20 юни 1817 г. Като императрица се занимава с благотворителна дейност – покровителства детски домове, болници и домове за стари хора.\r\nРоден е Готфрид Вилхелм Лайбниц – немски философ идеалист, математик, физик, езиковед. От 1676 г. служи на хановерския херцог. По молба на Петър I разработва проекти за развитие на образованието и държавно управление в Русия. В духа на рационализма развива учението за природната (вродена) способност на ума да познава висшите категории на битието и всеобщите и необходими истини на логиката и математиката. Един от създателите на диференциалното и интегралното смятане.\r\nУмира Марлон Брандо - американски актьор.\r\nУмира - Николай Геннадиевич - съветски и руски физик, носител на Нобелова награда за физика (1964) заедно с Александър Прохоров и Чарлз Хард Таунс за работата си в областта на квантовата електроника, довела до създаването на лазера и мазера. Чуждестранен член на Българската академия на науките (1974).\r\nПрез 1950 г. се жени за Ксения Тихоновна Назарова. Има 2 сина: Генадий (1954) и Дмитрий (1963).\r\nУмира Векослав Клаич – хърватски историк, професор от Загребския университет (1893-1922 г.), почетен доктор на Пражкия университет (1922 г.). През 1873 г. завършва Виенския университет. Съчиненията му са посветени на средновековната история, историята и географията на Хърватия, средновековната история на Босна, историята на хърватската музика. Неговият основен труд е многотомна история на Хърватия (описваща събитията до 1608 г.). Опитва се да обясни възникването на хърватската държава с прииждането на седем или осем племена от хървати завоеватели, които подчиняват славяните и образуват особена привилегирована прослойка от населението, от която се формира господстващата класа на хърватското общество.\r\nУмира Хариет Бичър Стоу – американска писателка. Тя става известна със своя роман \"Чичо Томовата колиба\" (1852 г., преведен и на български), в който се проявява като ревностна защитничка на свободата на робите в Америка.\r\nУмира Херман Фелинг – германски химик органик и технолог.\r\nТой е роден на 9 юни 1812 г. в Любек. Завършва Хайделбергския университет (1837 г.), работи в лабораторията на Ю. Либих. От 1839 г. е професор във Висшето техническо училище в Щутгарт. Изследва многоосновните органични киселини, получава паралдехид (1838 г.), бензонитрил и сукцинимид (1844 г.). Предлага реактив за определяне на простите захари (монозахариди) през 1850 г. В областта на техническата химия изследва минералните води, дъбилните вещества, процесите на хлебопроизводството и др. Участва в обработката на много раздели от книгата на Х. Колбе “Учебник по органична химия” (в три тома, 1854-1877 г.), редактор (от 1871 г.) на известното ръководство “Нов химичен речник”.\r\nУмира Михаил Александрович Бакунин – руски общественик, публицист, краен радикал, един от основателите и теоретиците на анархизма и народничеството.\r\nРоден е на 30 май 1814 г. Завършва артилерийско училище в Петербург; офицер е. През 1835 г. напуска армията. Дружи с Г. Белински, А. Херцен, Н. П. Огарьов. Последовател е на философията на Фихте, по-късно – на Хегел. От 1840 г. живее в Западна Европа (Германия, Швейцария, Белгия, Франция). В Париж се сближава с П. Прудон (1844 г.). Активно участва в революцията (1848 г.). Участва в славянския конгрес в Прага (1848 г.) и в избухналото по време на конгреса въстание (12/17 юни 1848 г.). През май 1849 г. е един от ръководителите на въстанието в Дрезден. След потушаването му е арестуван и осъден на смърт (1850 г.). По-късно смъртното наказание е заменено с доживотен затвор. През 1857 г. е изпратен на заточение в Сибир, през 1861 г. успява да избяга в Лондон. Бакунин е против всякаква държава, обявява се против използването на работническата класа от нея. Противник е и на марксистката догма за диктатурата на пролетариата, ограничаваща свободата на човешкия дух. Основни движещи сили за радикално преобразуване на обществото според него са селяните, занаятчиите, дребните собственици и лумпен-пролетариатът. Михаил Бакунин смята, че руският селянин е роден социалист и само той може да осъществи радикалното преустройство на Русия. В края на 1864 г. става член на Международното работническо дружество (т. нар. Първи Интернационал). Поради теоретични разногласия с К. Маркс по-късно е изключен (1872 г.). Основният му труд е \"Държавност и анархия\".\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.07.01", "title": "Денят 1 юли в световната история"}
{"url": "http://www.focus-news.net/news/2017/07/01/2410767/veliko-tarnovo-interaktivni-demonstratsii-na-srednovekovni-oblekla-i-bizhuta-sa-chast-ot-dneshnata-programa-na-festivala-ezhednevieto-na-srednovekoven-tarnovgrad.html", "text": "Интерактивни демонстрации на средновековни облекла и бижута са част от днешната програма на фестивала „Ежедневието на средновековен Търновград“ в Царския дворец, съобщиха от пресцентъра на Община Велико Търново. Фестивалният ден ще бъде открит в 09.00 часа, като ще бъдат представени групите, заявили участие в историческите възстановки. \r\nВ рамките на днешния ден ще бъдат представени интерактивни демонстрации на средновековни облекла и бижута, иконопис, оръжеен музей, монетосечене, плетене и бродиране, дърворезба, свещолеене, производство на хартия и други занаяти.\r\nОт 11:00 до 12:00 часа в АМР „Царевец” - Царски дворец ще бъде пресъздадена историческата възстановка за битката при Одрин и пленяването на Балдуин Фландърски от 1205 г. \r\nОт 13:00 до 15:00 часа центровете ще представят интерактивни демонстрации.\r\nОт 15:00 до 18:00 часа ще се дават уроци за публиката по средновековни танци, средновековна кухня, бойни умения и стрелба с лък;\r\nОт 19:00 до 21:00 часа ще се проведе историческа възстановка на жива картина „Коронясването на Калоян за цар на българите”, демонстрация на артистични и бойни умения, средновековни танци. Група „Ериней” организира концерт в АМР „Царевец” - Царски дворец. Жителите и гостите на Велико Търново ще имат възможност да видят спектакъла „Звук и светлина” -площад „Цар Асен 1”.", "date": "2017.07.01", "title": "Велико Търново: Интерактивни демонстрации на средновековни облекла и бижута са част от днешната програма на фестивала „Ежедневието на средновековен Търновград“"}
{"url": "http://www.focus-news.net/news/2017/07/01/2410773/sofiya-tsentarat-za-gradska-mobilnost-puska-ekspresen-avtobus-kam-vitosha-prez-lyatoto.html", "text": "Центърът за градска мобилност (ЦГМ) пуска експресен автобус към Витоша през лятото. Увеличават се колите по част от линиите на обществения транспорт в София. Това съобщиха от пресцентъра на ЦГМ. \r\nНова линия - експресен автобус № 163, пуска Центърът за градска мобилност към планината Витоша през летните почивни дни. Експресът ще допълва съществуващия автобус № 63, който ще се движи по маршрута си, както и в момента от понеделник до неделя. \r\nБързата линия ще работи през съботите и неделите, както и всички празнични дни от 1 юли до 17 септември 2017 г. Чрез нея времето за пътуване ще бъде съкратено с близо 10 минути, тъй като експресната линия няма да спира на всички спирки по линията на 63, а само на най-оживените. Това са: „бул. Цар Борис III“, сп. „ж.к. Красно село“, сп. „Ул. Тодор Каблешков“, сп. „НИМ“, сп.„Кв.Бояна“, сп. „Бялата чешма“, сп. „Тихия кът“, сп. „Дендрариум“, сп. „Златните мостове“. Първият курс е в  в посока бул. „Цар Борис“ – „Златните мостове“. Последен обратен курс от Витоша към града ще има в .\r\nВъв върховите по натоварване летни съботи и недели ЦГМ предвижда повече коли и по линия № 66, която е по маршрута от Зоопарка до хотел „Морени“. Автобусите ще се движат в интервал от 30 до 45 минути от 1 юли до 17 септември, в зависимост от часовия пояс през деня. В 7.30 часа през уикендите е първият курс в посока от Зоопарка към хотел „Морени“, последен курс в обратната посока е в 18.00 часа.\r\nЦелта на промяната е да се даде възможност на повече хора да стигат по-бързо и удобно до планината през летните месеци. Това е и част от политиката на Центъра за градска мобилност за удобен и предпочитан обществен транспорт. \r\nЦГМ се съобрази с исканията и сигналите на пътниците и увеличава колите по част от линиите. От 5 юли повече коли ще се движат по автобусна линия 11, 120 и 604. Също от тази дата, 5 юли, се възстановява зимното разписание за автобусите с номера 73 и 67. Вече е върнато зимното разписание за делничните дни на трамвайните линии с номера 5, 7 и 22 А. По линията на автобус 111 е увеличен броят на превозните средства с две целодневни коли за делник, а във върхов период ще се движат 6 броя съчленени автобуса.", "date": "2017.07.01", "title": "София: Центърът за градска мобилност пуска експресен автобус към Витоша през лятото"}
{"url": "http://www.focus-news.net/news/2017/07/01/2410779/pazardzhik-vav-velingrad-se-otkrivat-traditsionnite-praznitsi-na-kulturata.html", "text": "Във Велинград се откриват традиционните Празници на културата, които тази година се провеждат за 45-ти път, каза за Радио „Фокус” – Пазарджик Бояна Кирилова от Община Велинград. Началото днес ще е с отслужване на тържествена служба за здраве и благоденствие на жителите на града в храма „Успение Богородично”. „Службата започна в 09.00 часа, а час по-късно на жп-гарата ще бъде посрещнат влакът, в който гражданското сдружение „За теснолинейката” организира специално пътуване по случай празника на Велинград. В 11.00 часа в Художествената галерия ще бъде открита изложба от пленери, проведени по време на Празници на културата. Вечерната програма е с начален час 18.00 часа и включва шоу с представяне на Представителния духов оркестър с мажоретен състав „Димитър Мечев” и гостуващи духови оркестри и мажоретки. От 19.30 часа на площад „Николай Гяуров” ще започне на тържествен концерт, в който ще участват детски състави от Велинград, трио „Сопрано”, Веселин Маринов и Мариам Маврова”, посочи Кирилова. \r\nПразниците на културата във Велинград ще продължат до 9 юли, включително.\r\nТеодора ДИМИТРОВА", "date": "2017.07.01", "title": "Пазарджик: Във Велинград се откриват традиционните Празници на културата"}
{"url": "http://www.focus-news.net/news/2017/07/01/2410780/ot-dnes-minimalnata-pensiya-za-osiguritelen-stazh-i-vazrast-stava-180-lv.html", "text": "От днес минималната пенсия за осигурителен стаж и възраст става 180 лв., което представлява увеличение от 11,5%, а от 1 октомври 2017 г. - на 200 лв., което е увеличение от 11,1% . Със същите проценти ще се повишат минималните размери и на останалите пенсии за трудова дейност, които се определят в процент от минималната пенсия за осигурителен стаж и възраст. Това са пенсиите за инвалидност поради общо заболяване, пенсиите за инвалидност поради трудова злополука и професионална болест и наследствените пенсии. Увеличението бе гласувано окончателно от Народното събрание на 28 юни с приетите на второ четене промени в Закона за бюджета на Държавното обществено осигуряване. Промяната касае над 800 хил. души, а това ще струва на държавата близо 100 млн. лв. допълнително за тази година и още 280 млн. лв. за 2018 г.", "date": "2017.07.01", "title": "От днес минималната пенсия за осигурителен стаж и възраст става 180 лв."}
{"url": "http://www.focus-news.net/news/2017/07/01/2410776/pravoslavnata-tsarkva-proslavya-svetite-bezsrebrenitsi-kozma-i-damyan.html", "text": "На 1 юли всяка година Православната църква прославя светите безсребреници Козма и Дамян. По този повод и във връзка с празничния неделен ден, когато си спомняме и за възвръщането на честните мощи на преподобни Йоан Рилски Чудотворец, във всички епархии на Българската православна църква се отслужва празнична Света Литургия. \r\nПразникът се почита сред народа като Свети Врач. Много чудни изцеления преписват преданията на двамата братя лечители. Голяма част от тях разказват за тяхната безкористност и вярност към клетвата - да лекуват единствено с името Божие и в името на живота, без да взимат и грош за това. \r\nСпоред вярванията вечерта срещу празника болни, недъгави и слепи отиват и преспиват в църква или параклис на светците. Сутринта се мият с лековита вода от аязмата. Обрича се и курбан на лечителите. Меси се хляб и се раздава за здраве. Врачки и баячки, народни лечители разпределят и сортират набраните билки на Еньовден и изсъхнали вече билки. Жените не работят нищо, за да не се разболеят семействата им и домашните животни. Народните лечители също не работят на празника на своите покровители, защото „няма да им се хване лекът\".", "date": "2017.07.01", "title": "Православната църква прославя светите безсребреници Козма и Дамян"}
{"url": "http://www.focus-news.net/news/2017/07/01/2410775/denyat-1-yuli-v-balgarskata-istoriya.html", "text": "2014 г. \r\nПрезидентът на Република България Росен Плевнелиев връчва орден „Стара планина“ първа степен с мечове на ген. Симеон Симеонов „за значителния му принос за развитието на Българската армия“.2000 г. \r\nЗапочва здравната реформа, като на мястото на безплатната медицинска помощ е въведена системата на лични частни лекари и зъболекари, здравни застраховки и заплащане на прегледите и процедурите.1997 г. \r\nВ действие влиза законът за валутния борд с фиксиране на българския лев към германската марка в съотношение 1 марка = 1000 лв.1996 г. \r\nВ църквата \"Света Параскева\" синодът на неврокопския митрополит Пимен открива свой църковно-народен събор, на който е провъзгласен за алтернативен патриарх на Българската православна църква (БПЦ). Приветствия към събора поднасят главният прокурор Иван Татарчев и политиците Иван Куртев, Васил Гоцев, Петко Илиев. В същия ден вицепремиерът Светослав Шиваров обявява църковно-народния събор на Пимен за незаконен.1991 г. \r\nВ Прага президентът Желю Желев подписва протокол за прекратяване на съществуването на Организацията на Варшавския договор.\r\nВаршавският договор е подписан на 14 май 1955 г. на Варшавското съвещание. Той е военно-политически съюз съставен от България, ГДР, Полша, Румъния, СССР, Унгария, Чехословакия и Албания (през 1968 г. излиза от Варшавския договор). В съответствие с Устава на ООН участниците се задължават да се въздържат в международните си отношения от заплаха със сила или нейната употреба. В случай на въоръжено нападение над някоя от държавите участнички, подписалите Варшавския договор са задължени да й окажат незабавна помощ с всички средства, включително въоръжена сила. Висш орган на Организацията на Варшавския договор е Политическият консултативен комитет. Създадено е Обединено командване на въоръжените сили, което заедно с Военния съвет и щаб ръководи дейността на Обединените въоръжени сили.1975 г. \r\nСедмият пленум на Комитета за изкуство и култура (КИК) избира Людмила Живкова за председател на комитета на мястото на Павел Матев, а на 3 юли Народното събрание я утвърждава за член на кабинета и председател на КИК.1968 г. \r\nБългария подписва в Москва договора за неразпространение на ядреното оръжие.1968 г. \r\nСофийският градски транспорт преминава на безкондукторно обслужване.1966 г. \r\nПубликуван е Закон за сделките с валутни ценности и за валутен контрол.1960 г. \r\nВъведен е 6-часов работен ден в предприятията с вредни за здравето условия на производство.1942 г. \r\nВ хода на Втората световна война след осеммесечна обсада германските войски превземат Севастопол.\r\nСевастопол е град в Украйна, Кримска област. Основан е през 1783 г. като военноморско пристанище и крепост. Прославя се с героичната си отбрана през 1854-1855 г. по време на Кримската война и през 1941-1942 г. по време на Втората световна война.1921 г. \r\nВъведен е опростен правопис по предложение на комисия начело с проф. Александър Теодоров-Балан. Премахват се крайните ерове, двойното \"е\" и кръстатото \"ъ\".1895 г. \r\nВ Шуменския гарнизон е основано офицерско икономическо дружество \"Опит\".\r\n“Опит” е обществена организация на българската икономическа мисъл. Първоначално членове са дребни търговци и занаятчии, но впоследствие в редовете й остават само лица, имащи определен научен интерес към икономическата проблематика. Икономическото дружество открива свои клонове в Пловдив, Плевен и Русе. Печатен орган на дружеството е \"Списание на Българското икономическо дружество\".1895 г. \r\nВ София е проведен първият конгрес на Либералната партия на Васил Радославов.\r\nВасил Радославов е роден през 1854 г. в град Ловеч. Той е политически и държавен деец, член на Българската академия на науките. Завършва право в Хайделберг, Германия, защитава и докторат. След като се завръща в България, става един от лидерите на Либералната партия. Участва неколкократно в управлението на държавата като министър на правосъдието (29 юни 1884 г. –15 юли 1886 г., 9–12 август 1886 г.), министър на вътрешните работи (12 август 1886 г. – 28 юни 1887 г.). По време на Регентството е министър-председател (16 август 1886 г. – 28 юни 1887 г.). При управлението на Стефан Стамболов (1887–1894 г.) оглавява т. нар. легална опозиция. Включен е в състава на коалиционното правителство на Константин Стоилов като министър на правосъдието (19 май – 17 септември 1894 г.) и министър на народното просвещение (17 септември – 9 декември 1894 г.). По-късно минава в опозиция на управляващата Народна партия (1894–1899 г.). Радославов е министър на вътрешните работи от 18 януари 1899 г. до 27 ноември 1900 г. Определя до голяма степен политиката на правителството, поради което управлението през 1899–1901 г. е известно като Радославов режим. През лятото на 1903 г. Радославов е обвинен в измяна на родината и княза, в използване на властта за лично облагодетелстване и е осъден от Държавен съд на осем месеца затвор и отнемане завинаги на гражданските и политическите права. Няколко месеца по-късно е амнистиран. Отново е министър-председател в един от най-тежките периоди за България (4 юли 1913 г. – 21 юни 1918 г.). Едновременно с това до 21 септември 1915 г. е министър на вътрешните работи и народното здраве, а след това и министър на външните работи и изповеданията. След подписването на Солунското примирие през 1918 г. емигрира в Германия. Осъден е задочно от Държавен съд като един от главните виновници за втората национална катастрофа.1885 г. \r\nНа конгрес в София деветнадесет македонски дружества избират Централно настоятелство с председател Димитър Ризов и подпредседател Димитър Петков.\r\nДимитър Христов Ризов е роден през 1862 г. в гр. Битоля, Македония. Той е обществен деец, дипломат, публицист и журналист. Учи в родния си град, а след това в Пловдив. През 1881 г. се завръща в Битоля и е назначен за екзархийски инспектор на българските училища в Македония. През 1884 г. се установява в Пловдив. Там се включва активно в съединисткото движение – избран е за член на Българския таен централен революционен комитет. Участва в осъществяването на Съединението на Източна Румелия с Княжество България от 1885 г. През 1887 г. заминава да следва в Лиеж, Белгия. След завършване на образованието си, заема редица дипломатически постове – търговски консул в Скопие (1897–1899 г.), дипломатически агент в Цариград (1903–1905 г.), Белград (1905–1907 г.), Рим (1908–1915 г.) и Берлин (1915–1918 г.). Развива активна публицистична и журналистическа дейност. Редактор е на в. \"Самозащита\", \"Македонский глас\", \"Независимост\". Публикува материали във в. \"Независима България\", \"Марица\", \"Балкан\" и др. Автор е на спомени и брошури: \"Княз Батенберг и Съединението\", \"Разлагающа се и възрождающа се България\", \"Етнография на Македония\" и др.1881 г. \r\nВ едночасово заседание, Великото Народно Събрание под председателството на митрополит Антим I Видински, отменя конституцията за 7 години и дава извънредни пълномощия на княз Александър I. Петко Каравелов и Петко Р. Славейков емигрират в Пловдив. Формирано е ново служебно правителство.\r\nРежимът на пълномощията е управление, установено от княз Александър I Батенберг след извършения от него държавен преврат през 1881 г. Князът суспендира Търновската конституция и назначава служебно правителство начело с руския ген. Й. К. Ернрот, което да проведе избори за Велико Народно събрание. Тези действия на княза са подкрепени от Русия и Австро-Унгария. В обстановка на фактическо военно положение изборите са проведени и на 1 юли 1881 г. II Велико Народно събрание започва своята работа. То гласува извънредни пълномощия на княза за срок от 7 г., дава му право да създава нови учреждения, а след изтичането на определения срок ново Велико Народно събрание трябва да измени конституцията в духа на осъществените консервативни промени. Опозиционното движение срещу режима под ръководството на Либералната партия се засилва с всеки изминал ден. Князът се стреми да укрепи властта си с помощта на руските генерали Н. Соболев и А. Каулбарс, които поставя на 23 юни 1882 г. начело на правителството. Много скоро обаче между руските генерали и консерваторите възникват остри противоречия относно въпроса за жп строителство в България. Руските генерали търсят подкрепата на \"крайните либерали\" начело с П. Каравелов, които настояват за пълно възстановяване на конституцията. Консерваторите от своя страна се ориентират към сближаване с \"умерените либерали\", водени от Драган Цанков, които са склонни да допуснат промени в конституцията. През август 1883 г. е подписано споразумение между консерваторите и крилото на Драган Цанков, според което Търновската конституция ще се възстанови, но \"умерените либерали\" се ангажират да съдействат за промяната и в консервативен дух. На 6 септември 1883 г. князът издава манифест, с който възстановява Търновската конституция. Съставено е коалиционно правителство от \"умерени либерали\" и консерватори начело с Драган Цанков. На 5 декември 1883 г. то прокарва в Народното събрание исканите промени в конституцията. Князът се отказва от Режима на пълномощията. На проведените парламентарни избори на 27 май 1884 г. \"крайните либерали\" печелят убедително. Съставено е правителство начело с П. Каравелов, което изцяло възстановява конституцията.1880 г. \r\nБългария е приета за член на Международната телеграфна конвенция.1879 г.", "date": "2017.07.01", "title": "Денят 1 юли в българската история"}
{"url": "http://www.focus-news.net/news/2017/07/01/2410777/pss-dobri-sa-usloviyata-za-turizam-v-planinite-no-turistite-zadalzhitelno-da-vzemat-merki-sreshtu-vazdeystvieto-na-slantseto.html", "text": "Добри са условията за туризъм в планините, но туристите задължително да вземат мерки срещу въздействието на слънцето. Това съобщиха за Агенция „Фокус“ от Планинската спасителна служба (ПСС) при БЧК. Навсякъде времето е ясно, горещо, почти тихо. По най-високите части на планините духа до умерен вятър. \r\nДнес съществува опасност за слънчев или топлинен удар. От ПСС съветват туристите да се съобразяват с тези особености на днешния ден. Навсякъде работят лифтовите съоръжения – на Банско кабинковата въжена линия, на Витоша – кабинковият и Драгалевският лифт, на Боровец – кабинковият и Ситняковският лифт и на Пампорово – три седалкови лифта. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.07.01", "title": "ПСС: Добри са условията за туризъм в планините, но туристите задължително да вземат мерки срещу въздействието на слънцето"}
{"url": "http://www.focus-news.net/news/2017/07/01/2410781/apa-rezhimat-na-prekratyavane-na-boynite-deystviya-v-nagorni-karabah-e-bil-narushen-120-pati-za-poslednoto-denonoshtie.html", "text": "Министерството на отбраната на Азербайджан съобщава, че за последното денонощие въоръжените сили на Армения са нарушили 120 пъти режима на прекратяване на бойните действия в района на Нагорни Карабах, предаде АПА.\r\nУточнява се, че част от нарушенията са извършени с едрокалибрени картечници и с 60-мм и с 82-мм. миномети. Виктор Турмаков", "date": "2017.07.01", "title": "АПА: Режимът на прекратяване на бойните действия в Нагорни Карабах е бил нарушен 120 пъти за последното денонощие"}
{"url": "http://www.focus-news.net/news/2017/07/01/2410782/spasitelni-ekipi-na-pss-sa-reagirali-na-falshiv-signal-ot-turist-v-rayona-na-pirin.html", "text": "Спасителни екипи на ПСС са реагирали на фалшив сигнал от турист тази нощ в района на Пирин планина. Това съобщиха за Агенция „Фокус“ от Планинската спасителна служба (ПСС) при БЧК. От там уточниха, че през нощта е имало само един инцидент, като сигналът за него се е оказал фалшив. Когато спасителите се отзовали, подалият сигнала се е скрил. От ПСС коментираха, че туристът е разкарал напразно спасителния екип, злоупотребявайки с това, че притежава планинска застрахова.", "date": "2017.07.01", "title": "Спасителни екипи на ПСС са реагирали на фалшив сигнал от турист в района на Пирин"}
{"url": "http://www.focus-news.net/news/2017/07/01/2410786/newsaz-balgariya-i-azerbaydzhan-sa-obsadili-mezhduparlamentarnite-otnosheniya.html", "text": "Председателят на българско-азербайджанската работна група на Азербайджан Рауф Алиев се е срещнал с български депутати, за да обсъди развиващите се отношения между законодателните власти на двете страни, предаде  News.az.\r\nАлиев подчерта ролята на президентите на страните Румен Радев и Илхам Алиев при развитието на двустранните отношения. Той заяви, че посещението на българските депутати ще засили връзките.\r\nПредседателят на българската парламентарна комисия по бюджета и финансите Менда Стоянова също постави ударение върху ролята на президентите при развитието на отношенията между двете държави.  По време на обсъжданията е обърнато внимание на сътрудничеството в сферата на икономиката, културата и спорта.  Виктор Турмаков", "date": "2017.07.01", "title": "News.az: България и Азербайджан са обсъдили междупарламентарните отношения"}
{"url": "http://www.focus-news.net/news/2017/07/01/2410784/postimees-ministar-predsedatelyat-na-estoniya-obeshta-da-uchastva-v-reshenieto-na-migratsionnata-kriza.html", "text": "Естонският министър-председател Юри Ратас проведе в Талин съвместна пресконференция с председателя на Европейската комисия Жан-Клод Юнкер, подчертавайки, че Естония се интересува от откриването на решение на миграционната криза и че възнамерява да търси подобно решение докато страната е ротационен председател на ЕС, предаде  Postimees.\r\n„Решението на миграционната криза е приоритет за Естония. По време на нашето председателство това ще е важна за нас тема, по която трябва да постигнем прогрес“, заяви Ратас. Според него важна роля от гледна точка на този въпрос има солидарността. Той увери, че разбира безпокойството на южноевропейските страни във връзка с миграцията. \r\n„При всички случаи сме готови да положим повече усилия за охраната на външната граница на ЕС и да сътрудничим с африканските държави. Мисля, че трябва да кажа също така, че ние сме готови да сътрудничим с Турция“, посочи Ратас. Виктор Турмаков", "date": "2017.07.01", "title": "Postimees: Министър-председателят на Естония обеща да участва в решението на миграционната криза"}
{"url": "http://www.focus-news.net/news/2017/07/01/2410787/aktsenti-ot-predavaneto-metronom-na-parvi-yuli.html", "text": "Събитията през седмицата налагат следните теми: Готови ли са законодателните промени за българите в чужбина, питаме Валери Симеонов, вицепремиер по икономическата и демографската политика.\r\nЗа насоките в работата на Временната парламентарна комисия за проучване на процедурата за закупуване на нов боен самолет разговаряме с нейния председател Емил Христов.\r\nКакви са проявите на пълзящата ислямизация на Балканите? Докъде се простира влиянието на Турция и Саудитска Арабия в Албания, Косово, Босна и Херцеговина и Македония?\r\nСъбеседник по темата е ген. Кирчо Киров, началник на Националната разузнавателна служба от 2002 до 2012 г.\r\nБългария беше домакин на Втория международен семинар за пътя на коприната. Как той ще подсили междурегионалното управление на координацията и познанията ни един за друг? Наш гост е посланикът на Азербайджан Наргиз Гурбанова.\r\nОчаквайте и обзора на политическата седмица на политолога проф. Александър Маринов.\r\nЦоня СЪБЧЕВА", "date": "2017.07.01", "title": "Акценти от предаването „Метроном“ на първи юли"}
{"url": "http://www.focus-news.net/news/2017/07/01/2410789/abc-news-po-vreme-na-antiteroristichna-operatsiya-v-avstraliya-sa-zadarzhani-dvama-yunoshi.html", "text": "Австралийската полиция в рамките на антитерористична операция в петък вечерта е задържала двама юноши, предаде ABC News.\r\nМладежите на по 18 години възраст са задържани в предградие на Сидни. Срещу Билял ал Медин и Саминджан Азари са повдигнати обвинения по 17 нарушения, в.т.ч. и за притежание на оръжие. \r\nЗаместник-комисаря на полицията в австралийския щат Ню Саут Уелс Дейвид Хъдзън съобщи, че от задържаните са иззети няколко броя огнестрелно оръжие, както и голямо количество дрога.  Виктор Турмаков", "date": "2017.07.01", "title": "ABC News: По време на антитерористична операция в Австралия са задържани двама юноши"}
{"url": "http://www.focus-news.net/news/2017/07/01/2410788/tass-broyat-na-ranenite-pri-buryata-v-moskva-dostigna-do-16-dushi.html", "text": "При бурята, връхлетяла Москва са ранени 16 души, предаде ТАСС.\r\nЖертва на стихията стана един човек, ударен от мълния. В руската столица са повалени повече от 1100 дървета. Повредени са 95 автомобила. Покривите на около 10 къщи са повредени.  Виктор Турмаков", "date": "2017.07.01", "title": "ТАСС: Броят на ранените при бурята в Москва достигна до 16 души"}
{"url": "http://www.focus-news.net/news/2017/07/01/2410785/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-izlachvane-na-audio-vizualen-spektakal-tsarevgrad-tarnov-zvuk-i-svetlina.html", "text": "Въвежда се временна организация на движението във връзка с излъчване на Аудио-визуален спектакъл „Царевград Търнов – звук и светлина“, съобщиха от пресцентъра на Община Велико Търново. За времето от 21:45 до 22:30 часа на пл. „Цар Асен I“ и свързаните с него улици ще се спира движението за моторни превозни средства и освобождаване от паркирани автомобили.", "date": "2017.07.01", "title": "Велико Търново: Въвежда се временна организация на движението във връзка с излъчване на Аудио-визуален спектакъл „Царевград Търнов – звук и светлина“"}
{"url": "http://www.focus-news.net/news/2017/07/01/2410792/the-independent-britanets-be-arestuvan-sled-kato-udari-myusyulmanka-po-litseto-s-parche-svinski-bekon.html", "text": "Британец бе задържан, след като е обиждал мюсюлманка и я е ударил по лицето с парче бекон в Северен Лондон, пише The Indеnt.\r\nАлекс Чивърс е наричал жената „боклук от „Ислямска държава“, а след това я е ударил с парчето свинско. „Жертвата не е пострадала, но е много притеснена“, съобщава британската полиция. \r\nМъжът е арестуван за подбудено по религиозни причини нападение и обида на расово-религиозен признак и е осъден на 36 седмици затвор.  Виктор Турмаков", "date": "2017.07.01", "title": "The Independent: Британец бе арестуван, след като удари мюсюлманка по лицето с парче свински бекон"}
{"url": "http://www.focus-news.net/news/2017/07/01/2410793/albania-daily-news-v-albaniya-goryat-11-gorski-pozhara-zaradi-goreshtoto-vreme.html", "text": "Само за последните 24 часа в Албания са регистрирани 11 горски пожара заради високите температури.  Противопожарната охрана сочи, че ситуацията е под контрол в момента, но страната е близо до извънредна ситуация, предаде  Albania Daily News.\r\nНай-проблематична е ситуацията във Фиер, Берат и Дибра. Местните власти призовават гражданите да дават информация веднага, след като забележат някъде пожар.  Виктор Турмаков", "date": "2017.07.01", "title": "Albania Daily News: В Албания горят 11 горски пожара заради горещото време"}
{"url": "http://www.focus-news.net/news/2017/07/01/2410778/ria-novosti-ministerstvoto-na-otbranata-na-kazahstan-ne-vodi-pregovori-za-izprashtaneto-na-voenni-v-siriya.html", "text": "Началник-генералният щаб на казахстанската армия Адълбек Алдабергенов заяви, че министерството на отбраната на страната се придържа към позициите на МВнР на страната по въпроса за възможното изпращане на казахстански военнослужещи в Сирия, предаде  РИА Новости. По-рано външното министерство съобщи, че изпраща миротворци в чужбина единствено при даден от ООН мандат.\r\n„Разглеждайки въпроса относно предложението за изпращане на казахстански военни в Сирия, ние съобщаваме, че по-рано МВнР на Казахстан даде официален коментар по същия въпрос. Министерството на отбраната се придържа към позициите, поставени в официалното заявление на МВнР“, посочи Алдабергенов.\r\nПо-рано прессекретарят на турското президентство Ибрахим Калън заяви, че Русия е предложила в зоните за деескалация в Сирия да се изпратят военни от Киргизстан и от Казахстан. Председателят на руската Дума по отбрана Владимир Шаманов потвърди, че Русия води преговори с двете страни по въпроса.   Виктор Турмаков", "date": "2017.07.01", "title": "РИА Новости: Министерството на отбраната на Казахстан не води преговори за изпращането на военни в Сирия"}
{"url": "http://www.focus-news.net/news/2017/07/01/2410795/ria-novosti-na-letishtata-v-moskva-sa-zadarzhani-poveche-ot-dvesta-poleta-zaradi-loshoto-vreme.html", "text": "Повече от 200 полета са задържани на летищата в Москва заради лошото време, предаде РИА новости.\r\nНа летище „Домодедово“ са задържани 104 полета, отменени са 13. На „Шереметиево“ са задържани 93 полета, няма отменени. Във „Внуково“ е отменен един полет. \r\nМетеоролозите прогнозират, че основният буреносен фронт е отминал Москва, но въпреки това лошото време над руската столица ще остане още няколко дни.  Виктор Турмаков", "date": "2017.07.01", "title": "РИА Новости: На летищата в Москва са задържани повече от двеста полета заради лошото време"}
{"url": "http://www.focus-news.net/news/2017/07/01/2410791/pazardzhik-dvama-mazhe-ot-selo-sinitevo-sa-zadarzhani-za-proizvodstvo-i-pritezhanie-na-marihuana.html", "text": "Двама мъже са задържани за производство и притежание на марихуана, съобщиха от ОД МВР – Пазарджик. Успешната реализация е проведена от служители на сектор „Криминална полиция“ при Районното управление „Полиция“ – Пазарджик. В местността „Мешето“ край село Синитево органите на реда открили нива, засадена с канабис. В хода на разследването било установено, че нейни стопани са двама жители на същото село  – на 29 и на 31 години. От мястото са иззети 35 растения с височина между 0.5 и 1.20 м с обща маса 4.8 килограма. В жилищата на двамата полицаите открили още около 160 грама суха листна маса готова за продажба. Двамата са задържани в ареста за срок от 24 часа, а цялата намерена дрога е иззета. Работата по случая продължава под наблюдението на прокурор, образувано е дознание.", "date": "2017.07.01", "title": "Пазарджик: Двама мъже от село Синитево са задържани за производство и притежание на марихуана"}
{"url": "http://www.focus-news.net/news/2017/07/01/2410794/smolyan-obshtinata-shte-se-vklyuchi-v-blagotvoritelen-kontsert-v-podkrepa-na-18-godishnata-atanaska-tarasheva.html", "text": "Община Смолян ще се включи в организацията на благотворителния концерт в подкрепа на Атанаска Тарашева, който ще се проведе на 1 юли от 19.00 часа в зала 1 на Родопски драматичен театър, съобщиха от пресцентъра на Община Смолян", "date": "2017.07.01", "title": "Смолян: Общината ще се включи в благотворителен концерт в подкрепа на 18-годишната Атанаска Тарашева"}
{"url": "http://www.focus-news.net/news/2017/07/01/2410799/futbol-vilyareal-se-otkaza-da-prodade-sedrik-bakambu-na-uest-hem.html", "text": "Ръководството на Виляреал е отхвърлило предложените за 25 млн. евро от Уест Хем за нападателя Седрик Бакамбу. Испанците искат 35 млн. \r\nПрез миналия сезон африканецът отбеляза 13 гола в 34 игри.   Виктор Турмаков", "date": "2017.07.01", "title": "Футбол: Виляреал се отказа да продаде Седрик Бакамбу на Уест Хем"}
{"url": "http://www.focus-news.net/news/2017/07/01/2410796/gabrovo-tovaren-avtomobil-izgorya-na-glaven-pat-sofiya-varna-kray-grad-sevlievo.html", "text": "Товарен автомобил изгоря на главен път София – Варна, край град Севлиево. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Вчера в 16:33 часа е получено съобщение за пожар на превозното средство. Унищожен е влекачът. Причина за пожара е късо съединение в електрическа инсталация. Пожарът е изгасен от екип на Районна служба „Пожарна безопасност и защита на населението“ с един противопожарен автомобил и четирима пожарникари.\r\nНадежда КРЪСТЕВА", "date": "2017.07.01", "title": "Габрово: Товарен автомобил изгоря на главен път София – Варна, край град Севлиево"}
{"url": "http://www.focus-news.net/news/2017/07/01/2410790/smolyan-folklorniyat-festival-s-pesnite-na-georgi-chilingirov-shte-se-provede-v-selo-polkovnik-serafimovo-pod-patronazha-na-kmeta-nikolay-melemov.html", "text": "Първият национален фолклорен фестивал „С песните на Георги Чилингиров“ ще се проведе на 1 и 2 юли в село Полковник Серафимово. Това съобщиха от пресцентъра на Община Смолян. \r\nСъбитието е под патронажа на кмета Николай Мелемов. Организатори са Община Смолян, кметство село Полковник Серафимово и читалище „Отец Паисий“ в родопското село. \r\n„От 17 години имам желание да направим такъв конкурс. Ето че тази година, благодарение на Oбщина Смолян и кмета Мелемов фестивалът ще се реализира”, каза председателят на читалището в село Полк. Серафимово Съби Кайджиев. Организаторите канят смолянчани и гостите на града да посетят фестивала.", "date": "2017.07.01", "title": "Смолян: Фолклорният фестивал „С песните на Георги Чилингиров“ ще се проведе в село Полковник Серафимово под патронажа на кмета Николай Мелемов"}
{"url": "http://www.focus-news.net/news/2017/07/01/2410802/sofiya-vazrasten-mazh-e-otkrit-martav-v-yuzhniya-park.html", "text": "Труп на възрастен мъж е открит в Южния парк. Това съобщиха за Агенция „Фокус“ от пресцентъра на  МВР. Мъжът е бил на около 70-годишна възраст и най-вероятно е починал от естествена смърт. Тепърва ще се прави аутопсия, за да се разбере точната причината за смъртта, но по тялото на мъжа няма следи от насилие. \r\nДеница КИТАНОВА", "date": "2017.07.01", "title": "София: Възрастен мъж е открит мъртъв в Южния парк"}
{"url": "http://www.focus-news.net/news/2017/07/01/2410783/plovdiv-novi-20-dushi-sa-sas-samnenie-za-morbili-v-oblastta-prez-poslednata-sedmitsa.html", "text": "Нови 20 души са със съмнение за морбили в Пловдивска област през последната седмица. Това съобщи за Радио „Фокус“ – Пловдив дежурен епидемиолог от Регионалната здравна инспекция. До 165 достигна броят на хората със съмнение за наличие на заразното заболяване, а от началото на месец юни те са общо 36. Най-много са болните с диагноза „морбили“ в рамките на град Пловдив. \r\nДежурният епидемиолог увери, че всеки регистриран случай на морбили се проучва от служители на Регионалната здравна инспекция с цел своевременно предприемане на съответните противоепидемични мерки. Строго се контролира спазването на връчените предписания. Личните лекари продължават да имунизират срещу морбили всички, които са пропуснали имунизация или са контактни на заразените. \r\nВъпреки регистрираните нови 36 случаи със съмнение за наличие на заболяването, от Регионалната здравна инспекция увериха, че ситуацията в Пловдивска област се подобрява, тъй като морбили не се разпространява интензивно, както през месеците март и април. Първият случай на морбили в Пловдивска област бе регистриран на 17 март.\r\nТони МИХАЙЛОВ", "date": "2017.07.01", "title": "Пловдив: Нови 20 души са със съмнение за морбили в областта през последната седмица"}
{"url": "http://www.focus-news.net/news/2017/07/01/2410800/plovdiv-nad-10-000-dushi-prisastvaha-na-parvata-kontsertna-vecher-ot-dvudnevniya-festival-hills-of-rock.html", "text": "Над 10 000 души присъстваха на първата концертна вечер от двудневния фестивал „Hills of Rock“ в Пловдив, предаде репортер на Радио „Фокус“ – Пловдив. Въпреки температурите, които надвишаваха 40 градуса до късните часове, феновете на рок музиката започнаха да пристигат в ранния следобед. Пропускателните пунктове отвориха след 16:30 часа, като концертните изпълнения на Главната сцена започнаха от 17:25 часа с българските групи „Krossfire“ и „Sevi”. От 19:50 до 20:30 часа пред посетителите на фестивала пяха „Raveneye“, а след тях и на водещите групи в първата концертна вечер „Epica“ и „Evanescence”.\r\nСтотици зрители се събраха също пред Световната и Алтернативната сцена, за да видят групите „Toy Letters“, „Медикус“, „Conquering Lion”, „Paraplanner”, „Bloodrush“, „Hayes & Y“, „8 M/S“ и много други.\r\nДвудневният фестивал продължава и днес, когато на Главната сцена ще излязат групите „Three Days Grace” и „Guano Apes”.\r\n„Hills of Rock” се провежда в парка до Гребната база в град Пловдив. Има три сцени, като всяка от тях е със свой собствен музикален стил, визия и звучене – Главна сцена, Световна сцена и Алтернативна сцена. Във фестивала участват световни звезди, актуални имена от съседните балкански държави, както и най-добрите български групи.\r\nТони МИХАЙЛОВ", "date": "2017.07.01", "title": "Пловдив: Над 10 000 души присъстваха на първата концертна вечер от двудневния фестивал „Hills of Rock“"}
{"url": "http://www.focus-news.net/news/2017/07/01/2410798/newshub-vav-frantsiya-e-registriran-nov-sluchay-na-ptichi-grip.html", "text": "Френското министерство на земеделието съобщава, че е потвърдило случай на силно заразния щам на птичия грип   H5N8 във ферма в северната част на страната и е предприело мерки по сдържането на заразата, предаде  Newshub \r\nСлучаят е регистриран от около 15 км. от друго огнище на щама в Турнай – Южна Белгия. Министерството на земеделието на Франция отбелязва, че от началото на юни в Белгия са потвърдени 11 случая на птичи грип.  Виктор Турмаков", "date": "2017.07.01", "title": "Newshub: Във Франция е регистриран нов случай на птичи грип"}
{"url": "http://www.focus-news.net/news/2017/07/01/2410805/tv-nova-makedoniya-nikola-dimitrov-e-na-12-tiya-traditsionen-forum-v-dubrovnik.html", "text": "Македонският министър на външните работи Никола Димитров е на 12-тия традиционен форум в Дубровник, предаде „ТВ Нова“.\r\n„Както и през предходните години и тази година Форумът ще бъде посветен на актуалните теми в региона, решаването на общите предизвикателства за сигурността и стабилността в адриатическо-средиземноморската област и възможностите за развитие“, предава македонското МВнР. \r\nВ центъра на дискусиите на форума ще бъде ситуацията в Близкия изток, Северна Африка и Европа, както и мобилността и образованието на младежта.  Виктор Турмаков", "date": "2017.07.01", "title": "„ТВ Нова“ (Македония) : Никола Димитров е на 12-тия традиционен форум в Дубровник"}
{"url": "http://www.focus-news.net/news/2017/07/01/2410771/nimh-ekstremalen-indeks-za-pozharoopasnost-ima-v-23-oblasti-v-stranata.html", "text": "Екстремален индекс за пожароопасност е обявен в 23 области в страната, сочи справка на сайта на Националния институт по метеорология и хидрология (НИМХ) при БАН. Степента на предупреждението важи за части от областите: Видин, Монтана, Плевен, Ловеч, Габрово, Велико Търново, Русе, Търговище, Разград, Силистра, Шумен, Добрич, Варна, Бургас, Сливен, Стара Загора,  Кърджали, Хасково, Ямбол, Кюстендил, Перник, София-област и Благоевград. При този индекс са възможни бързо разпространяващи се много силни пожари с въвличане на дървесните корони. \r\nМного голям индекс за опасност от пожари има в цяла Севeрна България, както и в южната и югоизточната част на страната.\r\nТази степен на предупреждение означава, има риск за възникване на пожари в местности с гори и храсти. На хората се препоръчва да бъдат внимателни сред природата, да не палят огън на открито, нито да изхвърлят незагасени цигари.", "date": "2017.07.01", "title": "НИМХ: Екстремален индекс за пожароопасност има в 23 области в страната"}
{"url": "http://www.focus-news.net/news/2017/07/01/2410806/nikola-doychev-df-plovdiv-112-blizo-20-dushi-imaha-nuzhda-ot-meditsinska-pomosht-v-parviya-den-na-festivala-hills-of-rock.html", "text": "Близо 20 души са имали нужда от медицинска помощ в първия ден на фестивала „Hills of Rock“ в Пловдив. Това съобщи за Радио „Фокус“ – Пловдив Никола Дойчев от Доброволно формирование „Пловдив 112“, които обезпечават събитието с медицински грижи и спешна намеса при нужда. Най-многобройни са случаите на припадане след топлинно изтощение в резултат на високите температури. „Пет от случаите бяха по-сериозни. Имаше момче с по-специфични припадъци. Наложи се да му окажем спешна помощ и да бъде транспортирано с линейка. Повечето от случите касаеха млади хора, които употребяват алкохол, но не се хранят. Всичко това, съчетано с температурите води до случаи на топлинно изтощение. Все пак, броят на нуждаещите се от медицинска помощ бяха изключително малко спрямо температурите над 40 градуса и безразсъдството на някои посетители“, обясни Дойчев. Сред припадналите след топлинно изтощение са както жители и гости на града от цяла България, така и от чужбина. \r\n„Препоръчваме на посетителите на фестивала да си вземат слънцезащитни дрехи, слънцезащитно масло за мазане. Изключително важно е да пият много вода и да не прекаляват с алкохола. Жега и алкохол е изключително лоша комбинация, която понякога води до фатални последствия“, каза още Никола Дойчев.\r\nТони МИХАЙЛОВ", "date": "2017.07.01", "title": "Никола Дойчев, ДФ „Пловдив 112“: Близо 20 души имаха нужда от медицинска помощ в първия ден на фестивала „Hills of Rock“"}
{"url": "http://www.focus-news.net/news/2017/07/01/2410809/pazardzhik-politsiyata-v-panagyurishte-izze-pnevmatichna-pushka-prepravena-za-strelba-s-boyni-patroni.html", "text": "Панагюрски криминалисти иззеха пневматична пушка, преправена за стрелба с бойни патрони, съобщиха от Областната дирекция на МВР – Пазарджик. Служители на Районното управление „Полиция” – Панагюрище извършили претърсване в къща, обитавана от 60-годишен жител на село Оборище. Била открита пневматична пушка, преработена за стрелба с малокалибрени патрони, както и 103 боеприпаса за нея. Мъжът е задържан в ареста за срок от 24 часа, а оръжието и патроните са иззети. По случая се води бързо производство.", "date": "2017.07.01", "title": "Пазарджик: Полицията в Панагюрище иззе пневматична пушка, преправена за стрелба с бойни патрони"}
{"url": "http://www.focus-news.net/news/2017/07/01/2410810/afp-tanker-i-tovaren-korab-sa-se-sblaskali-v-moreto-mezhdu-frantsiya-i-velikobritaniya.html", "text": "Танкер, превозващ 38 хил. тона петролни продукти и 220-метров товарен кораб са се сблъскали на 1 юли във водите между Франция и Великобритания, предаде  AFP.\r\n„Няма ранени по време на сблъсъка на корабите и няма открито замърсяване до момента“, съобщават френските власти.  Виктор Турмаков", "date": "2017.07.01", "title": "AFP: Танкер и товарен кораб са се сблъскали в морето между Франция и Великобритания"}
{"url": "http://www.focus-news.net/news/2017/07/01/2410801/pazardzhik-v-oik-septemvri-nyama-postapili-zhalbi-vav-vrazka-s-predstoyashtite-chastichni-mestni-izbori-v-selo-boshulya.html", "text": "В Общинската избирателна комисия – Септември до момента няма постъпили жалби и сигнали за нередности във връзка с частичните местни избори в село Бошуля, които ще се проведат на 2 юли. Това каза за Радио „Фокус” – Пазарджик Павлина Чеширова, член на комисията. „Досега всичко протича спокойно, няма никакви проблеми с подготовката на изборите. През вчерашния ден в сградата на Община Септември бяха доставени изборните книжа, които се охраняват от служители на полицията. За частичните избори в село Бошуля е разкрита една секционна избирателна комисия. Нейните членове преминаха необходимото обучение в четвъртък”, каза още Чеширова. \r\nИмащите право на глас в населеното място са 677 души, а изборният ден на 2 юли ще започне в 07.00 часа.\r\nТеодора ДИМИТРОВА", "date": "2017.07.01", "title": "Пазарджик: В ОИК – Септември няма постъпили жалби във връзка с предстоящите частични местни избори в село Бошуля"}
{"url": "http://www.focus-news.net/news/2017/07/01/2410812/futbol-bivshiyat-trenyor-na-vratarite-na-inter-i-manchestar-siti-zapochva-rabota-v-zenit.html", "text": "Санкт Петербург. Треньорският щаб на руския Зенит ще приеме като треньор на вратарите Масимо Батара.\r\n54-годишният бивш вратар на Сампдория е бил треньор, наставник на вратарите в Интер и Манчестър Сити.   Виктор Турмаков", "date": "2017.07.01", "title": "Футбол: Бившият треньор на вратарите на Интер и Манчестър Сити започва работа в Зенит"}
{"url": "http://www.focus-news.net/news/2017/07/01/2410813/predsedatelyat-narodnoto-sabranie-dimitar-glavchev-44-zakonoproekta-sa-gledani-do-momenta-v-parlamenta-ochevidno-toy-funktsionira-normalno.html", "text": "44 законопроекта са гледани до момента в парламента, очевидно той функционира нормално. Това каза председателят на Народното събрание Димитър Главчев в „Седмицата“ на Дарик радио. „Има един период, в който се приема правилника за организация дейността на НС, това е характерно за всеки един парламент. Той си приема собствен правилник, след това почва конструирането на постоянните комисии. Един период, който отнема поне месец. Тази година на 10 май бяха конституирани постоянните комисии. Без да се образуват комисии, няма как да се приемат законопроекти, тъй като такъв е механизмът за работа на Народното събрание“, заяви Главчев. Той поясни, че законодателната програма на Народното събрание е такава, че да бъде в съзвучие на управленската програма на мнозинството. Главчев посочи, че тези които се интересуват от работата на парламента, ще видят, че вчера до 14.30 – 15.00 часа времето е удължавано, за да се проведат разискванията по питания. „Преди това пък на първо четене бяха приети 2 законопроекта за НПК“, каза той и припомни, че преди това пък са били приети промени в Закона за МВР. „Проблемите и не само в системата на МВР са натрупани с годините. Опитът показва, че всички проблеми се решават, когато управлява ГЕРБ. Неслучайно българският избирател предпочете в крайна сметка предвидимото, стабилността и то само преди три месеца“, коментира той. На въпрос дали българските политици могат да се виждат свободно без Цветан Цветанов, Главчев коментира: “Не знам какви са подробностите, но на местата, на които присъствам в качеството си на председател на НС по покана на кмет, който е представител на местната власт, присъстват обикновено всички народни представители. Кой е поканен и кой не, решава кметът на населеното място“, допълни Главчев. По думите му домакинът определя форматът на срещата, но доколкото знае народните представители са имали покани. „Не са били само от ГЕРБ, били са от различни парламентарни групи и нито един от тях не е бил допуснат“, посочи Димитър Главчев и обясни, че е изненадат от това.", "date": "2017.07.01", "title": "Председателят Народното събрание Димитър Главчев: 44 законопроекта са гледани до момента в парламента, очевидно той функционира нормално"}
{"url": "http://www.focus-news.net/news/2017/07/01/2410807/regnum-prezidentat-na-yuzhna-koreya-predstavi-usloviya-za-nachaloto-na-dialog-s-kndr.html", "text": "Президентът на Южна Корея Мун Джей-ин посочи какво според него е необходимо, за да започне диалог с КНДР, предаде Regnum.\r\nСпоред него КНДР трябва да прекрати ядрените изпитания и да освободи задържаните на нейна територия граждани на САЩ. „Можем да започнем диалог с КНДР, когато обещаят да прекратят с ядрените и балистични провокации. Или например да освободят тримата задържани там американци“, заяви Мун Джей-ин. Виктор Турмаков", "date": "2017.07.01", "title": "Regnum: Президентът на Южна Корея представи условия за началото на диалог с КНДР"}
{"url": "http://www.focus-news.net/news/2017/07/01/2410811/vitsepremierat-valeri-simeonov-do-dni-shte-ima-gotovi-promeni-v-zakona-za-balgarite-v-chuzhbina-i-v-zakona-za-balgarskoto-grazhdanstvo.html", "text": "До дни ще има готови промени в Закона за българите в чужбина и в Закона за българското гражданство. Това каза в седмичното коментарно-обзорно предаване „Метроном“ на Радио „Фокус“ вицепремиерът по икономическата и демографската политика Валери Симеонов. Той обясни, че промените ще облекчат значително режима за получаване на гражданство от българи, родени зад граница, като прехвърлят отговорността за подготовката на документите изцяло върху правомощията на Агенцията за българите в чужбина. Симеонов допълни, че в задълженията на Министерството на правосъдието остават провеждането на интервю с комплектация и придвижване на документите към Президентството. „Натрупани са над 56 000 заявления, които не са обработвани по причини съвсем понятни и разбираеми. Най-вече се дължат на забавянето при преминаването през служебно правителство и частичната парализа на работата на институциите. Надявам се, тези промени да бъдат приети без проблеми и пререкания в Народното събрание и да дадем възможност на всички наши сънародници, които се чувстват българи и са българи, да могат по-бързо да получават гражданство“, подчерта Валери Симеонов. Той се ангажира подготовката на законовите промени за българите в чужбина да са готови до дни, но обърна внимание, че същинската част по влизането им в деловодството на парламента и практическата им реализация зависят изцяло от законодателния орган.", "date": "2017.07.01", "title": "Вицепремиерът Валери Симеонов: До дни ще има готови промени в Закона за българите в чужбина и в Закона за българското гражданство"}
{"url": "http://www.focus-news.net/news/2017/07/01/2410797/d-r-angel-kunchev-masovo-visokite-temperaturi-se-otrazyavat-na-horata-s-hronichni-problemi-sas-sardechno-sadovata-sistema-i-kravnoto-nalyagane.html", "text": "Масово високите температури се отразяват на хората с хронични проблеми със сърдечно-съдовата система и с кръвното налягане. Това каза в интервю за Агенция „Фокус“ главният държавен здравен инспектор д-р Ангел Кунчев. „Най-общо може да разделим високите температури на два вида. Тези, които са директно в резултат на слънчевото време. Най-често, ако сме навън, извършваме по-тежка работа, има опасност от развитие на топлинен удар. Най-често хората го отчитат като прилошаване, губят ориентация, съзнание. Бързата реакция, извеждането от топлината, от пряката слънчева светлина, измиването със студена вода, обикновено бързо помагат. Има и случаи, когато става въпрос за по-тежко засягане – оток на мозъка, лекарска помощ“, коментира д-р Кунчев. По думите му обаче това са по-редките случаи. „Иначе масово тези екстремни температури се отразяват най-вече на хора, които имат хронични проблеми със сърдечно-съдовата система, с кръвното налягане. При тях обикновено се получават големи амплитуди и кръвното може да се срине и да падне до много ниско, или обратното – рязко да се вдигне“, допълни д-р Кунчев. Той обясни, че най-вече за тях и за по-възрастните хора е препоръчително в периода от 11.00 часа до 17.00 часа, дори до 18.00 часа, да избягват изобщо излизания навън. „Ако могат да осигурят малко по-климатизирани условия, по-ниски температури, това е добре. Ако не, самото стоене на сянка, на чист въздух, поемането на течности, помага и рядко се стига до сериозни усложнения“, препоръча още д-р Ангел Кунчев.\r\nЛюба АЛЕКСИЕВА", "date": "2017.07.01", "title": "Д-р Ангел Кунчев: Масово високите температури се отразяват на хората с хронични проблеми със сърдечно-съдовата система и кръвното налягане"}
{"url": "http://www.focus-news.net/news/2017/07/01/2410815/mvr-vavezhda-se-vremenno-ogranichenie-za-dvizhenieto-na-tezhkotovarni-avtomobili-nad-75-tona-na-teritoriyata-na-granichnite-ni-punktove-s-rumaniya.html", "text": "Въвежда се временно ограничение за движението на тежкотоварни автомобили над 7.5 тона на територията на граничните ни пунктове с Румъния, съобщиха от пресцентъра на МВР. Ограничението ще е валидно днес от 12.00 до 21.00 часа \r\nПо информация на ГД „Гранична полиция“, Националната компания за управление на пътната инфраструктура на Република Румъния е информирала, че днес от 12:00 до 21.00 часа ще бъдат въведени ограничения за движение на МПС с максимално допустима маса по-голяма от 7,5 тона за 27 области: Мехединци/Mehedinti, Горж/Gorj, Вълча/Valcea, Долж/Dolj, Олт/Olt, Арджеш/Arges, Телеорман/Teleorman, Гюргево/Giurgiu, Илфов/Ilfov, Дъмбовица/Dambovita, Прахова/Prahova, Брашов/Brasov, Ковасна/Covasna, Бузъу/Buzau, Яломица/Ialomita, Кълъраши/Calarasi, Констанца/Constanta, Тулча/Tulcea, Браила/Braila, Галац/Galati, Вранча/Vrancea, Бъзъу/Bazau, Въслуи/Vaslui, Нямт/Neamt, Яши/Iasi, Сучава/Suceava и Ботошани/Botosani.  \r\nПо румънските автомагистрали и национални пътища ще биват допускани само товарни превозни средства, превозващи живи животни и нетрайни продукти с животински или растителен произход, МПС участващи в предотвратяване на сериозни обстоятелства, транспорт на горива, на стоки под контролирана температура, транспорт при изтегляне на аварирали МПС, при доставка на вода и хранителни продукти в бедстващи райони, транспорт на бутилирана вода, военен транспорт, участващ в международни учения. \r\nОграничението на движението се налага за защита на асфалтирания път, върху който заради високите температури по време на деня, стават големи необратими деформации със загуба на стабилност върху пътната настилка.", "date": "2017.07.01", "title": "МВР: Въвежда се временно ограничение за движението на тежкотоварни автомобили над 7.5 тона на територията на граничните ни пунктове с Румъния"}
{"url": "http://www.focus-news.net/news/2017/07/01/2410817/vitseprezidentat-iliyana-yotova-shte-prisastva-na-ofitsialnoto-otkrivane-na-festivala-aziya-otblizo.html", "text": "Вицепрезидентът Илияна Йотова ще присъства на официалното откриване на фестивала „Азия отблизо” на сцена „Лятна естрада” в Борисова градина на 2 юли, съобщиха от прессекретариата на държавния глава.   \r\nФорумът се организира от дипломатическия корпус на азиатските държави и има за цел да популяризира културно-историческото наследство на континента Азия – изкуство, специфични занаяти, фолклор, кулинария.", "date": "2017.07.01", "title": "Вицепрезидентът Илияна Йотова ще присъства на официалното откриване на фестивала „Азия отблизо”"}
{"url": "http://www.focus-news.net/news/2017/07/01/2410814/sofiya-tezhkotovaren-avtomobil-e-avariral-v-tunel-vitinya-v-posoka-sofiya-na-magistrala-hemus.html", "text": "Шофьорите да се движат с повишено внимание и съобразена скорост, спазвайки указанията на служителите на „Пътна полиция” в тунел „Витиня” в посока София на автомагистрала „Хемус” поради аварирал тежкотоварен автомобил. Това съобщиха от пресцентъра на Агенция „Пътна инфраструктура”.", "date": "2017.07.01", "title": "София: Тежкотоварен автомобил е аварирал в тунел „Витиня” в посока София на магистрала „Хемус”"}
{"url": "http://www.focus-news.net/news/2017/07/01/2410818/bbc-oon-sakrashtava-byudzheta-si-za-mirotvorcheski-misii-s-600-mln-dolara.html", "text": "Общото събрание на ООН утвърди бюджета за миротворческите операции за новата финансова година, която започва на 1 юли, предаде ВВС.\r\nЗа провежданите в момента 14 мисии по света ще бъдат изразходвани 7,3 млрд. долара, което е с почти 600 млн. долара по-малко отколкото в предишния бюджет. САЩ са основен донор на ООН и приветстваха съкращаването на разходите.\r\nМеждувременно официалният представител на ООН Стефан Дюжарик заяви, че въпреки по-малкото финансиране ООН ще се старае  да изпълнява задачите по поддръжката на мира в конфликтните зони.  Виктор Турмаков", "date": "2017.07.01", "title": "BBC: ООН съкращава бюджета си за миротворчески мисии с 600 млн. долара"}
{"url": "http://www.focus-news.net/news/2017/07/01/2410804/d-r-angel-kunchev-pri-40-navan-klimatitsite-ne-biva-da-badat-na-po-niska-temperatura-ot-30-inache-riskuvame-da-stresirame-organizma-si.html", "text": "При 40° навън, климатиците не бива да бъдат на по-ниска температура от 30°, иначе рискуваме да стресираме организма си. Това каза в интервю за Агенция „Фокус“ главният държавен здравен инспектор д-р Ангел Кунчев. „Изключително неблагоприятно влияят, защото подлагаме организма, който и без това се мъчи да се справи в тези екстремни условия, на още по-голям стрес. Регулирането на температурата е син механизъм и не може да стане толкова бързо и рязко особено ако разликите в температурите надвишават 12-15 градуса. Това вече наистина е стрес, при който ако подложим организма си 3-4 пъти през деня, вече може да има наистина сериозни последици“, обясни д-р Кунчев. По думите му обикновено се срива имунитетът, а оттам различни вируси, разпространени в този период и бактерии, могат да се развият на фона на този срив. „Има едно златно правило – разликите в температурите не би следвало да бъдат повече от 7-8 градуса. Това означава, че при тези екстремни температури от 40 градуса, климатиците не бива да бъдат на по-ниска температура от 30 градуса. Иначе рискуваме да подложим организма на този излишен стрес“, каза още д-р Ангел Кунчев.\r\nЛюба АЛЕКСИЕВА", "date": "2017.07.01", "title": "Д-р Ангел Кунчев: При 40° навън, климатиците не бива да бъдат на по-ниска температура от 30°, иначе рискуваме да стресираме организма си"}
{"url": "http://www.focus-news.net/news/2017/07/01/2410803/matyu-nimits-ne-nosya-predlozhenie-no-sam-v-skopie-za-da-mislim-za-napredak-otnosno-spora-po-imeto.html", "text": "Посредникът на ООН по въпроса за името на Македония Матю Нимиц  пристигна в Скопие за преговори с водещи македонски политици относно възможностите за решаването на спора с Гърция за името, предаде македонската медия “Нова ТВ“ .\r\n\"Надявам се, че вниманието се завръща към тези въпроси. Тук съм, за да изпробвам доколко всички заинтересовани страни са готови за сериозен напредък. Този път не нося ново предложение“, заяви Нимиц. Той добави, че е добре и обнадеждаващо, че новото правителство изпраща сигнали, че е готово да работи за добросъседските отношения.\r\n\"Мисля, че това е важен знак. Вие не можете да загубите контакт със съседите. Можете да имате добри отношения с хора на другия край на света, със САЩ, Китай, с Москва, но винаги трябва да имате добри отношения със съседите \", посочи Нимиц.\r\nСпоред пресслужбата на ООН Нимиц е в Скопие по покана на македонското правителство с цел да се обсъжда начините за постигане на напредък в преговорите с посредничеството на Световната организация за намиране на  взаимно приемливо решение на въпроса за името.\r\nВ изявлението се добавя, че по покана на правителството на Гърция е предвидено по-късно Нимиц да замине и  за Атина. Виктор Турмаков", "date": "2017.07.01", "title": "Матю Нимиц: Не нося предложение, но съм в Скопие, за да мислим за напредък относно спора по името"}
{"url": "http://www.focus-news.net/news/2017/07/01/2410822/pregled-na-mezhdunarodnite-novini-do-13-chasa-agentsiya-fokus.html", "text": ". Френското министерство на земеделието съобщава, че е потвърдило случай на силно заразния щам на птичия грип H5N8 във ферма в северната част на страната и е предприело мерки по сдържането на заразата.\r\nСлучаят е регистриран от около 15 км. от друго огнище на щама в Турнай – Южна Белгия. Министерството на земеделието на Франция отбелязва, че от началото на юни в Белгия са потвърдени 11 случая на птичи грип. \r\n***. Танкер, превозващ 38 хил. тона петролни продукти и 220-метров товарен кораб са се сблъскали на 1 юли във водите между Франция и Великобритания.\r\n„Няма ранени по време на сблъсъка на корабите и няма открито замърсяване до момента“, съобщават френските власти. \r\n***. Гражданската гвардия на Испания задържа мъж, за който се смята, че е участвал в боевете в Сирия на страната на „Ислямска държава“.\r\nПредполагаемият терорист е задържан в Малага.\r\nТова съобщи министърът на вътрешните работи на Испания Хуан Игнасио Соидо Алварес.\r\n„Гражданската гвардия задържа 29-годишен мъж, за който се подозира, че е участвал във военни действия на страната на Ислямска държава в продължение на 2 години“, написа министърът в „Туитър“.\r\n***. Началник-генералният щаб на казахстанската армия Адълбек Алдабергенов заяви, че министерството на отбраната на страната се придържа към позициите на МВнР на страната по въпроса за възможното изпращане на казахстански военнослужещи в Сирия. По-рано външното министерство съобщи, че изпраща миротворци в чужбина единствено при даден от ООН мандат.\r\n„Разглеждайки въпроса относно предложението за изпращане на казахстански военни в Сирия, ние съобщаваме, че по-рано МВнР на Казахстан даде официален коментар по същия въпрос. Министерството на отбраната се придържа към позициите, поставени в официалното заявление на МВнР“, посочи Алдабергенов.\r\nПо-рано прессекретарят на турското президентство Ибрахим Калън заяви, че Русия е предложила в зоните за деескалация в Сирия да се изпратят военни от Киргизстан и от Казахстан. Председателят на руската Дума по отбрана Владимир Шаманов потвърди, че Русия води преговори с двете страни по въпроса.\r\n***. Общото събрание на ООН утвърди бюджета за миротворческите операции за новата финансова година, която започва на 1 юли.\r\nЗа провежданите в момента 14 мисии по света ще бъдат изразходвани 7,3 млрд. долара, което е с почти 600 млн. долара по-малко отколкото в предишния бюджет. САЩ са основен донор на ООН и приветстваха съкращаването на разходите.\r\nМеждувременно официалният представител на ООН Стефан Дюжарик заяви, че въпреки по-малкото финансиране ООН ще се старае да изпълнява задачите по поддръжката на мира в конфликтните зони. \r\n*** Двама индонезийски полицаи бяха нападнати с нож по време на вечерна молитва в джамия близо до Главното управление на полицията в Джакарта, предава Jakarta Globe.\r\nСпоред властите това е терористично нападение.\r\n„Методът е почти същия като при атаката в Медан“, заяви инспекторът от полицията генерал Сетио Васисто. Агенция „Фокус“ припомня, че по-рано тази седмица двама привърженици на „Ислямска държава“ извършиха нападение с ножове в Медан.\r\nНападателят, който е идентифициран като жител на Западна Ява се е присъединил към нощната молитва в джамията „Фалатехан“. По време на молитвата са присъствали 20 полицейски служители. След молитвата мъжът е извадил нож, и е нападнал полицаите, които са седели около него.\r\n***", "date": "2017.07.01", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/07/01/2410823/sofiya-normalizirano-e-dvizhenieto-tunel-vitinya-na-avtomagistrala-hemus-sled-intsident-s-tezhkotovaren-avtomobil.html", "text": "Нормализирано е движението тунел „Витиня“ на автомагистрала „Хемус“ в посока София. Това съобщиха от пресцентъра на Агенция „Пътна инфраструктура“. Временната организация на движението бе наложена поради аварирал тежкотоварен автомобил.", "date": "2017.07.01", "title": "София: Нормализирано е движението тунел „Витиня“ на автомагистрала „Хемус“ след инцидент с тежкотоварен автомобил"}
{"url": "http://www.focus-news.net/news/2017/07/01/2410826/futbol-markinyos-prodalzhi-dogovora-si-s-pszh.html", "text": "Защитникът на ПСЖ Маркиньос продължи договора си с клуба до лятото на 2022 г.\r\nМаркиньос премина в ПСЖ от Рома лятото на 2013 г. От тогава бразилецът е участвал в 161 мача, отбелязвайки 13 гола.  Виктор Турмаков", "date": "2017.07.01", "title": "Футбол: Маркиньос продължи договора си с ПСЖ"}
{"url": "http://www.focus-news.net/news/2017/07/01/2410816/hurriyet-spored-ministara-na-otbranata-na-katar-blokadata-e-bezkravno-obyavyavane-na-voyna.html", "text": "Катарският министър на отбраната Халед ал Атия описа блокадата, наложена срещу страната му от няколко арабски държави като „обявяване на война“, пише  Hurriyet.\r\n„Това е безкръвно обявяване на война“, заяви Ал Атия. На 30 юни той се срещна с турския си колега Фикри Ъшък. \r\nСаудитска Арабия, Бахрейн, Египет и ОАЕ прекъснаха връзките с Катар на 5 юни, обвинявайки го , че подкрепя тероризма. Доха отрича обвиненията.  Виктор Турмаков", "date": "2017.07.01", "title": "Hurriyet: Според министъра на отбраната на Катар блокадата е „безкръвно обявяване на война“"}
{"url": "http://www.focus-news.net/news/2017/07/01/2410821/gancho-karabadzhakov-zam-kmet-na-veliko-tarnovo-mezhdunarodniyat-reanaktorski-festival-vazpitava-v-duh-na-rodolyubie-i-uvazhenie-kam-istoricheskite-izsledvaniya-i-nauka.html", "text": "Средновековието оживя на Царевец във Велико Търново. Крепостта е арена на Международния реанакторски фестивал „Ежедневието на средновековен Търновград”, посветен на великия цар Калоян и 820-годишнината от възкачването му на българския престол. Днес и утре жителите и гостите на Велико Търново ще могат да видят воински битки, сцени от бита, занаяти и изкуства, както и кулинария от отминалите векове. Посетителите следва да заплатят единствено вход за крепостта Царевец, като билетът позволява многократни влизания, предвид разнообразната програма. Осигурена е и минерална вода. Това съобщиха от пресцентъра на Община Велико Търново.\r\nМеждународният фестивал бе открит снощи на площад „Цар Асен I”, където се събраха над 120 реанактори от България, Румъния и Сърбия. Всяка от гостуващите групи, както и свободните реконструктори, направиха кратки демонстрации пред многобройната публика. Събитието бе открито от заместник-кмета на Велико Търново Ганчо Карабаджаков. Той поздрави участниците и гостите от името на кмета Даниел Панов и подчерта, че Международният реанакторски фестивал възпитава в дух на родолюбие и уважение към историческите изследвания и наука. „Възстановките са много атрактивни и дават възможност на всеки да усети духа на Средновековието, величието на Второто българско царство и на цар Калоян – един от най-славните български владетели”, каза Ганчо Карабаджаков.\r\nКулминацията на събитията е тази вечер. В 19.00 часа цар Калоян отново ще бъде коронясан от кардинал Лъв, както през 1204 г. В 20.00 часа реанакторите ще припомнят как великият цар разгромява латините – кръстоносци край Одрин и пленява император Балдуин Фландърски. \r\nИ двете възстановки ще бъдат сред зидовете на Царския дворец. След тях следва концерт на група „Ериней”, а Царевец ще бъде огласен от средновековна музика. Факелно шествие и безплатна прожекция на аудиовизуалния спектакъл „Царевград Търнов – звук и светлина” са част от днешната програма. Излъчването започва в 22.00 часа.\r\nОрганизатори на Международния реанакторски фестивал са Община Велико Търново, Регионалният исторически музей и СНЦ „Търновци“. На Царевец се представят групите „Бели орлови\" от Белград /Сърбия/, „Ursului brun”(„Кафява мечка“) от румънската столица Букурещ и трансилванската формация за „жива история“ „Черният дракон“. Във фестивала участват и българските групи Сдружение за исторически възстановки \"Чигот\" – Варна, Сдружение за възстановяване и съхранение на българските традиции „Авитохол\" – Варна, Средновековно общество MODVS VIVENDI – София, Наемна дружина „Барадж” – Пазарджик, Група „Верени“ – София, „Средновековна крепост Туида” – Сливен, Проект „Св. Лазар“ и домакините от СНЦ „Търновци“ – Велико Търново.\r\nСвоите умения в старите занаяти демонстриат свободни реконструктори от цяла България. Те ще припомнят техники и похвати за изработване на въоръжение, студено коване на цветни метали, създаване на облекло, бижута и аксесоари, дърворезба и др.", "date": "2017.07.01", "title": "Ганчо Карабаджаков, зам.-кмет на Велико Търново: Международният реанакторски фестивал възпитава в дух на родолюбие и уважение към историческите изследвания и наука"}
{"url": "http://www.focus-news.net/news/2017/07/01/2410827/smolyan-kmetat-nikolay-melemov-postavi-nachaloto-na-parviya-natsionalen-folkloren-festival-s-pesnite-na-georgi-chilingirov-v-selo-polk-serafimovo.html", "text": "Кметът на Смолян Николай Мелемов откри Първия национален фолклорен фестивал „С песните на Георги Чилингиров”, който се провежда в с. Полк. Серафимово и постави неговото начало, съобщиха от пресцентъра на Община Смолян. „За мен е чест и привилегия да открия този фестивал, както и да поздравя всички присъстващи с празника на родолюбивото село. Най-ценното на нашата планина са хората и традициите. Затова с удоволствие Община Смолян стана съорганизатор на това значимо фолклорно събитие. Нека пазим традициите и се гордеем с нашите синове и дъщери на Родопа планина. Успех на всички и да запазите прекрасни спомени от емблематичното село Полк. Серафимово”, каза в приветствието си Мелемов и откри фестивала.  \r\nКметът на селото Христо Мусорлиев също поздрави участниците и гостите. Той посочи, че серафимовци са били винаги хора с буден, горд и родолюбив дух и истински продължители на безсмъртното дело на полк. Владимир Серафимов и воините от 21 Средногорски полк, които донесоха на щикове родопската свобода. Той благодари на Мелемов за ремонта на читалище „Отец Паисий”, което посрещна участниците във фестивала напълно обновено, както и за организацията по провеждането на фестивала. \r\nПредседателят на читалището Съби Кайджиев разказа подробности за живота и делото на доайена на родопската песен Георги Чилингиров, който е роден в Полк. Серафимово на 4 декември 1914 г. Певческата му кариера започва през 1948 г. Първите му записи прави в радио Пловдив и БНР, някои от тях са в дует с Радка Кушлева. С автентичния му костюм на родопски комита той изнася 25 хиляди концерта у нас и в чужбина. Има издаден сборник с 130 нотирани песни. На 80-годишна възраст се учи да свири на каба гайда. Георги Чилингиров си отива от този свят на 9 август 2000 г., но оставеното от него фолклорно богатство ще пребъдва в поколенията. „От 17 години имам желание да направим такъв конкурс. Ето че тази година, благодарение на община Смолян и кмета Мелемов  фестивалът  се реализира”, посочи Кайджиев.\r\nДъщерята на Георги Чилингиров, Иванка Дърмонева, благодари на всички, че с този фестивал ще се напомни творчеството  на доайена на родопската песен, който е пеел  за бално и драго. \r\nОтец Димитър Одаджиев отслужи панихида в памет на загиналите за свободата на Родопите.\r\nПърви на сцената излязоха самодейците от читалище „Отец Паисий” в селото. Във фестивала участват 25 индивидуални изпълнители и 26 състава от цялата страна. 655 участника ще огласят Родопа планина и за пореден път ще докажат, че родният фолклор е жив. Жури с председател Мария Бебелекова ще оценява участниците. След като приключи фестивала ще бъдат раздадени награди и плакети от кмета на община Смолян Николай Мелемов.    \r\nНа откриването присъстваха заместник областният управител Владимир Гърбелов, командирът на 101 –ви Алпийски батальон подп. Димитър Кацаров, общински съветници и др.\r\nСело Полк. Серафимово получи одобрение за финансиране на проект „ЕКО СЕЛО” по конкурс от ПУДООС на дейности по Националната кампания „За чиста околна среда” на тема: „Обичам природата – и аз участвам” 2017. Дейностите включваха създаване на три обособени зелени зони в селото чрез засаждане на цветни храсти и дървета, озеленяване на площи с оформени цветни алеи, поставяне на пейки, декоративни кошове за смет и перголи върху тротоара на площада.\r\nСелото посреща празника си Петровден и националния фестивал напълно обновено.", "date": "2017.07.01", "title": "Смолян: Кметът Николай Мелемов постави началото на Първия национален фолклорен фестивал „С песните на Георги Чилингиров” в село Полк. Серафимово"}
{"url": "http://www.focus-news.net/news/2017/07/01/2410828/sofiya-mazh-e-bil-ubit-v-doma-si-tazi-nosht.html", "text": "Мъж е бил убит в дома си тази нощ. Това съобщиха за Агенция „Фокус“ от Центъра за спешна медицинска помощ-София. От там уточниха, че тази нощ са имали много криминални случаи, включително убийство. „Става въпрос за възрастен мъж, прободен с нож. Той е починал на място. Инцидентът е станал в дома му“, казаха още от ЦСМП-София.\r\nЛюба АЛЕКСИЕВА", "date": "2017.07.01", "title": "София: Мъж е бил убит в дома си тази нощ"}
{"url": "http://www.focus-news.net/news/2017/07/01/2410829/afp-tedros-anhanom-zapochna-rabota-kato-direktor-na-szo.html", "text": "Новият генерален директор на СЗО Тедрос Адханов встъпи официално в длъжност, предаде  AFP.\r\nСпециалист по маларията Адханом е служил като здравен и външен министър на Етиопия. Той е първият африканец начело на организацията и заема мястото на китайската Маргарет Чан, която бе начело на СЗО в течение на 10 години. \r\nАдханом бе избран за поста през май 2017 г.  Виктор Турмаков", "date": "2017.07.01", "title": "AFP: Тедрос Анханом започна работа като директор на СЗО"}
{"url": "http://www.focus-news.net/news/2017/07/01/2410808/sofiya-prez-poslednite-dva-dni-18-dushi-sa-potarsili-pomosht-v-umbalsm-pirogov-zaradi-zhegite.html", "text": "През последните два дни 18 души са потърсили помощ в УМБАЛСМ „Пирогов“ заради жегите. Това съобщиха за Агенция „Фокус“ от пресцентъра на лечебното заведение. Хората са потърсили помощ заради хипертония, хипотония и колапс. Имало е и случай на инфаркт. \r\nДеница КИТАНОВА", "date": "2017.07.01", "title": "София: През последните два дни 18 души са потърсили помощ в УМБАЛСМ „Пирогов“ заради жегите"}
{"url": "http://www.focus-news.net/news/2017/07/01/2410820/tass-sluzhbata-za-sigurnost-na-ukrayna-obvini-rusiya-za-atakata-s-virusa-petyaa.html", "text": "Службата за сигурност на Украйна съобщи, че е установила участието на специалните служби на Русия в атаката с компютърния вирус „Петя.А“ от която пострадаха редица украински компании и банки, предаде ТАСС.\r\n„Данните, получени в рамките на взаимодействието с международните антивирусни разработчици ни дават основания да смятаме, че към нападенията са причастни същите хакерски групи, които извършиха атаките с „Телеботс“ и „Блекенерджи“ през декември 2016 г. срещу финансовата система, транспорта и енергетиката на Украйна. Това свидетелства за участие на руските специални служби в тази атака“, пише в съобщението на Службата. \r\nОт там посочиха, че кибератаката на 27 юни е насочена към дестабилизирането на обществено-политическата ситуация в страната. „Основаната цел на вируса бе унищожаването на важни данни и нарушаването на дейността на държавните и частните учреждения на Украйна, за да се разпространи паника сред населението“, считат от институцията.  Виктор Турмаков", "date": "2017.07.01", "title": "ТАСС: Службата за сигурност на Украйна обвини Русия за атаката с вируса „Петя.А“"}
{"url": "http://www.focus-news.net/news/2017/07/01/2410834/gen-kircho-kirov-turtsiya-i-sauditska-arabiya-plazgat-islyamistkata-si-ideologiya-kam-balkanskiya-region-zaradi-naselyavashtite-go-golemi-etnicheski-obshtnosti.html", "text": "Турция и Саудитска Арабия плъзгат ислямистката си идеология към всички държави на Балканския регион заради населяващите го големи етнически общности. Това заяви пред „Радио „Фокус“ бивш ръководител на Националната разузнавателна служба ген. Кирчо Киров. „Днес ние сме свидетели как в Босна и Херцеговина от около 20 джамии преди разпада на бивша Югославия сега надхвърлят броя 200-250 и голяма част от тях са издигнати със средства от Саудитска Арабия. Що се отнася до Турция, във всички случаи трябва да се върнем към един по цивилизован вариант, но да обърнем внимание на турската политика, основана на фундаменталната книга на проф. Ахмет Давутоглу „Стратегическа дълбочина“. Във своята всекидневна политика към региона Турция действа така, както е описано и в книгата: тя заявява открито своето задължение да се грижи за големите турски национални общности. В този смисъл Турция, като съвременна и по-близо до региона държава обръща особено внимание на Албания, Босна и Херцеговина и Косово“, обясни ген. Кирчо Киров. Той отбеляза, че на проникващата по икономически път ислямистка идеология може да се противодейства чрез единна национална политика на държавите от Балканите. Според него България има известни предимства в тази насока, защото се ползва с подкрепата на ЕС като негова страна-членка.", "date": "2017.07.01", "title": "Ген. Кирчо Киров: Турция и Саудитска Арабия плъзгат ислямистката си идеология към Балканския регион заради населяващите го големи етнически общности"}
{"url": "http://www.focus-news.net/news/2017/07/01/2410835/veliko-tarnovo-gladiatorski-igri-i-pazar-na-robi-shte-badat-predstaveni-po-vreme-na-vtoroto-izdanie-na-festivala-nike-igrata-i-pobedata.html", "text": "Пазар на роби и гладиаторски игри ще бъдат представени по време на Второто издание на фестивала „Нике – играта и победата“. Това съобщи за Радио „Фокус“ – Велико Търново Йорданка Атанасова, кмет на великотърновското село Никюп. Фестивалът ще се състои на 12 август в античния град Никополис ад Иструм. Събитието вече е част от културния календар на Община Велико Търново за 2017 година. Йорданка Атанасова допълни, че пред гостите на фестивала ще бъдат представени възстановки на римски ритуали, антична мода, пазар на роби, гладиаторски игри, демонстрации на римско и варварско въоръжение и битки от периода на римо-дакийските и римо-готските войни. Традиционният занаятчийски пазар пък ще включва римска кухня, демонстрация на накити и украшения, монетосечене и грънчарство. „Първото издание на феста се радва на повече от 4500 души. Тази година нашите очаквания са посетителите на феста да надхвърлят 5000“, допълни Йорданка Атанасова.\r\nНадежда КРЪСТЕВА", "date": "2017.07.01", "title": "Велико Търново: Гладиаторски игри и пазар на роби ще бъдат представени по време на Второто издание на фестивала „Нике – играта и победата“"}
{"url": "http://www.focus-news.net/news/2017/07/01/2410833/ivan-ivanov-kevr-tsenata-na-prirodniya-gaz-za-tretoto-trimesechie-na-godinata-za-bitovite-potrebiteli-se-povishava-s-1.html", "text": "Цената на природния газ за третото тримесечие на годината за битовите потребители се повишава с 1%. Това каза председателят на Комисията за енергийно и водно регулиране Иван Иванов по време на пресконференция след проведеното закрито заседание в специализиран състав „Енергетика“, предаде репортер на Агенция „Фокус“. „Днес КЕВР прие решение с утвърждение на цената на природния газ, както и утвърждаване на цените на топлинната и електрическата енергия. По отношение на цената на природния газ за третото тримесечие на годината комисията утвърди повишаване на цената с 1,91%. Проверката показа, че действително толкова е необходимото повишение на цената. Касае около 120 големи индустриални предприятия. Що се касае до крайната цена за битовите потребители, повишението е около 1%. В София то е,1%“, обясни Иванов. \r\nПо думите му КЕВР е утвърдила цената на топлинната енергия за различните топлофикационни дружества, считано от 1 юли. „Топлофикационните дружества могат да бъдат разделени на 2 вида, съобразно енергийния ресурс. По-голямата част използват природен газ, има 4 дружества, които използват въглища като първичен енергоносител. За дружествата с носител природен газ, увеличението е около 2%, а за София е 0,98%. Малко по-висока е цената за 4-те дружества с въглища. Причините са, че поради промяна на горивния цикъл, в микса на въглищата се включват или вносни въглища, или обогатени местни. Осреднено за всички топлофикация, увеличението е 3%“, добави още той. \r\nЛюба АЛЕКСИЕВА", "date": "2017.07.01", "title": "Иван Иванов, КЕВР: Цената на природния газ за третото тримесечие на годината за битовите потребители се повишава с 1%"}
{"url": "http://www.focus-news.net/news/2017/07/01/2410837/the-independent-nevada-stana-petiyat-shtat-v-sasht-pozvolil-svobodnata-prodazhba-na-marihuana.html", "text": "Американският щат Невада стана петият щат в САЩ, където магазините ще могат да купуват канабис за лични цели, предаде  The Independent.\r\nХората на възраст над 21 години сега ще могат да купуват до една унция канабис (28 гр.) наведнъж и ще могат да я употребяват в домашни условия. Продажбата ще е единствено разрешена за гражданите на западния щат, които по време на покупка трябва да покажат лична карта.  Употребата на марихуана на публични места ще се наказва с глоба с 600 евро. Шофирането  под нейното влияние също остава нелегално.\r\nКолорадо, Орегон, Вашингтон и Аляска са другите четири щата, където пълнолетните могат да купуват канабис, който е все още забранен от федералното правителство на САЩ. Виктор Турмаков", "date": "2017.07.01", "title": "The Independent: Невада стана петият щат в САЩ позволил свободната продажба на марихуана"}
{"url": "http://www.focus-news.net/news/2017/07/01/2410832/ria-novosti-irakskata-armiya-e-otbila-ot-islyamska-darzhava-dva-rayona-i-most-v-zapaden-mosul.html", "text": "Иракската армия е освободила от „Ислямска държава“ още два района и мост в стария град на Мосул, предаде РИА Новости.\r\n„Силите на полицията освободиха районите „Баб Джадид“ и „Ал Арбия“. Установен е контрол над железния мост в стария град на десния бряг на река Тигър“, съобщава иракското командване. \r\nОперацията по освобождаването на града продължава при подкрепата на международната коалиция начело със САЩ от октомври 2016 г.  Виктор Турмаков", "date": "2017.07.01", "title": "РИА Новости: Иракската армия е отбила от „Ислямска държава“ два района и мост в Западен Мосул"}
{"url": "http://www.focus-news.net/news/2017/07/01/2410831/emil-hristov-parlamentarnata-komisiya-za-izbor-na-nov-boen-samolet-raboti-edinstveno-za-ustanovyavane-faktite-dannite-i-uchastieto-na-horata-pri-koito-e-protekal-protsesat.html", "text": "Временната парламентарна комисия за избор на нов боен самолет работи единствено и само за установяване на фактите, данните и участието на хората, при които е протекъл процеса. Това коментира в интервю на Радио „Фокус” Емил Христов, председател на временната парламентарна комисия за проучване изпълнението на процедурата за нов тип боен самолет. „Ще бъдат поканени външни експерти и професионалисти, които могат да дадат данни. Ще бъдем благодарни на всеки, който прояви инициатива и се срещне с комисията, за да даде принос и да представи своята гледна точка. Работата на комисията ще бъде максимално открита и отворена, така че и медии, и общество да бъдат информирани във всеки момент. Ще приемем, като особен знак, ако президентът Румен Радев изрази съпричастност като поощри работата на комисията, за да бъде изяснено всичко онова, което хвърля сянка и върху неговото честно име“, коментира Емил Христов. \r\nТой допълни, че анализът за процеса за избор на боен самолет третира изключително сложна и деликатна материя. Христов каза още, че екипът на комисията ще се постарае да работи бързо, за да приключат в указаният им срок, но ако събирането на документите го изискват, той ще поиска удължение.", "date": "2017.07.01", "title": "Емил Христов: Парламентарната комисия за избор на нов боен самолет работи единствено за установяване фактите, данните и участието на хората, при които е протекъл процесът"}
{"url": "http://www.focus-news.net/news/2017/07/01/2410819/prof-nikolay-radulov-ekspert-darzhavata-ne-iska-da-reshi-problemite-s-tsiganskite-nabezi-govori-se-za-tyah-samo-kogato-neshto-se-sluchi-i-se-razchita-na-kasata-pamet-na-horata.html", "text": "Държавата не иска да реши проблемите с циганските набези - говори се за тях само когато нещо се случи и се  разчита на късата памет на хората. Това каза проф. Николай Радулов - преподавател в Нов български университет и експерт по национална сигурност, в интервю за Агенция „Фокус“ по повод протестите в Асеновград срещу циганските престъпления и за комплексното решаване на проблемите с циганските набези. Проф. Радулов подчерта, че държавата има огромна власт. „Ако тя иска, може да го направи. Очевидно е, че държавата не иска, не ѝ е интересно и дори има изгода да не решава тези проблеми“, смята проф. Радулов. Според него се въртим в „омагьосан кръг“. „Всъщност ако си спомняте след Катуница бяха направени всички изводи. Тези неща, които си ги говорим, ги изговорихме и тогава. Политиците обещаха, че ще направят всичко възможно това да се промени, да се създаде наистина съществуваща интеграционна система. Доколкото си спомням, някои партии написаха по един два реда в предизборните си програми, но като че ли останахме само на етапа на говоренето. Реално нищо не се е направило. По начина, по който демографски се развиват тези общини, след 10-15 години ще имаме още едно поколение, което е неграмотно, но силно мотивирано в това, че неговите права са потъпкани и склонно чрез насилие да решава така както то мисли, че е правилно въпросите на капсулираната общност“, коментира експертът. \r\nСпоред него се говори за тези проблеми само когато нещо се случи. По думите му са правени анализи на етническите конфликти и от тях са следвали определени мерки. „Помните в Гърмен как жандармерията стоя много време там, но в крайна сметка се разчита на късата памет на хората и проблемът заглъхва. Т. е. проблемът си остава същият, заглъхва неговата публичност. Всички са решили, че са изпълнили своята част от задълженията си. МВР казва, че няма напрежение вече и тъй като разполага с ограничени сили и средства, започва да се занимава с друг пожарен проблем. В това време хората са оставени сами на себе си. Продължава заселването, неконтролираното преместване на тези роми от едно място на друго. От някъде ги изгонват, те отиват на друго място и започват да създават същите проблеми“, посочи проф. Радулов. \r\nДеница КИТАНОВА", "date": "2017.07.01", "title": "Проф. Николай Радулов, експерт: Държавата не иска да реши проблемите с циганските набези - говори се за тях само когато нещо се случи и се разчита на късата памет на хората"}
{"url": "http://www.focus-news.net/news/2017/07/01/2410824/afp-evropa-otdade-pochit-na-pokoyniya-helmut-kol.html", "text": "Около 20 политически лидери от Европа, както и бившият президент на САЩ Бил Клинтън се присъединиха към церемония в Страсбург, за да  отдадат почит на покойния бивш германски канцлер Хелмут Кол, предаде  AFP.\r\n„Хелмут Кол бе истински европеец и приятел. Европа му дължи много“, заяви по време на погребението председателят на ЕК Жан-Клод Юнкер – единственият настоящ лидер в Европа, който е работил с Кол, докато е бил канцлер. \r\n„Наследството на Кол в Европа е огромно“, добави той. Виктор Турмаков", "date": "2017.07.01", "title": "AFP: Европа отдаде почит на покойния Хелмут Кол"}
{"url": "http://www.focus-news.net/news/2017/07/01/2410836/ivan-ivanov-kevr-tsenata-na-elektroenergiyata-za-bitovite-potrebiteli-se-povishava-s-15.html", "text": "Цената на електроенергията за битовите потребители се повишава с 1,5%. Това каза председателят на Комисията за енергийно и водно регулиране Иван Иванов по време на пресконференция след проведеното закрито заседание в специализиран състав „Енергетика“, предаде репортер на Агенция „Фокус“. „Цената на електрическата енергия от 1 юли 2017 година за абонатите на ЧЕЗ се повишава с  2%, за EVN – с 1,7%, „Енерго про“ – с 0,41%. Средно притегленoто изменение за битовите потребители е 1,5%. По отношение на небитовите клиенти, за всички дружества има сериозно намаление на цената на дневната енергия, когато се използват електромери с 2 скали. Има намаление на върховата енергия и на нощната за някои дружества“, коментира Иванов. \r\nПо думите му от 1 юли насам електроразпределителните дружества ще закупуват за технологични нужди по цена на обществен доставчик, която е малко над 70 лв. на мегават час. „До голяма степен се премахва кръстосаното субсидиране за абонатите на „Енерго про“, и почти изцяло за EVN“, добави той. \r\nПо думите ми КЕВР продължава да работи за своите три основни цели. „Първата е създаване на прозрачен електроенергиен пазар. Втората - създаване на устойчива регулаторна рамка и на трето място – финансово укрепване на дружествата от енергийния сектор. Това, което е особено достижение е, че макар трета година да продължава съществена и дълбока реформа в енергийния сектор, българските потребители реално не чувстват тази тежест. За 3-годишен период повишението на цената на електроенергия е 2,5%. Ще направим всичко възможно и в следващите години българските потребители да не чувстват допълнителна тежест“, каза още Иван Иванов.\r\nЛюба АЛЕКСИЕВА", "date": "2017.07.01", "title": "Иван Иванов, КЕВР: Цената на електроенергията за битовите потребители се повишава с 1,5%"}
{"url": "http://www.focus-news.net/news/2017/07/01/2410840/futbol-adam-marushich-preminava-ot-ostende-v-latsio.html", "text": "Лацио и Остенде съгласуваха условията за трансфера на Адам Марушич.\r\n24-годишният полузащитник подписа с италианците петгодишен договор. През миналия сезон Марушич проведе 35 мача в състава на белгийците, отбелязвайки пет гола.    Виктор Турмаков", "date": "2017.07.01", "title": "Футбол: Адам Марушич преминава от Остенде в Лацио"}
{"url": "http://www.focus-news.net/news/2017/07/01/2410843/total-croatia-news-pametna-plocha-na-dubrovnishkata-gramota-na-balgarskiya-tsar-ivan-asen-ii-be-otkrita-v-dubrovnik.html", "text": "Паметна плоча на историческата Дубровнишка грамота на българския цар Иван Асен II от 1230 г. бе открита в хърватския град Дубровник, предаде  Total Croatia News.\r\n„Годината е 1230 г. Втората Българска империя е във възход и увеличава земите си както никога преди, достигайки до южните брегове на Адриатическо море, недалеч от Дубровник“, припомня хърватската медия.\r\n„Силната дипломация на Дубровник и неговите умения в търговията тогава вече са познати по бреговете на Черно море и на двора на цар Иван Асен II – император с визия, ако може да се съди от неговите велики дела, направени за страната му (1218-1241 г.). Царят издава грамота, която дава право на свободна търговия, свободно движение и правото на собственост в империята си за всеки гражданин на Дубровник.  В документа е писано как царят обявява, че който причинява вреда на някой от Дубровник, ще му стане личен враг“, пише още хърватското онлайн издание.  Виктор Турмаков", "date": "2017.07.01", "title": "Total Croatia News: Паметна плоча на Дубровнишката грамота на българския цар Иван Асен II бе открита в Дубровник"}
{"url": "http://www.focus-news.net/news/2017/07/01/2410842/sofiya-politsiyata-izdirva-89-godishen-mazh-ot-rayon-ovcha-kupel.html", "text": "Полицията издирва 89-годишен мъж от София. Това съобщиха от пресцентъра на МВР. Лазар Атанасов Цинцаров е напуснал дома си в район \"Овча купел\" вчера сутринта и от тогава е в неизвестност. По данни на близките, мъжът често се е движил с метална количка, пълна с пластмасови бутилки. \r\nТой е среден на ръст, с тъмни очи и права, рядка, прошарена коса. Бил е облечен с черно долнище на анцуг и зелена тениска. Човекът е с намален слух. Гражданите, които разполагат с допълнителна информация за възрастния мъж, могат да сигнализират на тел.112, 02/9821760, 02/9821755 или в най близкото поделение на МВР.", "date": "2017.07.01", "title": "София: Полицията издирва 89-годишен мъж от район \"Овча купел\""}
{"url": "http://www.focus-news.net/news/2017/07/01/2410825/tsentar-za-speshna-meditsinska-pomosht-sofiya-ot-0800-chasa-dosega-5-dushi-sa-pochinali-vsledstvie-na-visokite-temperaturi.html", "text": "От 08.00 часа досега в Центъра за спешна медицинска помощ-София са постъпили 179 сигнала. 5-ма души са починали. Това съобщиха за Агенция \"Фокус\" от пресцентъра на Центъра за спешна медицинска помощ с - София във връзка с летните горещини. 18 души са колабирали вследствие на високите температури, сред които има деца между 13 и 17 години, 30-40-годишни и възрастни. Постъпили са и множество повиквания за сърдечно-съдови проблеми. От спешния център съветват хората със здравословни проблеми да избягват излизания навън по време на горещините, да пият много течности, да ядат по-лека храна и да избягват консумацията на алкохол. \r\nЛюба АЛЕКСИЕВА", "date": "2017.07.01", "title": "Център за спешна медицинска помощ-София: От 08.00 часа досега 5 души са починали вследствие на високите температури"}
{"url": "http://www.focus-news.net/news/2017/07/01/2410838/premierat-boyko-borisov-po-povod-konchinata-na-helmut-kol-edin-golyam-evropeets-svetla-mu-pamet.html", "text": "Един голям европеец! Светла му памет! Това написа министър-председателят Бойко Борисов в съболезнователната книга по повод кончината на Хелмут Кол, съобщиха от правителствената информационна служба.\r\nТраурната церемония в памет на бившия канцлер на Германия и един от политиците с най-голям принос за европейската интеграция, се състоя в сградата на Европейския парламент в Страсбург.", "date": "2017.07.01", "title": "Премиерът Бойко Борисов по повод кончината на Хелмут Кол: Един голям европеец, светла му памет"}
{"url": "http://www.focus-news.net/news/2017/07/01/2410841/mvr-izklyuchitelno-intenziven-e-trafikat-na-leki-avtomobili-i-avtobusi-za-izlizane-ot-stranata-prez-gkpp-kulata-promahon-punktat-raboti-pri-maksimalen-kapatsitet.html", "text": "Изключително интензивен е трафикът на леки автомобили и автобуси за излизане от страната през ГКПП \"Кулата-Промахон\". Това съобщиха от пресцентъра на МВР. Поради многобройния поток от леки автомобили, чиято колона излиза извън зоната за контрол на ГКПП \"Кулата\", е предприета допълнителна организация на работа – леките автомобили се обработват на три трасета, автобусите и товарните автомобили на по едно трасе, което е и максималният капацитет на ГКПП-Промахон. На изход граничните проверки се извършват от максимален брой служители /8 служители, в това число и началник смяна/ при налични четири работни станции. \r\nВ голяма част от леките автомобили и автобусите пътуват малолетни и непълнолетни български граждани-непридружавани от родители, чиято обработка е по-забавена  поради проверката на декларациите-съгласия от отсъстващите родители и задължителната им проверка в системата за граничен контрол. \r\nНемалка част от пътникопотока са и граждани на трети страни /основно Сърбия, Молдова и Украйна/, които се обработват задължително и от гръцките полицаи. Това също довежда до периодично задръстване на трасетата от леки автомобили, чакащи да получат документите си от гръцка страна. \r\nПри периодичното изчистване на движението на автобусите,  незабавно на четвърта лента започва и пропускането на леки автомобили. Граничните проверки се извършват максимално бързо и на изход се пропускат средно около 10 автомобила за минута. \r\nГД „Гранична полиция“ препоръчва на шофьорите да ползват и алтернативния граничен пункт с Гърция през ГКПП-Илинден", "date": "2017.07.01", "title": "МВР: Изключително интензивен е трафикът на леки автомобили и автобуси за излизане от страната през ГКПП \"Кулата-Промахон\", пунктът работи при максимален капацитет"}
{"url": "http://www.focus-news.net/news/2017/07/01/2410830/d-r-angel-kunchev-sred-betona-i-pavetata-na-ulitsata-temperaturata-mozhe-da-dostigne-i-nad-50.html", "text": "Ако попаднем на улицата сред бетона и паветата, температурата може да достигне и над 50°. Това каза в интервю за Агенция „Фокус“ главният държавен здравен инспектор д-р Ангел Кунчев. „В такива случаи, особено за хора, които могат да си го позволят и не са на работя, нямат някакви ангажименти и задължения, да избягват изобщо излизането на слънце и навън. Когато метеоролозите говорят за 40°, те имат предвид измерване на температурата при специални условия на сянка, на 2 метра от земята. Така че попаднали на улицата, сред бетона, сред паветата, всъщност реалната температура, с която се сблъскваме понякога е доста по-висока, достигаща и над 50°“, обясни д-р Кунчев. По думите му това вече крие сериозни опасности. Според него затова трябва да се избягват излизанията и ако е неминуемо, то тогава да се носят светли, широки дрехи, които да не ни притесняват, задължително шапка или чадър, който да ни предпазва от слънцето, по-често почивки, повече течности, не ледено студени, но все пак такива, които да ни помогнат да преодолеем тези големи температурни разлики. \r\nД-р Кунчев обясни, че организмът сам си показва какво трябва да ядем и пием по време на горещите дни. „Обикновено в тези периоди, хората избягват да се хранят с тежки и мазни храни, тъй като те допълнително са много енергоемки и съдържат много калории. При разпада им се отделя допълнителна температура. Най-добре е да се обърнем към по-леките храни, зеленчуци, плодове. За щастие в този период има достатъчно такива, което също ще помогне на организма ни да се справи“, каза още д-р Ангел Кунчев. \r\nЛюба АЛЕКСИЕВА", "date": "2017.07.01", "title": "Д-р Ангел Кунчев: Сред бетона и паветата на улицата температурата може да достигне и над 50°"}
{"url": "http://www.focus-news.net/news/2017/07/01/2410846/stefan-filchev-kashta-muzey-ivan-vazov-vazovite-praznitsi-sa-smisloviya-tsentar-na-usiliyata-ni-imeto-na-patriarha-na-balgarskata-literatura-da-ne-tane-v-zabrava.html", "text": "Вазовите празници в Сопот са смисловия център на усилията ни името на Патриарха на българската литература да не тъне в забрава. Това каза за Радио „Фокус“ – Пловдив Стефан Филчев, директор на къща музей „Иван Вазов“ в града, чиито екип е един от основните организатори на традиционното събитие от 3 до 9 юли. По думите му, безспорно Вазовите празници остават най-същинското и най-важното събитие в културния календар на Сопот през годината. „Затова организираме конференции и провеждаме толкова много събития, свързани с Вазов и неговия род. Смятам, че Вазовите празници са значимо събитие, което трябва да продължи да се популяризира и има национален облик и отзвук“, посочи Стефан Филчев. \r\nВазовите празници в Сопот се свързват с името на бивш кмет на общината – Иван Нечев. „Още преди 70-те години той е превърнал Сопот в едно наистина културно и духовно средище. Сопот беше място, на което са съсредоточени много български писатели, тяхна творческа база. Прочуването на Вазовата награда за литература е благодарение на Иван Нечев. Пръв носител на отличието е Димитър Талев. Коментира се темата, че Вазовата награда трябва да се превърне във възможно най-престижното национално отличие в областта на литературата и литературното творчество“, каза още Стефан Филчев. Той обобщи, че Вазовите празници са дългогодишна традиция в Сопот, която ще продължи напред през годините.\r\nТони МИХАЙЛОВ", "date": "2017.07.01", "title": "Стефан Филчев, къща музей „Иван Вазов“: Вазовите празници са смисловия център на усилията ни името на Патриарха на българската литература да не тъне в забрава"}
{"url": "http://www.focus-news.net/news/2017/07/01/2410847/stara-zagora-vazstanovka-na-tragichnite-sabitiya-v-mestnostta-valev-rat-sazhivi-istoriyata-ot-1877-g.html", "text": "Председателят на Общински съвет-Стара Загора Таньо Брайков, общинските съветници Динко Михайлов и Николай Николов, бяха гости на възстановката „Да съхраним историческата памет”, която разкри част от събитията в началото на юли 1877 г. Това съобщиха от пресцентъра на Община Стара Загора. Край старозагорското село Сладък кладенец, доброволци разиграха кървавия епизод от историята, при който под ятагана на башибозуци, водени от чирпанския бей Саид ага, загиват 76 старци, жени и невръстни деца. Гибелта им е запечатала в паметта на българите Сладък кладенец с прозвището Малкия Батак. \r\n„Днес ние отбелязваме 140 години от саможертвата на героите ни, да я пазим и предаваме на идните поколения, за да помним историята си, защото народ, който я забравя – е осъден да я повтаря“, каза кметският наместник на старозагорското село Пенка Михайлова. „Честването на годишнината и реализирането на възстановката нямаше да бъдат възможни без подкрепата на Община Стара Загора, НЧ „Просвета“ – 1898“, пенсионерския клуб в селото, жителите на Сладък кладенец. Специални благодарности отправям към д-р Стойка Кайракова за вълнуващия сценарии и режисура, пресъздали автентично събитията през страшното лято на 1877 г.“, допълни Михайлова. \r\nЦветя и поклон пред скромния гранитен паметник в местността „Въльов рът“  положиха още и народният представител Емил Христов, областният управител на Стара Загора Гергана Микова, както и кметове и кметски наместници от околните села. Поздрав за инициативата на кметския наместник за запазване на историческата памет чрез възстановка отправи и народният представител Радостин Танев.", "date": "2017.07.01", "title": "Стара Загора: Възстановка на трагичните събития в местността „Вълев рът” съживи историята от 1877 г."}
{"url": "http://www.focus-news.net/news/2017/07/01/2410844/ivan-ivanov-kevr-uvelichenieto-na-tsenata-na-prirodniya-gaz-proizticha-ot-izmenenite-tseni-na-alternativnite-goriva-na-mezhdunarodnite-pazari.html", "text": "Увеличението на цената на природния газ произтича от изменените цени на алтернативните горива на международните пазари. Това каза председателят на Комисията за енергийно и водно регулиране Иван Иванов по време на пресконференция след проведеното закрито заседание в специализиран състав „Енергетика“, предаде репортер на Агенция „Фокус“. „По отношение на цената на природния газ, КЕВР практически няма регулаторни функции. Тя по-скоро проверява съответствието на заявлението, което подава „Булгаргаз“. Проверката показа, че действително необходимото повишение е 1,91%. То произтича от осреднените стойности на изменение на цените на алтернативните горива на международните пазари, а това са мазут и газьол със съответно съдържание на сяра, както и изменението на курса долар-лев. Все пак искам да отбележа, че това повишение касае около 120 големи индустриални предприятия в страната“, коментира Иванов. По думите му повишението на цената от 1% за крайния потребител произтича от факта, че цената на природния газ е само една от компонентите на услугата, към която трябва да бъдат добавени цената за снабдяване с природен газ и тази за пренос на природен газ през газоразпределителната мрежа. \r\n„Това, което най-много интересува българските граждани, е крайната цена на електрическата енергия от 1 юли 2017 г. за битовите клиенти. Намалението на цената на електроенергията за небитовите потребители се дължи на обстоятелството, че КЕВР в своето решение премахва едно кръстосано субсидиране, което съществуваше преди между цената за битови и небитови потребители на регулиран пазар. Движението към пълна либерализация на пазара изисква кръстосаните субсидирания да бъдат премахнати така, както КЕВР премахна кръстосаното субсидиране между цената на топлинната енергия и високоефективната електрическа енергия за топлофикационните дружества“, допълните председателят на КЕВР. Той увери, че в рамките на тяхното ценово решение, изпълняват 3 важни задачи, необходими за по-нататъшно либерализиране на пазара на електрическа енергия. „На първо място – това, което съществуваше преди като недостатък, а именно закупуването на електрическа енергия от АЕЦ „Козлодуй“ на недопустимо ниска цена за технологични разходи, е премахнато. От 1 юли електроразпределителните дружества, както и електропреносното дружество, ще закупуват за технологични нужди електроенергия по цена  на обществен доставчик, която е малко над 70 лв. на мегаватчас“, добави той. По думите му с това се премахва всякакви съмнение за неправомерно използване на електроенергия, закупена за технологични нужди. „Цената, която крадците на електроенергия трябва да заплатят, вече няма да бъде както преди се отчиташе – цена на технологични разходи. Това е лоша новина за крадците не електроенергия, независимо кои са те – битови или стопански, но е добра новина за всички електроенергийни дружества, но и за всички редовни абонати, които си заплащат с електроенергията. По този начин премахваме това изкривяване в цените“, каза още Иван Иванов.\r\nЛюба АЛЕКСИЕВА", "date": "2017.07.01", "title": "Иван Иванов, КЕВР: Увеличението на цената на природния газ произтича от изменените цени на алтернативните горива на международните пазари"}
{"url": "http://www.focus-news.net/news/2017/07/01/2410849/tass-generalniyat-sekretar-na-arabskata-liga-i-sergey-lavrov-shte-obsadyat-problemite-v-blizkiya-iztok.html", "text": "Генералният секретар на Арабската лига Ахмед Абу ал Гейт ще посети Москва следващата седмица, за да обсъди с руския външен министър Сергей Лавров най-важните проблеми от района на Близкия изток, предаде ТАСС.\r\nСпоред прессекретарят на Арабската лига Махмуд Афифи съобщи, че посещението е по покана на Лавров. На 5 юли ще се проведе срещата, по време на която „двамата ще разгледат последното развитие на събитията в Близкия изток – на първо място палестинския въпрос, а също така конфликтите в Сирия, Либия и Йемен“. Виктор Турмаков", "date": "2017.07.01", "title": "ТАСС: Генералният секретар на Арабската лига и Сергей Лавров ще обсъдят проблемите в Близкия изток"}
{"url": "http://www.focus-news.net/news/2017/07/01/2410851/ekaterina-portokalska-inspektsiya-po-truda-blagoevgrad-161-narusheniya-sa-konstatirani-pri-proverkite-na-registrirani-zemedelski-proizvoditeli-prez-mesets-may.html", "text": "26 проверки на регистрирани земеделски производители са извършени през май от Инспекцията по труда в Благоевград. Това каза пред Радио „Фокус“ – Пирин Екатерина Портокалска, старши юрисконсулт в Дирекция „Инспекция по труда“ – Благоевград. Констатирани са 161 нарушения, като 99 от тях са свързани с нарушения на здравословните и безопасни условия на труд. Съставени са 2 акта за установяване на административни нарушения за работа на лице без трудов договор. За периода са заверени общо 111 трудови договори. \r\nПортокалска заяви, че засилените проверки в селското стопанство и строителството ще продължат през целия активен период. „Апелираме към всички работодатели от гледна точка на горещините – много молим всички да вземат превантивни мерки и да осигуряват на работещите подходящи помещения за работа, които да са климатизирани, а когато се работи на открито, да се осигуряват съответно разхладителни напитки и при възможност, когато работата позволява това, да реорганизират и работното си време. Просто да положат максимални усилия, така че да не се стига до неприятни инциденти“, каза още Екатерина Портокалска. От Инспекцията по труда считат, че превенцията е една много добра мярка и разчитат оттук нататък на съвестта на самите работодатели.\r\nНатали СТЕФАНОВА", "date": "2017.07.01", "title": "Екатерина Портокалска, Инспекция по труда – Благоевград: 161 нарушения са констатирани при проверките на регистрирани земеделски производители през месец май"}
{"url": "http://www.focus-news.net/news/2017/07/01/2410839/prof-nikolay-radulov-ekspert-masiranoto-politseysko-prisastvie-v-asenovgrad-ogolva-tseliya-plovdiv-ot-ohranitelna-politsiya.html", "text": "Масираното полицейско присъствие в Асеновград оголва целия Пловдив от охранителна полиция. Това каза проф. Николай Радулов, преподавател в Нов български университет и експерт по национална сигурност в интервю за Агенция „Фокус“ за протестите в Асеновград срещу циганските престъпления и за комплексното решаване на проблемите с циганските набези. Според него, ако се направи статистика, ще се види, че в тези дни престъпленията са се усилили рязко. „Това няма как да не даде ефект. Престъпниците са много добре информирани за това какви са ангажиментите на полицията в момента. Нещата са като скачени съдове, а полицията не е в състояние да реши проблеми, които са социални и които са в компетенциите на политиците и политическата власт“, поясни експертът. Проф. Радулов коментира, че МВР не трябва да го слагаме на едно ниво с държавата, защото то е изпълнител на управляващия екип, т.е. на Министерски съвет и на партията, която в момента управлява страната. „Няма значение кой е моментът - МВР прави това, което му се разпореди и се стреми да опазва законите, съобразно възможностите, които притежава“, каза той. Според него за момента МВР си върши работата в Асеновград. По думите му обаче е трудно конфликтът да бъде потушен на едно място. „Независимо, че повечето извършители на бруталната акция по опит за побой върху малките деца от гребната база са заловени, още двама се издирват. Доколкото разбирам, никой не може да ги намери ,т.е. ромската общност ги подпомага и крие. За утре има обявен общ протест. Вероятно от цялата страна ще се стекат хора. Всичко зависи не само от МВР, което е краен изпълнител на решенията. То трябва да се грижи за общия мир и сигурност на гражданите. Това, което се случва е от ранга на политически решения, които трябва да бъдат взети от парламент и от изпълнителната власт, която да доведе до там, че да бъдат прекратени тези стълкновения“, посочи проф. Радулов. По отношение на малките населени места, проф. Радулов посочи, че там извършителите на престъпленията са известни поименно. По думите му, когато се отправи такова обвинение, полицията казва, че нямат достатъчно доказателства. „Полицията е тази, която трябва да събира доказателства, а не потърпевшите. Все още законът не е обърнат така, че доказването да е от страна на потърпевшия“, коментира проф. Николай Радулов. \r\nДеница КИТАНОВА", "date": "2017.07.01", "title": "Проф. Николай Радулов, експерт: Масираното полицейско присъствие в Асеновград оголва целия Пловдив от охранителна полиция"}
{"url": "http://www.focus-news.net/news/2017/07/01/2410854/anadolu-agency-turskite-vlasti-prez-yuni-sa-zadarzhali-190-zapodozreni-chlenove-na-islyamska-darzhava.html", "text": "Близо 190 души, за които се смята, че имат връзки с „Ислямска държава“ са арестувани по време на антитерористични операции, проведени през месец юни в Турция, предаде информационна агенция  Anadolu Agency.\r\nПо данни на агенцията 20 от 188-те задържани, включително чужденци, са в ареста и чакат процес по редица обвинения. По време на операции в Истанбул, Анкара, Измир и Газиантеп силите за сигурност са предотвратили готвени терористични актове. \r\nПо време на операцията са задържани оръжие, муниции и документи.  Виктор Турмаков", "date": "2017.07.01", "title": "Anadolu Agency: Турските власти през юни са задържали 190 заподозрени членове на „Ислямска държава“"}
{"url": "http://www.focus-news.net/news/2017/07/01/2410855/veliko-tarnovo-spryana-e-toplata-voda-na-bitovite-abonatite-na-toplofikatsiya-v-grada.html", "text": "Спряна е топлата вода на битовите абонатите на „Топлофикация“ във Велико Търново, съобщиха от дружество. Причината е преустановеното подаване на природен газ от страна на дружество „Овергаз Мрежи” поради финансови проблеми на местното дружество. Подаването на топлинна енергия за битово горещо водоснабдяване ще бъде подновено след възстановяване на газоподаването.\r\nОт „Топлофикация“ призовават всички клиенти със стари задължения да си погасят сметките, което ще допринесе за решаването на финансовия проблем на дружеството.", "date": "2017.07.01", "title": "Велико Търново: Спряна е топлата вода на битовите абонатите на „Топлофикация“ в града"}
{"url": "http://www.focus-news.net/news/2017/07/01/2410857/vidin-koloni-ot-tezhkotovarni-avtomobili-sa-se-obrazuvali-po-glaven-pat-e-79-v-posoka-granichen-punkt-dunav-most-2.html", "text": "Колони от тежкотоварни автомобили са се образували по главен път Е-79 в посока граничен пункт \"Дунав мост 2\", предаде репортер на Радио \"Фокус\" - Видин. \r\nТемпературата, измерена в 13.00 ч. във Видин, е 34 градуса, на откритите места на пътя надхвърля и 35 - 36 градуса. ТИР-овете не се отбиват от пътя, каквато практика имаше през миналото лято, като целта на спирането им бе да не пътуват в най-горещите часове, за да не компрометират асфалтовата настилка. Колона от над 10 тежкотоварни камиони премина по главен път Е-79 край Ружинци в посока за Дунав мост 2. Служители на бензиностанцията посочиха, че тежкотоварните камиони не са спрени през това лято, дори когато температурите са достигали до 39 градуса.\r\nАнна ЛОЗАНОВА", "date": "2017.07.01", "title": "Видин: Колони от тежкотоварни автомобили са се образували по главен път Е-79 в посока граничен пункт \"Дунав мост 2\""}
{"url": "http://www.focus-news.net/news/2017/07/01/2410856/stara-zagora-mazh-ot-grada-specheli-sastezanieto-po-ribolov-na-tets-maritsa-iztok-2.html", "text": "Мъж от Стара Загора спечели състезанието по риболов, организирано от най-голямата топлоелектрическа централата в България „ТЕЦ Марица изток 2“ ЕАД. Победителят Христо Христов се пребори с конкуренцията на още над 80 рибари и, въпреки горещото време, показа майсторство и извади близо 4 кг. улов. Това съобщиха от пресцентъра на „ТЕЦ Марица изток 2“. Превърналото се в традиционно състезание отново привлече рибари от различни краища на страната. Участници имаше от Бургас, Пловдив, Панагюрище, Ямбол, Сливен, Стара Загора, Нова Загора и много други.\r\nСъстезанието продължи четири часа, а жегата не отказа запалените риболовци да се борят до края за призовите места. Веднага след победителя се нареди 76-годишният Въльо Профиров с улов от точно 3 кг. На трето място се класира миналогодишният победител Христо Иванов от Стара Загора, който днес извади от водите на яз. Овчарица 2,875 кг. риба. Четвъртата награда си заслужи Йордан Ангелов от Стара Загора с улов от 2,595 кг. Пети в подреждането се нареди Илиян Киричев от Пловдив с 2,410 кг. хваната риба, а на шеста позиция се класира Пламен Борисов от Стара Загора с 1,170 кг. улов. \r\nПо традиция, „ТЕЦ Марица изток 2“ ЕАД присъди и няколко поощрителни награди. В категорията „Най-млади рибари” отличието отиде при малчуганите Ивайло Христов (12 г.) и Християна Георгиева (8 г.) от Бургас. Призът „Най-опитен рибар” получи Петко Ников от Раднево. За „Най-атрактивен” рибар бе определен Стефан Тенев от Стара Загора. Основният улов тази година беше от сомове и шарани. \r\n„Радвам се, че и тази година състезанието по риболов, което организира „ТЕЦ Марица изток 2” ЕАД, предизвиква интерес у толкова много хора. Само за четиридесет минути след началото на записването, списъкът на желаещите да участват беше запълнен на 100 %. Сред нас днес има любители на риболова от различни краища на страната, което е ясен знак, че през годините превърнахме тази инициатива в една много хубава традиция. Въпреки любителския характер на инициативата, смея да твърдя, че тя не отстъпва по нищо на професионалните надпревари. Особено много ме удовлетворява фактът, че всички хора тук днес са усмихнати и заредени с добро настроение.“, заяви заместник изпълнителният директор на централата инж. Михаил Митков.\r\nСъстезанието продължи четири часа, като рибарите имаха право да използват единична рибарска пръчка с най-много четири броя куки. Всеки от тях можеше да хвърли захранка в своя коридор преди официалния старт на състезанието, обявен в 09.00 часа. На участниците бе разрешено използването на жива риба за стръв, а всяка уловена маломерна риба бе върната във водите на язовира, съгласно изискванията на закона. И тази година ръководството на „ТЕЦ Марица изток 2“ ЕАД предостави възможност на всеки състезател да задържи уловът си, ако желае.", "date": "2017.07.01", "title": "Стара Загора: Мъж от града спечели състезанието по риболов на „ТЕЦ Марица изток 2“"}
{"url": "http://www.focus-news.net/news/2017/07/01/2410853/ivan-ivanov-kevr-583-mln-lv-e-sanktsiyata-sreshtu-trite-elektrorazpredelitelni-druzhestva-zaradi-razlika-mezhdu-planiranite-i-realno-izvarshenite-investitsionni-razhodi.html", "text": "58,3 млн. лв. е санкцията срещу трите електроразпределителни дружества заради разлика между планираните и реално извършените инвестиционни разходи. Това каза председателят на Комисията за енергийно и водно регулиране Иван Иванов по време на пресконференция след проведеното закрито заседание в специализиран състав „Енергетика“, предаде репортер на Агенция „Фокус“. „С моя заповед бяха създадени 3 работни групи, които провериха има ли разлика между планираните и реално извършени инвестиционни разходи на трите електроразпределителни дружества. Такива разлики се откриха. Запланувани са по-големи средства и изпълнено в много по-малка степен. За да не бъдат по никакъв начин ощетявани българските потребители, ние налагаме отрицателна корекция в ценовото си решение за трите електроразпределителни дружества“, коментира Иванов. По думите му проверката установява, че 33,5 млн. лв. са заплануваните средства и неосъществени като инвестиции. „Това се отича в днешното ценово решение със знак минус. Общо сме отчели отрицателна корекция за тези дружества в нашето ценово решение от 58,3 млн. лв. Това, което правим с отрицателна корекция, е санкцията срещу тях. Тя е 58,3 млн. лв. общо за трите електроразпределителни дружества“, поясни той. \r\nИванов допълни, че когато казват, че има такава отрицателна корекция, тя не изчерпва това, което е в посока на движение на цената нагоре, но го минимизира до това нивото за страната, което усреднено е 1,5%. „Преди всичко аз отново тръгвам от цената на природния газ. Тя влияе не само върху цената на топлинната енергия, но и върху тази на високоефективната електрическа енергия, която участва в задължения към обществото. То увеличавайки се, увеличава и крайната цена, както за битовите потребители, така и за потребителите на свободен пазар“, каза още Иван Иванов.\r\nЛюба АЛЕКСИЕВА", "date": "2017.07.01", "title": "Иван Иванов, КЕВР: 58,3 млн. лв. е санкцията срещу трите електроразпределителни дружества заради разлика между планираните и реално извършените инвестиционни разходи"}
{"url": "http://www.focus-news.net/news/2017/07/01/2410858/ivan-ivanov-kevr-za-da-ima-namalenie-na-tsenata-na-toplinnata-energiya-e-neobhodimo-da-ima-namalenie-na-tazi-na-prirodniya-gaz.html", "text": "За да има намаление на цената на топлинната енергия, е необходимо да има намаление на тази на природния газ. Това каза председателят на Комисията за енергийно и водно регулиране Иван Иванов по време на пресконференция след проведеното закрито заседание в специализиран състав „Енергетика“, предаде репортер на Агенция „Фокус“. „Цената на топлинната енергия е свързана с тази на природния газ. Към момента, въпреки че всъщност това сериозно изменение на пазара на суров петрол отмина, по причина, че отчитаме 9-месечен предшестващ период за изменение на цените на алтернативните горива, такова намаление няма. Следим внимателно как се променят цените на световния пазар, преди всичко на суровия петрол, и имаме основание да смятаме, че цените могат да намалеят като цени на суровия петрол“, коментира Иванов. По думите му, за да има обаче основание за намаляване на цената на топлинната енергия в рамките на годишния регулаторен период от 1 юли т.г. до 30 юни следващата година, такова изменение трябва да бъде значително т.е. с повече от 5%. Иванов увери, че ще следят ситуацията и медиите ще бъдат информирани през месец септември.\r\n„Това, което КЕВР очаква в следващите месеци и което маркира до голяма степен и следващи стъпки, които трябва да се предприемат, е свързано с 3 основни фактора. На първо място това е промяна в Закона за енергетиката, което да измени статута на НЕК, като единствен купувач, което е необходима стъпка за по-нататъшна либерализация на пазара. На второ място е разработване на мерки за защита на енергийно уязвимите потребители. На трето място е електрическата енергия, която се произвежда от дружествата в състава на БЕХ, а това са ТЕЦ „Марица Изток 2“, АЕЦ „Козлодуй“ и НЕК да бъде изцяло предоставена на електроенергийната независима борса“, допълни председателят на КЕВР. Според него това ще изсветли всички договори и ще премахне съмненията дали има нелоялни и неправилни практики при сключването на договори от тези дружества. „Считам, че това ще бъде много важна стъпка напред към либерализация и рязко повишаване на ликвидността на борсата, което ще позволи на самия регулатор, когато прогнозира усреднена цена за следващ регулаторен период, тя да бъде максимално близка до реалната“, каза още Иван Иванов.\r\nЛюба АЛЕКСИЕВА", "date": "2017.07.01", "title": "Иван Иванов, КЕВР: За да има намаление на цената на топлинната енергия, е необходимо да има намаление на тази на природния газ"}
{"url": "http://www.focus-news.net/news/2017/07/01/2410860/prof-aleksandar-marinov-politolog-nebrezhnoto-i-kasno-zapochvane-na-podgotovkata-za-balgarskoto-predsedatelstvo-na-saveta-na-es-e-znak-che-nyakade-ima-seriozna-greshka.html", "text": "Небрежното, незадълбочено и късно започване на подготовката за Българското председателство на Съвета на ЕС е знак, че някъде има сериозна грешка. Това коментира в интервю за Радио \"Фокус\" политологът проф. Александър Маринов. Той оцени неколкократната смяна на приоритетите на Българското председателство като показателна за тази грешка.\r\n„Въпросът не е в самата смяна. Няма да забравя, когато г-жа Кунева каза, че България за 6 месеца ще управлява ЕС и ще влияе върху неговия дневен ред. Това беше нереалистично очакване. Ние не успяваме да намерим такива теми, които са важни за България, наистина, и в същото време да убедим останалите, че са важни и за тях. Ние сега просто избираме някакви теми, които са важни за съюза, като цяло, но в тази въртележка и тази постоянна смяна няма убедителност“, коментира проф. Александър Маринов. \r\nТой допълни, че би било добре, ако българските политици могат да се споразумеят, за да се получи по-нормално взаимодействие и относително единство на тези, които представляват нацията, когато говорят пред Европа.", "date": "2017.07.01", "title": "Проф. Александър Маринов, политолог: Небрежното и късно започване на подготовката за Българското председателство на Съвета на ЕС е знак, че някъде има сериозна грешка"}
{"url": "http://www.focus-news.net/news/2017/07/01/2410863/poslanikat-na-azerbaydzhan-nargiz-gurbanova-broyat-na-turistite-ot-azerbaydzhan-koito-izbirat-da-prekarat-pochivkata-si-v-balgariya-narastva-s-vsyaka-izminala-godina.html", "text": "Броят на туристите от Азербайджан, които избират да прекарат почивката си в България, нараства с всяка изминала година. Това каза в седмичното обзорно-коментарно предаване „Метроном“ на Радио „Фокус“ посланикът на Азербайджан Наргиз Гурбанова. Тя похвали организацията на българското домакинство на 2-рия Международен работен семинар \"По Западния път на коприната\", проведен в периода 27-28 юни, и изрази надежда, че България и Азербайджан ще продължат да изграждат и развиват партньорство в областта на туризма и занапред.\r\n„Когато днес говорим за \"Пътя на коприната\", не става дума само за „твърда“ инфраструктура, но и за „мека“ инфраструктура, за зараждането на нови идеи и креативност при инициирането на проекти и идеи за развитие. Азербайджан е един от ключовите участници в онлайн платформата на ЮНЕСКО \"Пътя на коприната\", която се разработва и поддържа с участието на моята страна, Казахстан, Германия и Оман. Тази онлайн инициатива има за цел да събира и разпространява ценни познания в полза на академичните и културните среди и широката публика. Тя продължава традицията на \"Пътя на коприната\" и спомага за засилване на диалога и обмена между институциите, учените, творците, педагозите, туристическия бизнес, студентите и младежта“, обясни Наргиз Гурбанова.\r\nПосланикът на Азербайджан Наргиз Гурбанова отбеляза също, че Азербайджан се намира от векове на \"Пътя на коприната\" като активен участник в търговията и обмяната на идеи, култура, образование и наука и допринася значително за неговото развитие. Тя допълни, че вече се организират пътешествия този наршрут, които увеличават туристическия потенциал и Азербайджан с нетърпение очаква подобна съвместна инициатива и с България.", "date": "2017.07.01", "title": "Посланикът на Азербайджан Наргиз Гурбанова: Броят на туристите от Азербайджан, които избират да прекарат почивката си в България, нараства с всяка изминала година"}
{"url": "http://www.focus-news.net/news/2017/07/01/2410861/fox-news-17-dushi-sa-raneni-po-vreme-na-strelba-v-noshten-klub-v-arkanzas.html", "text": "Най-малко 17 души са ранени по време на стрелба, открита в нощен клуб в американския щат Арканзас, предаде Fox News.\r\nЕдин човек е в критично състояние. Най-младият пострадал е на 16 години. \r\nПолицията е пристигнала в клуба „Пауър Лондж“ в град  Литъл Рок в 2:30 часа през нощта  местно време (10:30 сутринта българско време). \r\nПолицията изключва възможността за тероризъм и е на мнение, че става дума за разраснал се скандал.  Виктор Турмаков", "date": "2017.07.01", "title": "Fox News: 17 души са ранени по време на стрелба в нощен клуб в Арканзас"}
{"url": "http://www.focus-news.net/news/2017/07/01/2410850/tssmp-plovdiv-na-blizo-30-signala-sa-se-otzovali-ekipite-na-speshna-pomosht-vav-vrazka-s-visokite-temperaturi.html", "text": "На 28 сигнала са се отзовали екипите на Спешна помощ в Пловдив от началото на деня във връзка с високите температури. Това каза за Радио „Фокус“ – Пловдив дежурен служител в Районната координационна централа на Центъра за спешна медицинска помощ в Пловдив. 4 от случаите касаят припадане на улицата в резултат на жегата. „Останалите 24 сигнала се отнасят до обичайните случаи по домовете при горещо време: високо кръвно, ниско кръвно, сърдечно болни. Пострадалите от високите температури са предимно възрастни хора. Все пак, случаите не са толкова страшни и броят на припадналите е сравнително малък. Хората се научиха да се вслушват в съветите на специалистите и си стоят вкъщи в горещите часове“, посочи дежурният. Той посъветва да се пие повече вода и да се избягва продължителното стоене на слънце, като това важи особено за болни и по-чувствителни хора.\r\nТони МИХАЙЛОВ", "date": "2017.07.01", "title": "ЦСМП – Пловдив: На близо 30 сигнала са се отзовали екипите на Спешна помощ във връзка с високите температури"}
{"url": "http://www.focus-news.net/news/2017/07/01/2410848/tssmp-lovech-50-dushi-sa-potarsili-speshna-pomosht-zaradi-zhegite.html", "text": "50 души са потърсили спешна помощ заради жегите. Това съобщиха за Агенция „Фокус“ от Центъра за Спешна медицинска помощ – Ловеч. Те са постъпили в Спешната помощ с хипертонични кризи. Остри състояния на този етап няма. \r\nДеница КИТАНОВА", "date": "2017.07.01", "title": "ЦСМП - Ловеч: 50 души са потърсили спешна помощ заради жегите"}
{"url": "http://www.focus-news.net/news/2017/07/01/2410852/tssmp-silistra-1-chovek-e-kolabiral-zaradi-zhegite.html", "text": "1 човек е колабирал заради жегите. Това съобщиха за Агенция „Фокус“ от Центъра за спешна медицинска помощ – Силистра. Мъжът е отказал транспорт до Спешно отделение. \r\nДеница КИТАНОВА", "date": "2017.07.01", "title": "ЦСМП - Силистра: 1 човек е колабирал заради жегите"}
{"url": "http://www.focus-news.net/news/2017/07/01/2410859/tssmp-varna-tri-zheni-sa-potarsili-speshna-meditsinska-pomosht-vsledstvie-na-visokite-temperaturi.html", "text": "Три жени са потърсили спешна медицинска помощ вследствие на високите температури. Това стана ясно от думите на директора на Центъра за спешна медицинска помощ във Варна д-р Мая Рашева за Агенция \"Фокус\". Трите случая са станали на обществени места с жени. На две от жените им е прилошало на работното място, а третият случай е след плаж. Д-р Рашева препоръча в днешния ден да се избягва излагането на пряка слънчева светлина. Препоръчително е хората да са на сянка, на проветриво и да пият много течности.", "date": "2017.07.01", "title": "ЦСМП - Варна: Три жени са потърсили спешна медицинска помощ вследствие на високите температури"}
{"url": "http://www.focus-news.net/news/2017/07/01/2410864/tssmp-svishtov-chetirima-dushi-sa-prieti-v-tsentara-s-oplakvaniya-vav-vrazka-s-visokite-temperaturi.html", "text": "Четирима души са приети в Центъра са спешна помощ медицинска помощ (ЦСМП) в Свищов с оплаквания във връзка с високите температури от началото на деня. Това съобщи за Радио „Фокус“ – Велико Търново дежурният служител в центъра. Приетите са се оплаквали от високо кръвно налягане и сърцебиене. За момента няма сериозни инциденти. Не са постъпвали сигнали за лица с хипертонични кризи, инсулти или инфаркти. По думите на дежурния не се наблюдава увеличение на постъпилите в центъра предвид горещото време. \r\nТемпературата в Свищов вече надхвърля 40°. Термометрите на места показват 42°.\r\nНадежда КРЪСТЕВА", "date": "2017.07.01", "title": "ЦСМП - Свищов: Четирима души са приети в центъра с оплаквания във връзка с високите температури"}
{"url": "http://www.focus-news.net/news/2017/07/01/2410862/tssmp-dobrich-poveche-ot-15-dushi-sa-potarsili-speshna-pomosht-zaradi-priloshavane-visoko-kravno-i-sardechni-problemi.html", "text": "Повече от 15 души са потърсили спешна помощ заради прилошаване, високо кръвно и сърдечни проблеми. Това съобщиха за Агенция „Фокус“ от Центъра за спешна медицинска помощ – Добрич. Няма смъртни случаи вследствие на жегите. \r\nДеница КИТАНОВА", "date": "2017.07.01", "title": "ЦСМП – Добрич: Повече от 15 души са потърсили спешна помощ заради прилошаване, високо кръвно и сърдечни проблеми"}
{"url": "http://www.focus-news.net/news/2017/07/01/2410865/tssmp-kyustendil-ot-sutrinta-trima-dushi-v-kyustendil-i-trima-v-dupnitsa-sa-kolabirali-zaradi-goreshtinite.html", "text": "От сутринта трима души в Кюстендил и трима в Дупница са колабирали заради горещините. Това съобщи за Агенция \"Фокус\" директорът на Центъра за Спешна медицинска помощ в Кюстендил д-р Анелия Георгиева. По думите ѝ не се наблюдава рязко повишена заболеваемост или колапси, свързани с горещините. Най-тежко натоварените филиали са Дупница и Кюстендил, където има по 5-6 случая, които могат да се свържат с повишените температури. Останалите са класическа заболеваемост - кръвно налягане и световъртежи, които пациенти не са били на улицата, а са домашни посещения.\r\nВасилена ЙОРДАНОВА", "date": "2017.07.01", "title": "ЦСМП-Кюстендил: От сутринта трима души в Кюстендил и трима в Дупница са колабирали заради горещините"}
{"url": "http://www.focus-news.net/news/2017/07/01/2410871/burgas-po-initsiativa-na-ministar-nikolina-angelkova-se-proveryava-signal-za-ekozamarsyavane-predizvikano-ot-hotel-v-mestnostta-kavatsite.html", "text": "По инициатива на министъра на туризма Николина Ангелкова Регионална инспекция по околната среда и водите-Бургас започна проверка за екозамърсяване, което според сигнал е причинено от хотел в местността Каваците. Това съобщиха от пресцентъра на Министерството на туризма. В сигнала си посетители сигнализират, че хотелът е свързал отпадните си води към тръба на дъждовната канализация, след което биологични отпадъци и тоалетна хартия са се изсипали на близкия плаж. \r\nНа място експерти от Министерството на туризма и Комисията за защита на потребителите ще направят цялостна инспекция за работата на хотела.", "date": "2017.07.01", "title": "Бургас: По инициатива на министър Николина Ангелкова се проверява сигнал за екозамърсяване, предизвикано от хотел в местността  Каваците"}
{"url": "http://www.focus-news.net/news/2017/07/01/2410872/vratsa-den-na-otvoreni-vrati-se-provede-pri-silen-interes-v-aets-kozloduy.html", "text": "Ден на отворени врати се проведе при силен интерес в АЕЦ “Козлодуй”. Това съобщиха от пресцентъра на електроцентралата. 465 души се запознаха с работата на АЕЦ “Козлодуй” – най-големият производител на електрическа енергия в България, който осигурява повече от една трета от националното електропроизводство. Това съобщиха от пресцентъра на АЕЦ “Козлодуй”. Посетители от различни селища на страната, сред които Пловдив, Търговище, Русе, Добрич, Сливен, Димитровград, Дупница, Първомай, Пазарджик, Троян, Павликени, Кюстендил, София, Враца, Монтана, Видин, Плевен и Ловеч се включиха в организираната специална програма. Интерес към Деня на отворени врати проявиха и граждани на Бразилия, Германия, Канада, Франция и САЩ. Най-малките гости бяха шестмесечните Дияна Маринова от Козлодуй и Леон Хенрик от Германия, а доайен сред всички се оказа Недко Недков – на 84 години, от плевенското село Телиш. \r\nПосетителите разгледаха командните и машинните зали на 1000-мегаватовите пети и шести блок, водени от експерти от АЕЦ “Козлодуй”, които им разясниха как се осъществява производствения процес във високотехнологичното предприятие и безопасната експлоатация на ядрените мощности. \r\nВ Информационния център през целия ден бяха прожектирани документални филми за създаването и развитието на първата на Балканите атомна централа. Деца и възрастни бяха привлечени от мултимедийните интерактивни дисплеи с богата информация – история и технология на ядреното електропроизводство, виртуална разходка в обекти на площадката на АЕЦ, образователна игра за най-малките и други. На вниманието на посетителите бяха предоставени и различни печатни издания за атомната енергетика и АЕЦ “Козлодуй”.\r\nВ Деня на отворени врати експертите по радиоекологичен мониторинг осъществиха измервания в реално време на гама-фона и различни параметри на околната среда с мобилната лаборатория на АЕЦ, а огнеборците от Районна служба “Пожарна безопасност и защита на населението” – АЕЦ “Козлодуй” демонстрираха отличната си професионална подготовка.\r\nПо време на инициативата бе потвърдена тенденцията за голям интерес към атомната централа – от 2007 г. досега само в Дните на отворени врати над 16 000 души от страната и чужбина са разгледали АЕЦ “Козлодуй”.", "date": "2017.07.01", "title": "Враца: Ден на отворени врати се проведе при силен интерес в АЕЦ “Козлодуй”"}
{"url": "http://www.focus-news.net/news/2017/07/01/2410873/prof-nikolay-radulov-ekspert-konfliktat-v-asenovgrad-e-vryashto-garne-da-se-mahne-kapakat-i-da-se-otpushi-naprezhenieto-zavisi-ot-upravlyavashtite.html", "text": "Конфликтът в Асеновград е „врящо гърне“ - да се махне капакът и да се отпуши напрежението зависи от управляващите. Това каза проф. Николай Радулов, преподавател в Нов български университет и експерт по национална сигурност в интервю за Агенция „Фокус“ за протестите в Асеновград. Според него конфликтът в Асеновград трудно ще се разшири в рамките на цялата страна. „Онзи ден в Асеновград след инцидента бе направен опит да бъдат сгазени хора точно от тази общност в центъра на града. Има някакво подражателство и това капсулиране може да доведе до рязко повишаване на налягането на съпротива срещу властите и до много сериозни етнически конфликти“, коментира проф. Радулов. По думите му това ни чака следващите години, защото не е само циганската махала до Асеновград, а има такива край Пловдив и София. „Това са компактни общности, които общо взето са се капсулирали в себе си. Когато една общност се капсулира, тя е податлива на всякакви влияния. Като че ли най-ефектната демонстрация на това са терористичните  акции, които се случиха в големите градове, край които има точно такива общности. Не казвам обаче, че това може да доведе до терористични акции“, допълни проф. Радулов. Той обърна внимание, че тази година и следващите две, ще има сериозни суми, отпуснати за поредното ромско включване. „Някъде става дума за около 80 млн. евро. Нашата страна и Европейският съюз дадоха вече за различни ромски включвания може би над 500 млн. евро. Както виждате резултатът е все по-капсулирани общности, които не се водят от законите на страната, а от своите вътрешни правила и начин на живот, които са си определили от преди 100 години“, коментира проф. Радулов. Експертът поясни, че продължават да се продават булки, малки деца да се женят едни за други. „Изобщо тези хора продължават да живеят в един родовообщинен строй, който се ръководи от вътрешни правила, различни от тези на държавата. Това неминуемо ще доведе до сериозни конфликти. Все повече конфликти между близо живеещите българи и ромските общности възникват, като агресията при всички положения се извършва първо от ромите“, допълни експертът по национална сигурност. \r\nДеница КИТАНОВА", "date": "2017.07.01", "title": "Проф. Николай Радулов, експерт: Конфликтът в Асеновград е „врящо гърне“ - да се махне капакът и да се отпуши напрежението зависи от управляващите"}
{"url": "http://www.focus-news.net/news/2017/07/01/2410875/mvr-ubitiyat-v-stolitsata-mazh-e-na-61-godini-politsiyata-razpitva-zhenata-koyato-e-zhivyala-s-nego.html", "text": "Убитият мъж от тази нощ е на 61 години. Това съобщиха за Агенция „Фокус“ от пресцентъра на МВР. Сигналът за инцидента е подаден към 2.00 часа през нощта. От МВР уточниха, че най-вероятно става въпрос за битов скандал. В полицията се разпитва жена, с която мъжът е живял. Убийството е станало в столичния кв. „Толстой“.", "date": "2017.07.01", "title": "МВР: Убитият в столицата мъж е на 61 години, полицията разпитва жената, която е живяла с него"}
{"url": "http://www.focus-news.net/news/2017/07/01/2410866/nimh-kam-1500-chasa-nay-visokata-temperatura-v-stranata-e-izmerena-v-ruse-42-gradusa.html", "text": "Към 15.00 часа най-високата температура в страната е измерена в Русе – 42 градуса. Това съобщиха за Агенция „Фокус“ от Националния институт по метеорология и хидрология (НИМХ) към Българската академия на науките (БАН). Високи са били температурите в Сандански, където термометрите са показвали 41 градуса, както и в Плевен, Ловеч и Свищов, където са измерени 40 градуса. 39 градуса са измерени в Хасково, Кюстендил, Силистра, Кнежа и Лом, а в Кърджали, Гоце Делчев и Сливен температурата е била 38 градуса. В София  са измерени 37,4 градуса. От НИМХ обясниха, че е обичайно  времето в началото на юли да бъде горещо, но поясниха, че някои от измерените температури са малко над нормата. \r\nДеница КИТАНОВА", "date": "2017.07.01", "title": "НИМХ: Към 15.00 часа най-високата температура в страната е измерена в Русе – 42 градуса"}
{"url": "http://www.focus-news.net/news/2017/07/01/2410874/burgas-rayonna-prokuratura-nesebar-e-zadarzhala-za-72-ch-dvama-ruski-grazhdani-nanesli-telesni-povredi-na-politsai-v-sveti-vlas.html", "text": "Районна прокуратура – Несебър е задържала за 72 ч. двама руски граждани, нанесли телесни повреди на полицейски служители в град Свети Влас. Това съобщиха от Апелативна прокуратура-Бургас. Задържани за 72 часа са руските граждани Сергей Е. (56 г.) и Евгений Е. (36 г.). Сергей Е. привлечен като обвиняем за това, че на 29 юни 2017 г. около 21.00 ч. в апартамент в „Гранд хотел Свети Влас” е причинил лека телесна повреда, като ударил с ръка в лицето полицейски служител, който изпълнявал служебните си задължения. Евгений Е. е привлечен като обвиняем за това, че е причинил лека телесна повреда - удари в гръб и в областта на бъбреците с крак на друг полицейски служител.\r\nТой е обвинен и за това, на 29 юни 2017 г., около 20.30 ч., е счупил елемент от стъклен купол в ресторант в хотела, след като хвърлил върху него стъклена чаша.\r\nПредстои Районна прокуратура – Несебър да внесе в съда искане за определяне на постоянна мярка за неотклонение „задържане под стажа” спрямо обвиняемите.", "date": "2017.07.01", "title": "Бургас: Районна прокуратура – Несебър е задържала за 72 ч. двама руски граждани, нанесли телесни повреди на полицаи в Свети Влас"}
{"url": "http://www.focus-news.net/news/2017/07/01/2410867/pleven-zhiten-masiv-gori-v-blizost-do-kv-druzhba-v-grada-oganyat-e-lokaliziran.html", "text": "Житен масив гори в близост до кв. „Дружба“ в Плевен. Това съобщиха за Агенция „Фокус“ от пресцентъра на МВР. Сигналът е подаден в 12.18 часа. Унищожени са около 100 дка насаждения. Огънят е локализиран, но огнеборци с 4 противопожарни автомобила продължават действията по гасенето. Няма пострадали хора. \r\nИван ЛАЗАРОВ", "date": "2017.07.01", "title": "Плевен: Житен масив гори в близост до кв. „Дружба“ в града, огънят е локализиран"}
{"url": "http://www.focus-news.net/news/2017/07/01/2410879/the-independent-dvama-dushi-sa-arestuvani-na-londonskoto-letishte-hiytrou-po-podozrenie-v-terorizam.html", "text": "Двама мъже са арестувани на летище \"Хийтроу\" в британската столица Лондон по подозрение за тероризъм, съобщава вестник The Independent. \r\nУточнява се, че задържаните са пристигнали в Обединеното кралство с полет от Турция. \r\nМъжете, и двамата на 21-годишна възраст, са от Лестър и Бирмингам. Те са задържани от детективите за борба с тероризма малко след 10 часа в събота и са отведени разпит по подозрение за подготовка за терористични актове. От полицията уверяват, че не съществува непосредствена заплаха за обществеността.", "date": "2017.07.01", "title": "The Independent: Двама души са арестувани на лондонското летище \"Хийтроу\" по подозрение в тероризъм"}
{"url": "http://www.focus-news.net/news/2017/07/01/2410876/veliko-tarnovo-gazoprovodna-traba-e-spukana-pri-izkopni-deynosti-v-gorna-oryahovitsa-avariyata-e-ovladyana.html", "text": "Газопроводна тръба е спукана при изкопни дейности в Горна Оряховица. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Велико Търново. На 30 юни 2017 г. в 12.06 часа в Оперативен център – Велико Търново е получен сигнал от за оказване на техническа помощ при спукана тръба от градска газопреносна мрежа на ул. „Хан Крум“ в града. Аварията е била овладяна.\r\nНадежда КРЪСТЕВА", "date": "2017.07.01", "title": "Велико Търново: Газопроводна тръба е спукана при изкопни дейности в Горна Оряховица, аварията е овладяна"}
{"url": "http://www.focus-news.net/news/2017/07/01/2410868/tssmp-yambol-nyama-sluchai-na-postradali-hora-vsledstvie-na-visokite-temperaturi.html", "text": "Няма случаи на пострадали хора вследствие на високите температури. Това съобщиха за Агенция „Фокус“ от Центъра за спешна медицинска помощ – Ямбол. От сутринта са посетени 8 адреса на хора, които са потърсили спешна медицинска помощ. Два от сигналите са били за колабирали хора. Единият случай е вследствие на алкохол, а за другия причината не е ясна. \r\nДеница КИТАНОВА", "date": "2017.07.01", "title": "ЦСМП – Ямбол: Няма случаи на пострадали хора вследствие на високите температури"}
{"url": "http://www.focus-news.net/news/2017/07/01/2410881/dvama-balgarski-grazhdani-sa-pochinali-pri-tezhka-katastrofa-v-turtsiya.html", "text": "Двама български граждани са загинали, а други шестима са ранени при катастрофа в Турция.  Това съобщиха за Агенция \"Фокус\" от Министерство на външните работи. Микробус със софийска регистрация се е сблъскал челно с пътнически микробус с турски номера днес на пътя Кония – Караман в Турция. В резултат на тежка катастрофа, двама български граждани са починали. Пострадалите в катастрофата български граждани са транспортирани и настанени за лечение в болници в гр. Кония. Самоличността на починалите засега не е официално потвърдена.  \r\nПосолството на Република България в Анкара е в непрекъсната връзка с роднините на пострадалите в тежка катастрофа в Турция български граждани и им оказва необходимото съдействие. Българският консул в Анкара Георги Пантелеев ще посети болниците, където са настанени за лечение пострадалите.", "date": "2017.07.01", "title": "Двама български граждани са починали при тежка катастрофа в Турция"}
{"url": "http://www.focus-news.net/news/2017/07/01/2410869/mbal-pazardzhik-40-dushi-sa-potarsili-pomosht-v-speshnoto-otdelenie-dvama-ot-tyah-sa-kolabirali-zaradi-visokite-temperaturi.html", "text": "От сутринта до момента през Спешното отделение на МБАЛ - Пазарджик са преминали общо 40 души, каза за Радио „Фокус“ – Пазарджик началникът на отделението д-р Лидия Гочева. Тя поясни, че само двама от тях са колабирали заради високите температури. „Няма сериозни случаи, повечето от потърсилите помощ са възрастни хора с хронични заболявания. Те се оплакват обикновено от общо неразположение и повръщане“, поясни д-р Гочева. \r\nТя каза също, че през вчерашния ден през отделението са преминали 44 души, а през изминалата нощ – 37, като не може да се каже, че има увеличение, тъй като е обичайно в почивните дни потърсилите помощ да са около 60 души на смяна.\r\nТеодора ДИМИТРОВА", "date": "2017.07.01", "title": "МБАЛ - Пазарджик: 40 души са потърсили помощ в Спешното отделение, двама от тях са колабирали заради високите температури"}
{"url": "http://www.focus-news.net/news/2017/07/01/2410885/blagoevgrad-izklyuchitelno-intenziven-e-trafikat-na-gkpp-kulata-promahon-obrazuvat-se-koloni-ot-leki-i-tovarni-avtomobili.html", "text": "Изключително интензивен е трафикът на ГКПП „Кулата-Промахон“. Това каза за Радио „Фокус“ – Пирин дежурният служител в Областно пътно управление-Благоевград. Образуват се колони от леки и товарни автомобили. \r\nВ една пътна лента се извършва движението на второкласен път 19 между Симитли и прохода Предел от км 5+000 до км 21+500, поради косене от ляво и дясно на пътя. Нормално интензивен е трафикът по главен път Е-79 и второкласен път 19 Симитли-Гоце Делчев. Двупосочно движение в една пътна лента се извършва на главен път Е-79 между Благоевград и Кресненското ханче от км 363+000 до км 392+000, заради косене от двете страни на пътя. Двупосочно движение в една лента се извършва на третокласен път 1972 между селата Блатска и Абланица при км 7+700, заради активизирало се свлачище. Подкопано е дясното платно за движение на третокласен път 198 Гоце Делчев-Катунци-Петрич при км 38+380, в село Горно Спанчево, поради разрушена подпорна стена с дължина 15 метра. Шофьорите да се движат с повишено внимание на второкласен път 84 Звъничево-Ветрен дол-Велинград-Юндола-Якоруда-о.п. Разлог при км 98+500, тъй като е стеснен участък поради дестабилизиран банкет в ляво. Движението е урегулирано с необходимите пътни знаци.\r\nОт Областно пътно управление-Благоевград отправят апел към водачите на превозни средства да шофират внимателно и да спазват пътната сигнализация.\r\nНатали СТЕФАНОВА", "date": "2017.07.01", "title": "Благоевград: Изключително интензивен е трафикът на ГКПП „Кулата-Промахон“, образуват се колони от леки и товарни автомобили"}
{"url": "http://www.focus-news.net/news/2017/07/01/2410870/d-r-ivan-tsvetkov-stolichen-zoopark-na-mechkite-i-sibirskiya-tigar-ne-im-ponasyat-zhegite-i-te-predpochitat-da-stoyat-na-syanka-ili-vav-vodata.html", "text": "Мечките, които имат пълни басейни в момента, предпочитат да са в тези басейни. Което означава, че високите температури много не им понасят. Сибирският тигър също обича да е някъде на сянка или да е във водата. Това каза в интервю за Агенция „Фокус“ д-р Иван Цветков, ветеринарен лекар и отговорник сектор „Тревопасни и примати“ в Зоологическа градина – София. „Много малко са тези маймуни, които реагират положително на течаща вода. От маркуч имам предвид“, посочи д-р Цветков. Според него в горещите летни дни животните в зоопарка предпочитат сянката, в най-топлите часове на денонощието, като на тях им се осигурява прясна студена вода по два пъти на ден, като част от обитателите разполагат със собствени басейни, които използват за разхлаждане. „Имам предвид, при моите тревопасни животни, това е хипопотамът на първо време. Бях свидетел на това как, като му отвориха сутринта към 10.30 часа да излезе навън, той веднага влезе в басейна в рамките на броени секунди“, съобщи д-р Цветков. По думите му други животни, като слоницата Артайда, разполагат с външен басейн, но не го използват. „При нея практикуваме душ. Един студен душ – пълним едно тяло с обем 1 кубически метър, 1 тон вода. И с водна помпа изпомпваме количеството в рамките на 15-20 минути, през което време тя с удоволствие приема този душ“, посочи той. Според него хипопотамът Емилио също има външен басейн и го използва пълноценно. „Има животни, на които не можем да предложим тази услуга, тъй като ги е страх от водата. Имаме предвид някои видове котки, които бягат. Маймуните също“, съобщи ветеринарят. По думите му от настъпването на горещите дни, в зоологическата градина са преминали на летен режим, при който на животните се предоставя възможност да си избират къде да отидат на по-хладно място. „Не им затваряме въобще вратите. В зала „Гиганти“, вратите, които отделят вътрешните от външните помещения и дворове, въобще не се затварят. Тоест животните могат да си излязат на хлад през нощта, ако го предпочетат този вариант. Или да си останат вътре. Тяхна работа. Това се практикува при зала „Гиганти“ от 10 дена и при маймуните. Просто им предоставяме възможност сами да направят своя избор къде да бъдат“, посочи д-р Цветков.\r\nСтефан ПЕТРОВ", "date": "2017.07.01", "title": "Д-р Иван Цветков, Столичен зоопарк: На мечките и сибирския тигър не им понасят жегите и те предпочитат да стоят на сянка или във водата"}
{"url": "http://www.focus-news.net/news/2017/07/01/2410878/oblastno-patno-upravlenie-plovdiv-asfaltovite-nastilki-v-oblastta-sa-s-mnogo-visoki-temperaturi-i-mogat-da-prichinyat-pukane-na-gumi-vodachite-da-sa-po-vnimatelni.html", "text": "Асфалтовите настилки в Пловдивска област са с много високи температури и могат да причинят пукане на гуми, водачите да са по-внимателни. Това каза за Радио „Фокус“ – Пловдив дежурният в Областно пътно управление-Пловдив във връзка с жегите и обявените температурни рекорди. По думите му температурата на пътните настилки е с около 10-15 градуса по-висока от тази на въздуха и има възможност да причини неприятности за шофьорите. Дежурният посъветва да се пътува в ранните сутрешни или в по-късните вечерни часове, за да могат водачите да достигнат безпрепятствено до желаната дестинация.\r\nТони МИХАЙЛОВ", "date": "2017.07.01", "title": "Областно пътно управление-Пловдив: Асфалтовите настилки в областта са с много високи температури и могат да причинят пукане на гуми, водачите да са по-внимателни"}
{"url": "http://www.focus-news.net/news/2017/07/01/2410880/kyustendil-dva-ekipa-na-pozharnata-i-gorski-sluzhiteli-gasyat-pozhar-mezhdu-selata-dragovishtitsa-i-stensko.html", "text": "Два екипа на пожарната и горски служители гасят пожар между селата Драговищица и Стенско. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите й се е запалила храстовидна растителност. Няма опасност за населението или за домовете на хората в района. \r\nПрез днешния ден в тревни площи са възникнали пожари на различни места в региона. Пожари са гасени в Дупница и Раненци.\r\nВенцеслав ИЛЧЕВ", "date": "2017.07.01", "title": "Кюстендил: Два екипа на пожарната и горски служители гасят пожар между селата Драговищица и Стенско"}
{"url": "http://www.focus-news.net/news/2017/07/01/2410882/telma-makedoniya-nakazatelniyat-sad-v-skopie-othvarli-vsichki-iskaniya-za-zadarzhane-na-spetsializiranata-prokuratura-chaka-se-reshenieto-za-titanik-target-i-krepost.html", "text": "Наказателният съд на Македония отхвърли всички искания за арест, поискани от Специализираната прокуратура с изключение на тези дела, за които все още не е изтекъл срокът за взимане на решения - \"Титаник\", \"Таргет\" и \"Крепост\", по които обвиняеми са бившият министър-председател Никола Груевски и бившият шеф на разузнавателните служби Сашо Миялков, предава скопският телевизионен канал \"Телма\". \r\nВременно отнемане на документи за пътуване е мярката, наложена на заподозрените по делото \"Тарифа\" - Д.Б., М.С. и Н.Ѓ., както и за Н.С., заподозрян по случая \"Трезор\" за доставка на оборудване за следене на електронните комуникации на стойност от 860 хил. евро. \r\nСъщите мерки са приети и за Т.Г., Д.Д., М.Т., Д.Г. и В.Т., заподозрени по делото\"Топлик\", но и за А.Д.А, Е.Н., Н.Р. и М.З. заподозрени по делото \"Тротил\".\r\nСрещу решенията е предвидено право на обжалване пред Апелативния съд в срок от три дни от получаване на му.\r\nТази вече в 21.40 часа (местно време)  изтича срока за произнасянето на Наказателния съд по делата \"Титаник\", \"Таргет\" и \"Трезор\", по които Специализираната прокуратура изисква задържане на Сашо Миялков.", "date": "2017.07.01", "title": "\"Телма\" (Македония): Наказателният съд в Скопие отхвърли всички искания за задържане на Специализираната прокуратура, чака се решението за \"Титаник\", \"Таргет\" и \"Крепост\""}
{"url": "http://www.focus-news.net/news/2017/07/01/2410884/nova-tv-makedoniya-zasedanieto-na-nakazatelniya-sad-v-skopie-otneti-sa-pasportite-na-28-obvinyaemi-domashen-arest-za-kmeta-na-bitolya.html", "text": "Паспортите на 28 лица са отнети с досегашните мерки, наложени от Наказателния съд в Скопие на лицата, обвинени по случаите, по които работеше Специализираната прокуратура, съобщава скопското електронно издание \"Нова ТВ\". За повечето от лицата, за които Специализираната прокуратура поиска арест, бе определена по-лека форма на мярка, т.е. отнемане на паспорт и изискване за редовно явяване в съда. \r\nБившите министри в правителството на ВМРО-ДПМНЕ, Елизабета Канческа Милевска и Владимир Пешевски, са между онези, които остават без паспорти. Милевска трябва да се явява в съда всеки понеделник, а Пешевски всеки вторник. Без паспорт ще остане и бившият директор на Агенцията за държавни пътища Любчо Георгиесвки. \r\nУ дома ще прекарат отпуските си и редакторката на \"Вечер\" Ивона Талевска и нейният колега Драган Павлович Латас, след като магистратите им наложиха същата мярка. \r\nДосега най-високата предпазна мярка бе произнесена срещу кмета на Битоля Владимир Талевски, който ще остане под домашен арест. \r\nДо края на деня Наказателният съд трябва да реши по изискванията за задържане по всички дела на Специализираната прокуратура.  Това са \"Титаник\" и \"Таргетt\" т.е. обвиненията, които се отнасят до Никола Груевски и Сашо Миялков.", "date": "2017.07.01", "title": "\"Нова ТВ\" (Македония): Заседанието на Наказателния съд в Скопие: Отнети са паспортите на 28 обвиняеми, домашен арест за кмета на Битоля"}
{"url": "http://www.focus-news.net/news/2017/07/01/2410891/pregled-na-mezhdunarodnite-novini-do-18-chasa-agentsiya-fokus.html", "text": "***\r\nЛондон. Двама мъже са арестувани на летище \"Хийтроу\" в британската столица Лондон по подозрение за тероризъм. \r\nУточнява се, че задържаните са пристигнали в Обединеното кралство с полет от Турция. \r\nМъжете, и двамата на 21-годишна възраст, са от Лестър и Бирмингам. Те са задържани от детективите за борба с тероризма малко след 10 часа в събота и са отведени разпит по подозрение за подготовка за терористични актове. От полицията уверяват, че не съществува непосредствена заплаха за обществеността.\r\n***\r\nСкопие. Наказателният съд на Македония отхвърли всички искания за арест, поискани от Специализираната прокуратура с изключение на тези дела, за които все още не е изтекъл срокът за взимане на решения - \"Титаник\", \"Таргет\" и \"Крепост\", по които обвиняеми са бившият министър-председател Никола Груевски и бившият шеф на разузнавателните служби Сашо Миялков, предава скопският телевизионен канал \"Телма\". \r\nВременно отнемане на документи за пътуване е мярката, наложена на заподозрените по делото \"Тарифа\" - Д.Б., М.С. и Н.Ѓ., както и за Н.С., заподозрян по случая \"Трезор\" за доставка на оборудване за следене на електронните комуникации на стойност от 860 хил. евро. \r\nСъщите мерки са приети и за Т.Г., Д.Д., М.Т., Д.Г. и В.Т., заподозрени по делото\"Топлик\", но и за А.Д.А, Е.Н., Н.Р. и М.З. заподозрени по делото \"Тротил\".\r\nСрещу решенията е предвидено право на обжалване пред Апелативния съд в срок от три дни от получаване на му.\r\nТази вече в 21.40 часа (местно време) изтича срока за произнасянето на Наказателния съд по делата \"Титаник\", \"Таргет\" и \"Трезор\", по които Специализираната прокуратура изисква задържане на Сашо Миялков. \r\n***\r\nСкопие. Паспортите на 28 лица са отнети с досегашните мерки, наложени от Наказателния съд в Скопие на лицата, обвинени по случаите, по които работеше Специализираната прокуратура, съобщава скопското електронно издание \"Нова ТВ\". За повечето от лицата, за които Специализираната прокуратура поиска арест, бе определена по-лека форма на мярка, т.е. отнемане на паспорт и изискване за редовно явяване в съда. \r\nБившите министри в правителството на ВМРО-ДПМНЕ, Елизабета Канческа Милевска и Владимир Пешевски, са между онези, които остават без паспорти. Милевска трябва да се явява в съда всеки понеделник, а Пешевски всеки вторник. Без паспорт ще остане и бившият директор на Агенцията за държавни пътища Любчо Георгиесвки. \r\nУ дома ще прекарат отпуските си и редакторката на \"Вечер\" Ивона Талевска и нейният колега Драган Павлович Латас, след като магистратите им наложиха същата мярка. \r\nДосега най-високата предпазна мярка бе произнесена срещу кмета на Битоля Владимир Талевски, който ще остане под домашен арест. \r\nДо края на деня Наказателният съд трябва да реши по изискванията за задържане по всички дела на Специализираната прокуратура. Това са \"Титаник\" и \"Таргет\" т.е. обвиненията, които се отнасят до Никола Груевски и Сашо Миялков.\r\n***\r\nСкопие. Специализираната прокуратура на Македония ще внесе в понеделник жалби по решенията на Наказателния съд в Скопие, потвърдиха за телевизионния канал \"ТВ 21\".\r\nСрокът за обжалване е три дни след изнасянето на решението. По жалбите трябва да се произнесе Апелативният съд. \r\nПо-рано в събота Наказателният съд на Македония отхвърли всички искания за арест, поискани от Специализираната прокуратура с изключение на тези дела, за които все още не е изтекъл срокът за взимане на решения - \"Титаник\", \"Таргет\" и \"Крепост\", по които обвиняеми са бившият министър-председател Никола Груевски и бившият шеф на разузнавателните служби Сашо Миялков, предава скопският телевизионен канал \"Телма\". \r\nТази вече в 21.40 часа (местно време) изтича срока за произнасянето на Наказателния съд по делата \"Титаник\", \"Таргет\" и \"Трезор\", по които Специализираната прокуратура изисква задържане на Сашо Миялков.\r\n***\r\nВашингтон. Най-малко 17 души са ранени по време на стрелба, открита в нощен клуб в американския щат Арканзас.\r\nЕдин човек е в критично състояние. Най-младият пострадал е на 16 години. \r\nПолицията е пристигнала в клуба „Пауър Лондж“ в град Литъл Рок в 2:30 часа през нощта местно време (10.30 сутринта българско време). \r\nПолицията изключва възможността за тероризъм и е на мнение, че става дума за разраснал се скандал. \r\n***\r\nБагдад. Иракската армия е освободила от „Ислямска държава“ още два района и мост в стария град на Мосул, предаде РИА Новости.\r\n„Силите на полицията освободиха районите „Баб Джадид“ и „Ал Арбия“. Установен е контрол над железния мост в стария град на десния бряг на река Тигър“, съобщава иракското командване. \r\nОперацията по освобождаването на града продължава при подкрепата на международната коалиция начело със САЩ от октомври 2016 г.", "date": "2017.07.01", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/07/01/2410883/zhegata-vze-5-zhertvi-v-sofiya-stotitsi-hora-v-tsyalata-strana-sa-potarsili-meditsinska-pomosht-zaradi-visokite-temperaturi-obzor.html", "text": "До този момент в София са регистрирани 5 смъртни случая вследствие на високите температури, съобщават от Центъра за спешна медицинска помощ. Общо сигналите за хора с влошено здравословно състояние заради летните горещини са около 180, 18 от които са за колабирали хора. Сред тях има деца между 13 и 17 години, 30-40-годишни и възрастни хора. Постъпили са и множество повиквания за сърдечно-съдови проблеми. \r\nВ столицата през последните два дни 18 души са потърсили помощ в УМБАЛСМ „Пирогов“ заради жегите, като най-честите оплаквания са заради хипертония, хипотония и колапс. Имало е и случай на инфаркт. \r\nОсвен в столицата, сигнали за хора, пострадали от горещото време, бяха подавани във всички спешни центрове в страната.\r\nВ Ловеч 50  души са потърсили медицинска помощ. Те са постъпили в Спешната помощ с хипертонични кризи, но остри състояния на този етап няма. \r\nНа 28 сигнала са се отзовали екипите на Спешна помощ в Пловдив от началото на деня. 4 от случаите касаят припадане на улицата в резултат на жегата. Останалите 24 сигнала се отнасят до обичайните случаи по домовете при горещо време: високо кръвно, ниско кръвно, сърдечно болни. Пострадалите от високите температури са предимно възрастни хора. \r\nВ Силистра 1 човек е колабирал, но е отказал транспорт до Спешно отделение.\r\nОт лекарска помощ във Варна са се нуждаели 3 жени. На две от тях им е прилошало на работното място, а третият случай е свързан с жена, която се е почувствала след плаж.\r\nПовече от 15 души са потърсили спешна помощ заради прилошаване, високо кръвно и сърдечни проблеми в Добрич, а във Велико Търново – 4. \r\nВ Кюстендил трима души са колабирали заради горещините, а в Пазарджик през спешното отделение са преминали над 40 пациенти с различни оплаквания. Повечето от тях са възрастни хора с хронични заболявания. \r\nКъм 15.00 часа най-високата температура в страната е измерена в Русе – 42 градуса. Високи са били температурите в Сандански, където термометрите са показвали 41 градуса, както и в Плевен, Ловеч и Свищов, където са измерени 40 градуса. 39 градуса са измерени в Хасково, Кюстендил, Силистра, Кнежа и Лом, а в Кърджали, Гоце Делчев и Сливен температурата е била 38 градуса. В София са измерени 37,4 градуса. От НИМХ обясниха, че е обичайно времето в началото на юли да бъде горещо, но поясниха, че някои от измерените температури са малко над нормата. \r\nМедиците съветват хората със здравословни проблеми да избягват излизания навън по време на горещините, да пият много течности, да ядат по-лека храна и да избягват консумацията на алкохол.", "date": "2017.07.01", "title": "Жегата взе 5 жертви в София, стотици хора в цялата страна са потърсили медицинска помощ заради високите температури (ОБЗОР)"}
{"url": "http://www.focus-news.net/news/2017/07/01/2410887/tssmp-sofiya-nad-220-dushi-sa-potarsili-speshna-meditsinska-pomosht-zaradi-zhegite-a-nad-30-ot-tyah-sa-kolabirali.html", "text": "Над 220 вече са повикванията за спешна медицинска помощ, вследствие на високите температури днес. Това съобщиха за Агенция „Фокус“ от Центъра за спешна медицинска помощ (ЦСМП) в София. Починалите до момента остават 5. „Над 30 са колабиралите. Обслужили сме около 20 деца. В последните 2 часа намаляха уличните адреси, което означава, че може би хората чуха и се прибраха по къщите си“, коментираха още от ЦСМП-София.\r\nЛюба АЛЕКСИЕВА", "date": "2017.07.01", "title": "ЦСМП-София: Над 220 души са потърсили спешна медицинска помощ заради жегите, а над 30 от тях са колабирали"}
{"url": "http://www.focus-news.net/news/2017/07/01/2410893/vratsa-zadarzhani-sa-trima-izvarshiteli-na-grabezh-i-poboy-nad-mazh-ot-grada.html", "text": "Трима извършители на грабеж са задържани в резултат на разследване, проведено от служители на Главна дирекция \"Национална полиция\" и ОДМВР-Враца. Това съобщиха от пресцентъра на МВР. Действията са реализирани под наблюдението на прокуратурата \r\nРазследването е започнало на 13 март тази година след подаден сигнал за извършено нападение над мъж от Враца. По данни на потърпевшия, след нанесен побой трима неизвестни са му отнели чантата с крупна сума пари и лични документи. \r\nСлед извършения оглед, по случая веднага било образувано досъдебно производство. В хода на оперативните действия, ръководени от криминалисти от ГД „Национална полиция“ и проведени под наблюдението на прокуратурата, били установени и задържани тримата извършители – Д. С. /27 г./, М. Д. /31 г./, криминално проявени и осъждани, и Ц. И. /40 г./. \r\nС разпореждане на прокуратурата мярката им за задържане е удължена до 72 часа, а работата по документиране на престъпната им дейност продължава.", "date": "2017.07.01", "title": "Враца: Задържани са трима извършители на грабеж и побой над мъж от града"}
{"url": "http://www.focus-news.net/news/2017/07/01/2410889/tssmp-yambol-petima-dushi-sa-potarsili-speshna-meditsinska-pomosht-zaradi-zhegite.html", "text": "Петима души са потърсили спешна помощ заради жегите. Това съобщиха за Агенция „Фокус“ от Центъра за спешна медицинска помощ – Ямбол. Четирима души са потърсили помощ заради високо кръвно. Един човек е получил колапс. \r\nДеница КИТАНОВА", "date": "2017.07.01", "title": "ЦСМП – Ямбол: Петима души са потърсили спешна медицинска помощ заради жегите"}
{"url": "http://www.focus-news.net/news/2017/07/01/2410886/tv-21-makedoniya-spetsializiranata-prokuratura-shte-vnese-zhalba-po-resheniyata-na-nakazatelniya-sad.html", "text": "Специализираната прокуратура на Македония ще внесе в понеделник жалби по решенията на Наказателния съд в Скопие, потвърдиха за телевизионния канал \"ТВ 21\".\r\nСрокът за обжалване е три дни след изнасянето на решението. По жалбите трябва да се произнесе Апелативният съд. \r\nПо-рано в събота Наказателният съд на Македония отхвърли всички искания за арест, поискани от Специализираната прокуратура с изключение на тези дела, за които все още не е изтекъл срокът за взимане на решения - \"Титаник\", \"Таргет\" и \"Крепост\", по които обвиняеми са бившият министър-председател Никола Груевски и бившият шеф на разузнавателните служби Сашо Миялков, предава скопският телевизионен канал \"Телма\". \r\nТази вече в 21.40 часа (местно време) изтича срока за произнасянето на Наказателния съд по делата \"Титаник\", \"Таргет\" и \"Трезор\", по които Специализираната прокуратура изисква задържане на Сашо Миялков.", "date": "2017.07.01", "title": "\"ТВ 21\" (Македония): Специализираната прокуратура ще внесе жалба по решенията на Наказателния съд"}
{"url": "http://www.focus-news.net/news/2017/07/01/2410888/mkd-makedoniya-v-posledniya-moment-spetsializiranata-prokuratura-e-predstavila-novi-dokazatelstva-po-delata-titanik-target-i-krepost.html", "text": "В късните часове на петък Специализираната прокуратура е представила нови доказателства по ключовите дела \"Титаник\", \"Таргет\" и \"Крепост\", обвиняеми по които са бившият министър-председател Никола Груевски от ВМРО-ДПМНЕ и бившият шеф на разузнавателните служби Сашо Миялков, съобщава електронното издание МКД.\r\nСъответните документи са предадени само два часа преди изтичането на мандата на органа, уточняват от редакцията.", "date": "2017.07.01", "title": "МКД (Македония): В последния момент: Специализираната прокуратура е представила нови доказателства по делата \"Титаник\", \"Таргет\" и \"Крепост\""}
{"url": "http://www.focus-news.net/news/2017/07/01/2410895/tass-prezidentat-na-rusiya-i-emirat-na-katar-sa-obsadili-krizata-okolo-doha.html", "text": "Президентът на Русия Владимир Путин е провел телефонен разговор с емира на Катар Тамим Бин Хамад ал Тани относно кризата в отношенията между Доха и няколко други държави, съобщиха в събота от пресслужбата на Кремъл, предава ТАСС. \r\n„Обстойно е обсъден въпросът за кризата в отношенията между Катар и няколко други държави. Владимир Путин подчерта важността на политическо-дипломатическите усилия, насочени към преодоляване на съществуващите разногласие и нормализиране на създалата нелесна ситуация“, посочиха руските власти. Те допълниха, че разговорът е бил проведен по инициатива на катарската страна.  Мария Динкова", "date": "2017.07.01", "title": "ТАСС: Президентът на Русия и емирът на Катар са обсъдили кризата около Доха"}
{"url": "http://www.focus-news.net/news/2017/07/01/2410899/sport-novak-dzhokovich-specheli-tenis-turnira-na-treva-v-iystbarn.html", "text": "Сърбинът Новак Джокович спечели тенис турнира на трева в Ийстбърн. Той надделя над французина Гаел Монфис в два сета с 6:3, 6:4. Това е едва втората титла на Джокович за този сезон и добър старт преди началото на Уимбълдън.", "date": "2017.07.01", "title": "Спорт: Новак Джокович спечели тенис турнира на трева в Ийстбърн"}
{"url": "http://www.focus-news.net/news/2017/07/01/2410892/tssmp-varna-obshto-petima-dushi-sa-potarsili-speshna-meditsinska-pomosht-zaradi-zhegite.html", "text": "Общо петима души са потърсили спешна помощ заради жегите. Това съобщиха за Агенция „Фокус“ от Центъра за спешна медицинска помощ – Варна. Към 15.00 часа три жени са потърсили спешна медицинска помощ вследствие на високите температури. Към 18.00 часа има регистрирани още два случая. Мъж е колабирал в заведение, а жена на плажа. \r\nДеница КИТАНОВА", "date": "2017.07.01", "title": "ЦСМП - Варна: Общо петима души са потърсили спешна медицинска помощ заради жегите"}
{"url": "http://www.focus-news.net/news/2017/07/01/2410898/kyustendil-vremenno-dvizhenieto-se-osashtestvyava-samo-v-izprevarvashtata-lenta-pri-km-82-v-rayona-predi-tunel-kocherinovo-na-avtomagistrala-struma-v-posoka-blagoevgrad-poradi-katastrofa.html", "text": "Временно движението се осъществява само в изпреварващата лента при км 82 в района преди тунел \"Кочериново\" на автомагистрала \"Струма\" в посока Благоевград, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \" Пътна полиция\".", "date": "2017.07.01", "title": "Кюстендил: Временно движението се осъществява само в изпреварващата лента при км 82 в района преди тунел \"Кочериново\" на автомагистрала \"Струма\" в посока Благоевград, поради катастрофа"}
{"url": "http://www.focus-news.net/news/2017/07/01/2410877/faz-helikopter-s-tlennite-ostanki-na-helmut-kol-katsna-v-rodniya-mu-ludvigshafen.html", "text": "Хеликоптер на федералната германска полиция върна ковчега с тленните останки на \"стария канцлер\" Хелмут Кол в родния му град Лудвигсхафен, провинция Рейнланд-Пфалц, съобщава националният ежедневник Die Frankfurter Allgemeine Zeitung. \r\nМашината, която излетя след европейската паметна церемония в Страсбург, Франция, се приземи в следобедните часове на специално обособен от правоохранителните органи терен. Оттам тялото на Хелмут Кол ще бъде транспортирано под конвой до центъра на града, където гражданите да кажат последно сбогом на канцлера, който направи възможно обединението на Германия.", "date": "2017.07.01", "title": "FAZ: Хеликоптер с тленните останки на Хелмут Кол кацна в родния му Лудвигсхафен"}
{"url": "http://www.focus-news.net/news/2017/07/01/2410890/d-r-marina-ivanova-chetiri-lapi-v-letnite-zhegi-nikoga-ne-tryabva-da-ostavyame-domashniya-lyubimets-sam-v-kola-parkirana-navan.html", "text": "Нещо, за което трябва да сме изключително внимателни, е никога и по никаква причина да не оставяме само животно в кола, паркирана навън. Дори в дни, в които не виждаме пряко слънцето и не усещаме неговата топлина, за съвсем кратко време животното може да изпадне в топлинен шок, защото температурата в един затворен автомобил се покачва изключително бързо. Това каза в интервю за Агенция „Фокус“ директорът на фондация „Четири лапи“ д-р Марина Иванова. „Изключително опасни са и топлинният и слънчевият удар. Топлинният удар се получава когато температурата е изключително висока, докато слънчев удар наричаме състоянието, което се получава, когато животното се остави пряко под действието на слънчевите лъчи“, посочи д-р Иванова. Според нея ако имаме животно, което е вързано на двора, трябва да се уверим, че то има сянка, където да може да си почива, защото стоенето под горещите лъчи на слънцето през деня може да бъде изключително опасно. „Първият симптом е много учестено дишане с отворена уста. При котките това е много характерно, защото те по принцип не дишат като кучетата с цел охлаждане, а при тях това се появява вече като симптом на по-притеснително състояние, когато, в най-добрия случай, трябва да се обърнем към нашия ветеринарен лекар“, коментира тя. „След което се зачертават видимите лигавици, устните на животните, конюктивите, то започва да се чувства притеснено, започва да търси начин да се скрие или да избяга, ако е в колата може да чуем скимтене или драскане по вратите“, каза директорът на „Четири лапи“. По думите ѝ ако видим такива симптоми, най-добре е да се обърнем към специализирано лице, а ако това е невъзможно, най-спешната помощ, която можем да окажем на животното е да го преместим възможно най-бързо на сянка. „В никакъв случай не трябва да се залива то със студена вода, защото тогава в организма настъпва шок, а това може да бъде много опасно за живота. Най-добрият вариант е да го занесем някъде на сянка или в прохладна стая, където да го оставим да си почива, да му осигурим малко вода за пиене. И ако видим, че признаците се задълбочават, то тогава задължително животното трябва да бъде закарано за консултация при ветеринарен лекар“, съветва тя. \r\nСтефан ПЕТРОВ", "date": "2017.07.01", "title": "Д-р Марина Иванова, „Четири лапи“: В летните жеги никога не трябва да оставяме домашния любимец сам в кола, паркирана навън"}
{"url": "http://www.focus-news.net/news/2017/07/01/2410897/d-r-marina-ivanova-chetiri-lapi-visokite-temperaturi-ne-sa-nay-golyamoto-udovolstvie-za-domashnite-lyubimtsi-zhegite-sa-riskovi-za-tyah.html", "text": "Разбира се, високите температури не са най-голямото удоволствие за домашните любимци, както и за нас. Всички обичаме лятото, но тези температури, които се очакват, близо 40 градуса, са изключително рискови както за хората, така и за животните. Това каза в интервю за Агенция „Фокус“ директорът на фондация „Четири лапи“ д-р Марина Иванова. „Най-внимателни трябва да сме, ако отглеждаме вкъщи малко кученце или котенце, или възрастно животно, тъй като тяхната способност да се адаптират към променящата се температура и към високите градуси, е доста по несъвършена, в сравнение с животните, които са в зряла възраст“, посочи Иванова. Тя припомни, че кучетата нямат потни жлези и не се изпотяват. „Имат съвсем малка част потни жлези, които са на възглавничките, затова е нормално в големите горещини да оставят важни следи по пода след себе си. Единственият начин за регулиране на тяхната температура е учестеното дишане“, допълни директорът на „Четири лапи“. По думите ѝ това, което можем да направим, като стопани, за да предотвратим настъпването на топлинен удар или да облекчим състоянието на животните в тези горещини, е да им осигурим място, което да е на сянка. „Основно правило е животното винаги да има свободен достъп до прясна вода, защото при това учестено дишане, много голяма част от слюнката се изпарява и по този начин може да настъпи обезводняване“, каза д-р Иванова. Според нея друго важно нещо, за което трябва да сме изключително внимателни, е никога и по никаква причина да не оставяме само животно в кола, паркирана на вън. „Дори в дни, в които не виждаме пряко слънцето и не усещаме неговата топлина, за съвсем кратко време животното може да изпадне в топлинен шок, защото температурата в един затворен автомобил се покачва изключително бързо“, допълни тя. По думите ѝ трябва да сме внимателни и с дребните бозайници и ако отглеждаме морски свинчета, зайчета или хамстери,  да проверим  дали тяхната къщичка или аквариум не се намира в близост до прозорец, който е пряко огряван от слънцето, защото това би могло да е много опасно за тях. \r\nСтефан ПЕТРОВ", "date": "2017.07.01", "title": "Д-р Марина Иванова, „Четири лапи“: Високите температури не са най-голямото удоволствие за домашните любимци, жегите са рискови за тях"}
{"url": "http://www.focus-news.net/news/2017/07/01/2410894/tssmp-lovech-poveche-ot-70-dushi-sa-potarsili-prez-denya-speshna-meditsinska-pomosht-zaradi-goreshtinite.html", "text": "Повече от 70 души са потърсили спешна медицинска помощ заради горещините. Това съобщиха за Агенция „Фокус“ от Центъра за спешна медицинска помощ – Ловеч. От сутринта до 14.30 часа 50 души са постъпили в Спешната помощ с хипертонични криза. \r\nСлед 14.30 часа 22 души с високо кръвно налягане и главоболие в областта са обслужени от Спешна помощ. Няма сериозни инциденти. \r\nДеница КИТАНОВА", "date": "2017.07.01", "title": "ЦСМП- Ловеч: Повече от 70 души са потърсили през деня спешна медицинска помощ заради горещините"}
{"url": "http://www.focus-news.net/news/2017/07/01/2410896/tssmp-ruse-10-dushi-sa-kolabirali-prez-denya-vsledstvie-na-visokite-temperaturi.html", "text": "10 души са колабирали през деня вследствие на високите температури. Това съобщиха за Агенция „Фокус“ от Центъра за спешна медицинска помощ – Русе. От 8.30 часа до момента Спешната помощ в областта е обслужила общо 30 случая, като само 10 са били на колабирали хора вследствие на жегите. Област Русе бе сред 17-те области, за които бе обявена най-висока степен на предупреждение за опасни температури. \r\nДеница КИТАНОВА", "date": "2017.07.01", "title": "ЦСМП – Русе: 10 души са колабирали през деня вследствие на високите температури"}
{"url": "http://www.focus-news.net/news/2017/07/01/2410903/vitseprezidentat-iliyana-yotova-digitalizatsiyata-e-resorat-na-badeshteto-na-mariya-gabriel-nyama-da--e-lesno.html", "text": "Дигитализацията е ресорът на бъдещето, на Мария Габриел няма да ѝ е лесно. Това каза вицепрезидентът Илияна Йотова в предаването „Брюксел 1“ по телевизия „Bulgaria on Air“. „Извън нашата политическа принадлежност с Мария Габриел работихме много добре като български евродепутати. Искрено ѝ желая успех на новото поприще. Естония вече започна своето председателство. Неслучайно на представянето от естонска страна заявиха, че техен основен приоритет ще бъде дигитална Европа. Българският еврокомисар поема едно изключително трудно, отговорно, но и много достойно досие. Освен цифровизацията, амбицията на ЕС е да се създадат и много нови работни места“, заяви Йотова. По думите ѝ предварителна калкулация сочи, че ако наистина се създаде единния цифров пазар в трите стълба, ЕС годишно ще генерира 415 млрд. евро. „Това е ресорът на бъдещето и затова казвам, че на Мария Габриел няма да ѝ бъде лесно. Още повече, че тя не застъпва този ресор от началото. Тя довършва мандата на Йотингер – предишният комисар по цифровизацията. Ще трябва да привикне към една създадена система, а и едновременно с това да покаже своето мнение и идеи. Добър знак от България ще бъде да получава сериозна подкрепа и рамо“, допълни тя. Йотова посочи, че това прави добро впечатление винаги. „Стана ми много хубаво за една българка, която е получила признанието на своите колеги от различни страни. Вчерашното заключение на председателството за това тя да бъде комисар е достатъчно показателно“, коментира вицепрезидентът.  \r\nЗа посещението ѝ в Босилеград, Йотова коментира, че е била там във връзка с отбелязването на 100 години от опожаряването на града. „Това, че не дойде самият кмет, който говори, че е от български произход, е достатъчно показателно и за хората от там. Убедена съм, че на следващите избори много ще се замислят. За мен беше важно самото отбелязване, защото историята трябва да се помни и да се използва не като инструмент за конфронтация, а заради самата историческа памет“, добави тя. Що се отнася то политиката като цяло за българите в чужбина, Йотова обясни, че България е в дълг. „Това са хора, които не могат да бъдат поставени под един знаменател. Другата седмица съм поканила вицепремиера Валери Симеонов. Искам да координираме тези действия. Няма подредена стратегия, не е използван ресурсът на тези хора да бъдат лобито на България там, където живеят“, коментира Илияна Йотова. По думите ѝ България е лобито на Сърбия в ЕС. Според нея Сърбия е една от трите държави, в които българското малцинство е признато. „Много сериозно трябва да бъде поставен въпросът за малцинствата. Борим се в Димитровград да има българска паралелка от тази есен, защото за съжаление няма такава“, поясни още Илияна Йотова.", "date": "2017.07.01", "title": "Вицепрезидентът Илияна Йотова: Дигитализацията е ресорът на бъдещето, на Мария Габриел няма да ѝ е лесно"}
{"url": "http://www.focus-news.net/news/2017/07/01/2410907/predstoyashti-sabitiya-v-stranata-za-2-yuli-agentsiya-fokus.html", "text": "***\r\nОт 11.00 часа на лятната естрада в Борисовата градина ще бъде даден старт на първия Фестивал на азиатската култура. Събитието ще бъде открито от Вицепрезидента на Р България Илияна Йотова, Министъра на туризма Николина Ангелкова, както и представители на 12 азиатски посолства у нас. Очаква се и кмета на град София Йорданка Фандъкова. \r\n***\r\nОт 10.00 до 13.00 часа на Женския пазар в градинката на ъгъла на ул. \"Лозенград\" и ул. „Стефан Стамболов\" ще се проведе инициатива от кампанията „Подари си приятел“, организирана от \"Пазари Възраждане\" ЕАД и ОП \"Екоравновесие\".\r\n***\r\nОт 10.00 часа ще се проведе Хайку разходка из София, по време на която поетите пишат хайку стихове. Сборният пункт е пред Столична библиотека.\r\n***\r\nОт 19.00 часа в парк „Заимов“ ще се проведе концерт на „Дикси Бойс Бенд“ като част от лятната културна програма на Столична община. \r\n***\r\nОт 20.00 часа в Голямата зала на Военни клуб музиканти от европейски оркестри ще изнесат концерт. \r\n***\r\nОт 09.00 часа на крепостта \"Царевец\" продължава фестивала \"Ежедневието на средновековен Търновград\". Програмата продължава през целия ден.  \r\n***\r\nОт 11.00 до 17.00 часа на крепостта \"Царевец\" ще се проведе Приключенска игра „Средновековни криминални загадки: Тайната на 9-те ключа“. \r\n***\r\nОт 16.00 часа в концертната зала на град Добрич ще се проведе XIV Международен хоров фестивал „Маестро Захари Медникаров” – Албена - Добрич 2017.\r\n***\r\nОт 10.30 часа ще бъде открит вторият фестивален ден от юбилейния фолклорен фестивал „Пее u танцува“ 2017. \r\n***\r\nОт 19.00 часа на амфитеатъра ще се проведе третото издание на Международния фестивал „Несебър-остров на изкуствата“, който се провежда под патронажа на кмета на общината Николай Димитров.\r\n***\r\nОт 09.00 часа в митрополитския храм „Св.вмчца Марина” Знеполският епископ Арсений, викарий на Пловдивския митрополит, ще отслужи архиерейска света Литургия за четвърта Неделя след Петдесетница. \r\n***\r\nОт 19.00 часа в \"Ресторанта на здравеопазването\" ще се проведе летен турнир по табла. \r\n***\r\nОт 19.00 часа ще бъде открит празника на село Бостина.\r\n***  \r\nОт 17.30 часа във мраморното фоайе на Регионален исторически музей ще бъде експонирана изложбата „Каракачаните – черните хора с бели души”.\r\n***\r\nОт 10.00 часа  на площад „Олимпийски“  в Чепеларе продължава конкурсът за Шлагерна и стара градска песен.", "date": "2017.07.01", "title": "Предстоящи събития в страната за 2 юли (Агенция „Фокус“)"}
{"url": "http://www.focus-news.net/news/2017/07/01/2410909/yanka-takeva-be-preizbrana-za-predsedatel-na-sindikata-na-balgarskite-uchiteli-sbu.html", "text": "Д.ик.н. Янка Такева бе преизбрана за председател на Синдиката на българските учители (СБУ). За нея гласуваха 312 от делегатите на VІI-ия конгрес на СБУ. Това съобщиха от КНСБ. „Благодаря ви за голямото доверие. Ще продължавам да работя всеотдайно, за да мога да оправдая Вашето доверие. И се моля Господ да ми даде здраве, за да мога да изпълня обещанията си. Обещанията, които дадох пред вас. Има обаче едно обещание, което трябва непременно да се случи. Това е издигането на авторитета на българските учители. СБУ е най-големият синдикат в България с около 72 000 членове. Надявам се в скоро време да достигнем 100 000”. Това бяха първите думи на Янка Такева след преизбирането ѝ.\r\nЗа заместник-председател на СБУ бе преизбран Красимир Попов, а за председател на Централната контролно-ревизионна комисия - Диана Иванова.\r\nЯнка Такева е председател на Синдиката на българските учители от 1994 г. От 1995 г. досега е председател на Националната комисия за работа с жените, младежите, децата и семейството към КНСБ. Член на Националния съвет за закрила на детето към Държавната агенция за закрила на детето.", "date": "2017.07.01", "title": "Янка Такева бе преизбрана за председател на Синдиката на българските учители (СБУ)"}
{"url": "http://www.focus-news.net/news/2017/07/01/2410901/nimh-nay-toplo-dnes-e-bilo-v-ruse-44-gradusa-v-pochti-tsyalata-strana-sa-otcheteni-rekordni-za-tazi-data-temperaturi.html", "text": "Най-топло днес е било в Русе, където са измерени 44 градуса. Това съобщиха за Агенция \"Фокус\" от Националния институт по метеорология и хидрология (НИМХ) при БАН. 43 градуса са измерени в Сандански, 42 градуса в Лом. В Кнежа, Ловеч, Пловдив и Свищов са отчетени 41 градуса. Температурата в Хасково, Карнобат, Плевен е достигнала 40 градуса. В почти всички станции в страната са отчетени рекордни за тази дата температури. Изключение правят Оряхово, Шабла, Калиакра, Варна и Бургас. Все още не е достигнат месечният максимум от 45 градуса.", "date": "2017.07.01", "title": "НИМХ: Най-топло днес е било в Русе - 44 градуса, в почти цялата страна са отчетени рекордни за тази дата температури"}
{"url": "http://www.focus-news.net/news/2017/07/01/2410910/vitseprezidentat-iliyana-yotova-ot-gledna-tochka-na-uchenite-nyama-kak-balgariya-da-priznae-makedonskiya-ezik.html", "text": "От гледна точка на учените няма как България да признае македонския език, това е смешно. Това каза вицепрезидентът Илияна Йотова в предаването „Брюксел 1“ по телевизия „Bulgaria on Air“ във връзка с отношенията между България и Македония.  \"Не може да се пренебрегват научни стойности и лингвистични анализи. Казвам го от гледна точка на учените, а не от гледна точка на политиците“, подчерта тя. Според нея там отношенията трябва да са в посока на това какво е бъдещето на Западните Балкани, ще бъдем ли център в Европа, ще имат ли лоби Западните Балкани в общоевропейските отношения. „Това е разговорът, нека другото да го оставим на учените“, каза още вицепрезидентът. По думите ѝ, ако говорим на ниво държавни отношения, посещението на македонския премиер Зоран Заев и очакваното подписване на договор за добросъседство е една много сериозна крачка напред. „Това е буквално отпушване на тези отношения. Знаете, че в Македония се посягаше на български паметници. Всичко това е било поставено нееднократно и в Европейския парламент. За българска дейност през годините хората са били хвърляни в затворите. Всичко това е част от една тежест, която стои във въздуха между двете държави. С изразената воля и желание на 2 август да бъде подписан Договор за добросъседство – нещо, което се чакаше много години, за да има правната основа за добрите отношения между двете страни, струва ми се, че наистина ще потръгнат и занапред“, посочи тя. По думите ѝ Македония е заявила твърдото си желание да бъде част от системата на НАТО, да бъде член на ЕС. „Според мен това правителство определено има воля в тази посока. Притеснявам се и за позицията на Гърция по отношение на името как ще бъде разрешен този въпрос. Процесът няма да бъде в никакъв случай кратък. Всяка държава има своите национални позиции\", коментира вицепрезидентът.", "date": "2017.07.01", "title": "Вицепрезидентът Илияна Йотова: От гледна точка на учените няма как България да признае македонския език"}
{"url": "http://www.focus-news.net/news/2017/07/01/2410912/ekaterina-portokalska-inspektsiya-po-truda-blagoevgrad-prez-may-sa-vlezli-v-sila-imushtestveni-sanktsii-i-globi-na-narushiteli-za-obshto-16-400-leva.html", "text": "През май са влезли в сила 17 наказателни постановления, с които са наложени имуществени санкции и глоби на нарушителите в общ размер 16 400 лева. Това каза пред Радио „Фокус“-Пирин Екатерина Портокалска, старши юрисконсулт в Дирекция „Инспекция по труда“-Благоевград. Тя отбеляза, че през същия месец са съставени и 35 акта за установяване на административни нарушения. \r\nПо думите й от тях 25 са за нарушения на нормите в Кодекса на труда, а 15 са за работници и служители без сключени писмени договори. Портокалска допълни, че през май Инспекция по труда-Благоевград е извършила 16 проверки относно осигуряване на здравословни и безопаснни условия при извършване на строително-монтажни работи, включително и на обекти, на които се изпълняват дейности по саниране по Националната програма за енергийна ефективност на многофамилни жилищни сгради. \r\n„Констатирани са 88 нарушения на трудовото законодателство. За отстраняването им са предприети принудителни административни мерки. Съставени са 2 акта за административни нарушения. Най-честото нарушение, коетп се констатира на обектите, на които се извършват дейности по санирането, е неизползването на лични предпазни средства от работещите и липса на огради на обектите“, каза още тя.\r\nНатали СТЕФАНОВА", "date": "2017.07.01", "title": "Екатерина Портокалска, Инспекция по труда-Благоевград: През май са влезли в сила имуществени санкции и глоби на нарушители за общо 16 400 лева"}
{"url": "http://www.focus-news.net/news/2017/07/01/2410913/intenziven-trafik-i-tapi-po-patishtata-v-parviya-den-na-yuli-obzor.html", "text": "Интензивен трафик и тапи по пътищата белязаха първия ден на юли, когато стотици българи се отправиха на почивка. Изключително интензивно бе движението в посока Гърция. ГКПП „Кулата – Промахон“ работи при максимален капацитет, за да поеме трафика от леки автомобили и автобуси. Поради многобройния поток от леки автомобили те се обработваха на три трасета, а автобусите и товарните автомобили на по едно трасе. На изход граничните проверки се извършваха от максимален брой служители - 8 (в това число и началник смяна) при налични четири работни станции и се пропускаха средно около 10 автомобила в минута. Периодично трасетата от леки автомобили се задръстваше заради задължителната обработка на документите на граждани на трети страни (основно Сърбия, Молдова и Украйна) , които съставляваха немалка част от пътникопотока.  От ГД „Гранична полиция“ препоръчаха на шофьорите да ползват и алтернативния граничен пункт с Гърция през ГКПП „Илинден – Ексохи“. За периода 12.00 – 21.00 часа бе ограничено движението на тежкотоварни автомобили над 7.5 тона на територията на граничните ни пунктове с Румъния за защита на асфалтирания път, върху който заради високите температури по време на деня, стават големи необратими деформации със загуба на стабилност върху пътната настилка. Заради това се образуваха колони от тежкотоварни автомобили с дължина около 10 км по главен път Е-79 в посока граничен пункт \"Дунав мост 2\".\r\nТапа от автомобили се образува на автомагистрала „Хемус“ в района на тунела „Витиня“ в посока София заради аварирал тежкотоварен автомобил. В района са образува огромно задръстване и километрична опашка в най-горещите часове на деня. Около час по-късно движението беше нормализирано.\r\nТрима души пострадаха при катастрофа на автомагистрала „Струма”, преди тунел „Кочериново”. Спрял лек автомобил с гръцка регистрация в аварийната лента е бил блъснат от друга кола. Гръцкият гражданин, както и водачката на другия автомобил и пътуващото с нея непълнолетно дете са транспортирани за извършване на медицински прегледи към болницата в Благоевград. Движението по автомагистралата, в района на инцидента, се регулира от служители на „Пътна полиция”.", "date": "2017.07.01", "title": "Интензивен трафик и тапи по пътищата в първия ден на юли (ОБЗОР)"}
{"url": "http://www.focus-news.net/news/2017/07/01/2410904/tssmp-vidin-trima-dushi-sa-pripadnali-zaradi-visokite-temperaturi.html", "text": "Трима души са припаднали през деня във Видин заради високите температури, съобщи дежурният лекар в Центъра за спешна медицинска помощ, предаде репортер на Радио \"Фокус\" - Видин. В предишните дни също е имало повиквания за припаднали хора. Случаите, на които днес са се отзовали екипите на ЦСМП-Видин се отнасят за хора с високо кръвно налягане и хора с бъбречни кризи. Във филиалите на ЦСМП-Видин в Кула и Димово няма случаи на хора, пострадали от високите температури.\r\nДежурният лекар в ЦСМП-Монтана заяви, че повикванията през дена са били свързани с хора, имащи хронични заболявания, няма пострадали от високите температури. \r\nАнна ЛОЗАНОВА", "date": "2017.07.01", "title": "ЦСМП-Видин: Трима души са припаднали заради високите температури"}
{"url": "http://www.focus-news.net/news/2017/07/01/2410905/alsat-m-makedoniya-nakazatelniyat-sad-shte-vzeme-reshenie-otnosno-iskaneto-za-zadarzhane-na-nikola-gruevski-nay-rano-utre.html", "text": "Наказателният съд на Македония най-рано утре ще може да вземе решение относно искането за арест на лидера на ВМРО-ДПМНЕ Никола Груевски и бившия началник на разузнавателните служби Сашо Миялков, предава „Алсат М“. \r\nСпециализираната прокуратура е представила нови доказателства по делата „Титаник“, „Крепост“ и „Таргет“ вчера 20 минути преди 22 ч. Процедурата предвижда Наказателният съд, съставен от трима съдии, да реши дали да приеме или отхвърли мерките за задържане.  Мария Динкова", "date": "2017.07.01", "title": "„Алсат М“ (Македония): Наказателният съд ще вземе решение относно искането за задържане на Никола Груевски най-рано утре"}
{"url": "http://www.focus-news.net/news/2017/07/01/2410914/nimh-utre-temperaturite-shte-se-ponizhat-privecher-i-v-noshtta-sreshtu-ponedelnik-v-severozapadna-balgariya-shte-ima-intenzivni-valezhi-s-gramotevitsi-i-gradushka.html", "text": "През нощта ще бъде предимно ясно, а утре през по-голямата част от деня ще е предимно слънчево. Това съобщи за Агенция „Фокус“ Мартин Славчев, дежурен синоптик в Националния институт по метеорология и хидрология (НИМХ) към Българската академия на науките (БАН). Температурите ще се понижат и максималните ще са предимно между 32° и 37°. В западната половина от страната ще духа запад-северозападен вятър, а след пладне в източната ще е се ориентира от изток – умерен до силен. Привечер и през нощта срещу понеделник в Северозападна България ще се развива мощна купесто-дъждовна облачност и на много места там ще има гръмотевични бури, интензивни валежи и градушка. В отделни райони от Северозападна България валежите ще са значителни.\r\nНад Черноморието ще бъде предимно слънчево. Ще духа слаб-до умерен източен вятър. Максималните температури ще са 25-28°. Вълнението на морето ще е 2-3 бала. Температурата на морската вода е 21-27°.\r\nВ планините ще бъде предимно слънчево. Привечер над масивите от западна България ще се развива купеста и купесто-дъждовна облачност и на места ще има валежи и гръмотевици. В западните райони от Стара планина валежите ще са интензивни, значителни по количество, ще има и градушка. Ще духа умерен източен вятър, по-високите и открити части вятърът ще е от югозапад – силен, до бурен. Максималната температура на височина 1200 метра ще е около 28°, на 2000 метра – около 22°.\r\nАтмосферното налягане ще се понижи и ще е по-ниско от средното за месеца.\r\nВ понеделник ще продължи да се развива мощна купесто-дъждовна облачност, ще има интензивни локални превалявания, гръмотевични бури, на места - и градушки. Хладният въздух ще обхване и източните райони, температурите ще се понижат и максималните ще са от 22°-23° на места в Западна България, до около 30° в югоизточната част от страната. Във вторник все още ще има валежи, но на по-малко места и по-слаби. Вятърът ще е умерен, от северозапад. В сряда времето ще е предимно слънчево, с развитие на купеста облачност след обяд, но вероятността за валежи е малка. Ще започне бавно затопляне.", "date": "2017.07.01", "title": "НИМХ: Утре температурите ще се понижат, привечер и в нощта срещу понеделник в Северозападна България ще има интензивни валежи с гръмотевици и градушка"}
{"url": "http://www.focus-news.net/news/2017/07/01/2410915/pleven-otkriha-tyaloto-na-vtoroto-dete-udavilo-se-v-reka-iskar-kray-selo-stavertsi.html", "text": "Откриха тялото на детето, което се удави в река Искър край плевенското село Ставерци, предаде Нова телевизия. 14-годишното момиче, заедно с негова 13-годишна приятелка, намериха смъртта си в дълбоката вода преди няколко дни по време на разходка, на която тръгнали с още две момичета от селото. Две от децата бяха спасени от две ромски момчета, които били наблизо, а другите две изчезнали във водата. Тялото на 13-годишното момиче беше намерено още същия ден от бащата на спасените деца.\r\nЗа другото обаче издирвателната акция, в която се включиха професионални водолази и доброволци от селото, продължи близо три денонощия на десетки километри по поречието през още две населени места. Днес тялото на детето е извадено на 2 км от мястото, на което се е удавило.", "date": "2017.07.01", "title": "Плевен: Откриха тялото на второто дете, удавило се в река Искър край село Ставерци"}
{"url": "http://www.focus-news.net/news/2017/07/01/2410916/kyustendil-trima-dushi-sa-transportirana-do-bolnitsata-v-blagoevgrad-sled-katastrofa-na-avtomagistrala-struma.html", "text": "Трима души са транспортирана до болницата в Благоевград, след катастрофа на автомагистрала „Струма”. Това съобщиха за Радио „Фокус” – Кюстендил от ОДМВР – Кюстендил. Инцидентът е станал преди тунел „Кочериново”. Спрял лек автомобил с гръцка регистрация в аварийната лента е бил блъснат от друга кола. Гръцкият гражданин, както и водачката на другия автомобил и пътуващото с нея непълнолетно дете са транспортирани за извършване на медицински прегледи към болницата в Благоевград. Движението по автомагистралата, в района на инцидента, се регулира от служители на „Пътна полиция”.\r\nВенцеслав ИЛЧЕВ", "date": "2017.07.01", "title": "Кюстендил: Трима души са транспортирана до болницата в Благоевград след катастрофа на автомагистрала „Струма”"}
{"url": "http://www.focus-news.net/news/2017/07/01/2410917/afp-petima-dushi-sa-zaginali-zaradi-visokite-temperaturi-v-balgarskata-stolitsa.html", "text": "В събота петима души са починали заради високите температури в българската столица, където се очакваше термометрите да покажат 44 градуса по Целзий, предава AFP. \r\nДо обед около 200 души са получили спешна медицинска помощ. \r\nГражданите бяха посъветвани да не излизат навън през деня и да не търсят спешна помощ освен в случай на необходимост, за да могат линейките да стигнат  до онези, чието състояние наистина е сериозно. \r\nОт години София не разполага с достатъчно линейки, като едва 25 превозни средства обслужват населението на столицата, което е около два милиона. \r\nЗа първи път това лято червен код за екстремно високи температури беше обявен в събота в 17 региона на страната.  Мария Динкова", "date": "2017.07.01", "title": "AFP: Петима души са загинали заради високите температури в българската столица"}
{"url": "http://www.focus-news.net/news/2017/07/01/2410911/ekathimerini-v-gartsiya-25-godishen-balgarski-grazhdanin-e-arestuvan-zaradi-uchastie-v-telefonni-izmami.html", "text": "В събота 25-годишен български гражданин е бил арестуван на остров Родос заради участие в телефонни измами на възрастни граждани, пише гръцкият вестник  Ekathimerini. Полицията съобщи, че в случая за замесени поне още трима заподозрени, които засега са на свобода. \r\nСпоред разследването заподозрените са се обаждали по телефона на възрасни граждани, живеещи в различни части на острова, и са се представяли за приятели на техни близки. Те обикновено са казвали на жертвите си, че техните роднини са в ареста, защото са причинили пътнотранспортно произшествие и че се нуждаят от пари, за да не бъдат изпратени в затвора. \r\nПарите са били събирани от един от заподозрените, който се е представял за полицейски или съдебен служител. Органите на реда уточниха, че заподозрените са се обадили на 22 възрасни граждани и са успели да измамят четирима от тях.  Мария Динкова", "date": "2017.07.01", "title": "Ekathimerini: В Гърция 25-годишен български гражданин е арестуван заради участие в телефонни измами"}
{"url": "http://www.focus-news.net/news/2017/07/01/2410908/redzhep-tayip-erdogan-turtsiya-nyama-da-pozvoli-opitat-za-prevrat-ot-15-yuli-da-bade-zabraven.html", "text": "Турция няма да позволи опитът за преврат от 15 юли миналата година, организиран от „Фето“, да бъде забравен, заяви в събота турският президент Реджеп Тайип Ердоган, пише вестник Daily Sabah. Турция в момента се подготвя да почете паметта на стотиците загинали в името на демокрацията. \r\n„Ние никога няма да позволим 15 юли да бъде забравен или това предателство да бъде скрито“, подчерта Ердоган по време на среща на управляващата Партия на справедливостта и развитието. \r\nПрезидентът също така посочи, че партията ще се опита да обнови местните си организации като замени „изморените“ членове с по-динамични, продуктивни и ентусиазирани. Той допълни, че този ход е необходим за засилването на партията преди изборите през 2019г.   Мария Динкова", "date": "2017.07.01", "title": "Реджеп Тайип Ердоган: Турция няма да позволи опитът за преврат от 15 юли да бъде забравен"}
{"url": "http://www.focus-news.net/news/2017/07/01/2410918/sport-yuichi-sugita-specheli-finala-na-tenis-turnira-v-antaliya.html", "text": "Японецът Юичи Сугита спечели тенис турнира в Анталия, надделявайки над французина Адриан Манарино с 6:1, 7:6. Това е първата титла за Сугита от състезание на  Асоциацията на професионалните тенисисти. Благодарение на тази победа през следващата седмица 28-годишният японец ще се изкачи от 64-то място на 53-то.", "date": "2017.07.01", "title": "Спорт: Юичи Сугита спечели финала на тенис турнира в Анталия"}
{"url": "http://www.focus-news.net/news/2017/07/01/2410919/pazardzhik-istoricheskiyat-muzey-v-panagyurishte-poluchi-darenie-ot-balgarski-moneti.html", "text": "Исторически музей-Панагюрище получи поредното си дарение, съобщиха от музея. Петър Георгиев Терзиев, който е бил зам.-председател на нумизматичното дружество в Панагюрище, е дарил на музея 25 монети с различна номинална стойност. Две от тях са юбилейни – „100 години Априлско въстание”, 1976 г., и „250 години от рождението на Софроний Врачански”, емисия 1989 г. Останалите монети са с номинал 1 лв., 2 лв., 5 лв., 10 лв., 20 лв., 50 лв. и 100 лв., емисии за периода от 1912 г. до 1943 г. В знак на благодарност директорът на музея доц. д-р Атанас Шопов е връчил на Петър Терзиев Свидетелство за дарение, допълниха от институцията.", "date": "2017.07.01", "title": "Пазарджик: Историческият музей в Панагюрище получи дарение от български монети"}
{"url": "http://www.focus-news.net/news/2017/07/01/2410921/veliko-tarnovo-blizo-600-sa-panelnite-sgradi-v-oblastta-nad-17-300-sa-zhilishtata-v-tyah.html", "text": "591 са панелните сгради в област Велико Търново. Това съобщиха за Радио „Фокус“ – Велико Търново от Териториално статистическо бюро – Север, Отдел „Статистически изследвания” – Велико Търново”. От там уточняват, че жилищата в тях са 17 336. Стоманобетонните постройки са 3 273, с 16 712 жилища, тухлените – 70 405, с 96 280 жилища, а 15 150 са жилищата в 15 002 сгради с друга конструкция. \r\nВ градовете 20.2% от жилищата се намират в панелни постройки, 18.1% са в стоманобетонни, 57.8% – в тухлени и 3.9% – в други. Същевременно в селата 78.1% от жилищата са в тухлени сгради, 19.6% - в други и само 2.3% - в панелни или стоманобетонни постройки.\r\nПо данни на Националния статистически институт към 31 декември 2016 г. жилищният фонд в област Велико Търново се състои от 89 271 жилищни сгради, или с 0.1% повече, в сравнение с 2015 година. Жилищата са 145 478, като 58.7% от тях се намират в градовете, а 41.3% – в селата. Преобладаващата част от жилищата в областта (96.0%) са собственост на физически лица.\r\nНадежда КРЪСТЕВА", "date": "2017.07.01", "title": "Велико Търново: Близо 600 са панелните сгради в областта, над 17 300 са жилищата в тях"}
{"url": "http://www.focus-news.net/news/2017/07/01/2410923/the-asahi-shimbun-yaponiya-i-es-barzat-da-priklyuchat-targovskoto-sporazumenie-pomezhdu-si-predi-sreshtata-na-g-20.html", "text": "В петък Япония и Европейският съюз бързаха да финализират споразумението за облекчаване на търговските бариери между своите големи икономики с надеждата да разполагат със същността на сделката преди срещата на Г-20 следващата седмица в Германия, пише вестник The Asahi Shimbun. \r\nЕврокомисарят по търговията Сесилия Малмстрьом и еврокомисарят по земеделието и развитието на селските райони Фил Хоган се срещнаха с високопоставени японски служители след пристигането си в Токио. \r\n„Ние трябва да обмислим съответните чувствителни въпроси и да положим най-сериозни усилия от гледна точка на националните интереси“, коментира японският външен министър Фумио Кишида. \r\nСпоред местни медии  едно от основните разногласия между двете страни е митото от 40%, налагано от Япония за вноса на кашкавал. \r\nЗаедно 28-те държави от ЕС и Япония формират пазар от около 640 млн. души и отговарят за около една трета от глобалната икономическа дейност. Япония е вторият най-голям търговски партньор на блока след Китай. \r\nЕвропейските и японските лидери отново изразиха ангажимента си да премахнат търговските бариери и споделиха притеснението си във връзка с подхода на американския президент Доналд Тръмп към търговията: „САЩ на първо място“.    Мария Динкова", "date": "2017.07.01", "title": "The Asahi Shimbun: Япония и ЕС бързат да приключат търговското споразумение помежду си преди срещата на Г-20"}
{"url": "http://www.focus-news.net/news/2017/07/01/2410940/plovdiv-nad-40-sluchai-na-chrevni-infektsii-sa-registrirani-v-oblastta-prez-poslednata-sedmitsa.html", "text": "41 случаи на ентероколит са регистрирани в Пловдивска област през последната седмица. Това съобщи за Радио „Фокус“ – Пловдив дежурен епидемиолог в Регионална здравна инспекция-Пловдив. Заболелите са с двама по-малко в сравнение с предходния отчетен период. Най-много са случаите на ентероколит на територията на общините Карлово – 14, и Пловдив – 12. На територията на община Асеновград заболелите са двама, а в община Раковски – четирима души. В община Първомай случаите на чревни инфекции са 3, а на територията на община Марица – само един. Двама заболели от ентероколит са констатирани и в град Кричим.\r\nПрез изминалата седмица в Пловдивска област са регистрирани и един случай на марсилска треска и осем - на скарлатина. Броят на заболелите от варицела е 23, с трима по-малко в сравнение с предходния отчетен период. Помощ са потърсили и седем души, ухапани от кърлежи.\r\nТони МИХАЙЛОВ", "date": "2017.07.01", "title": "Пловдив: Над 40 случаи на чревни инфекции са регистрирани в областта през последната седмица"}
{"url": "http://www.focus-news.net/news/2017/07/01/2410924/narodniyat-predstavitel-ot-gerb-plamen-nunev-s-promenite-v-zakona-sa-osigureni-sredstva-za-uniformeno-obleklo-na-sluzhitelite-na-mvr.html", "text": "На първо четене вчера бяха приети промени в Закона за МВР, свързани с униформеното облекло на служителите. Промените бяха подкрепени от всички парламентарни групи и приети с 171 гласа „За“. На държавните служители от МВР, които към момента на влизане в сила на закона са имали право да получат униформено облекло и за които такова не е осигурено, се изплаща левовата му равностойност в размер на лимита за съответната година, пропорционално на отработените месеци на длъжност за държавен служител, носещ униформа през календарната година, като се приспадат усвоените лимити за всяка година, каза по време на работна среща с Младежи ГЕРБ от Област Русе народният представител и областен координатор на ГЕРБ-Русе Пламен Нунев. Това съобщиха от пресцентъра на ПП ГЕРБ.\r\n\"Левовата равностойност няма да се изплаща, когато може да бъде осигурено униформено облекло за съответната година. Средствата за изплащане на сумите се осигуряват по бюджета на МВР за 2017 година за сметка на централния бюджет\", посочи още Пламен Нунев.\r\n\"През 2013 и 2014 година, по време на правителството на Орешарски, не се проведе нито една поръчка за изработка на униформено облекло. Всички искаме да виждаме на улицата полицаи, които да вдъхват сигурност и в добър външен вид. Например, полицаите по морето вече са добре екипирани и с велосипеди\", подчерта Пламен Нунев, който е заместник-председател на парламентарната Комисия по вътрешна сигурност и обществен ред.\r\nДепутатът очерта основните акценти и приоритети в работата на МВР. Сред тях са превенцията по противодействие на престъпността – битова и тежка, борбата срещу корупцията, безопасността на движението, мерки срещу нелегалната миграция и противодействие на тероризма. По думите му в България в момента се прави много за МВР в контекста на очакваното европредседателство.\r\n\"Постепенно всички проблеми в МВР ще бъдат решени\", обобщи Пламен Нунев в присъствието на председателя на Младежи ГЕРБ Георг Георгиев, членовете на НИС на МГЕРБ Галя Василева и Станислава Стоянова, Полина Цветкова и Зорница Петрова.", "date": "2017.07.01", "title": "Народният представител от ГЕРБ Пламен Нунев: С промените в закона са осигурени средства за униформено облекло на служителите на МВР"}
{"url": "http://www.focus-news.net/news/2017/07/01/2410906/d-r-ivan-tsvetkov-stolichen-zoopark-v-nay-goreshtite-dni-na-lyatoto-ne-se-radvame-na-osobeno-golyama-poseshtaemost.html", "text": "В най-горещите летни месеци, юли и август, които са и отпускарските месеци, не се радваме на особено висока посещаемост, защото е много горещо. Това каза в интервю за Агенция „Фокус“ д-р Иван Цветков, ветеринарен лекар и отговорник сектор „Тревопасни и примати“ в Зоологическа градина – София. „Имаме кътчета за отмора, детски кътчета, където децата могат да играят с катерушки, пързалки, люлки и т.н. Но тогава се усеща отлив. Макар и неосезаемо, но все пак си личи“, посочи д-р Цветков. Според него от скоро зоопаркът се радва на нови просторни външни заграждения на големите котки. „Имам предвид тези на пумите, на ягуарите, на персийските леопарди, на тигрите и т.н., които според мен са изградени по съвременен европейски образец с електропастир, с много зеленина, с външни басейни в самите клетки, с двойна и тройна защита за персонала, който ги обслужва. Доста добре са направени. Заедно с това има и доста места, които са остъклени, което дава възможност на посетителите да видят много по-добре, например тигъра,  не през мрежа, а през стъкло, на една ръка разстояние“, съобщи той. \r\nСтефан ПЕТРОВ", "date": "2017.07.01", "title": "Д-р Иван Цветков, Столичен зоопарк: В най-горещите дни на лятото не се радваме на особено голяма посещаемост"}
{"url": "http://www.focus-news.net/news/2017/07/01/2410920/the-hill-obshto-25-dushi-sa-postradali-pri-strelba-v-noshten-klub-v-arkanzas.html", "text": "В събота полицията заяви, че повече от 20 души са били ранени при престрелка в нощен клуб в американския щат Арканзас, пише вестник The Hill. \r\nПоне 25 души са пострадали при инцидента, а други трима са получили наранявания, които не са свързани с престрелката, съобщиха органите на реда в социалната мрежа „Туитър“. \r\nОт полицията уточниха, че според тях инцидентът не е свързан с тероризъм, а изглежда, че става дума за избухнал „спор по време на концерт“.  Мария Динкова", "date": "2017.07.01", "title": "The Hill: Общо 25 души са пострадали при стрелба в нощен клуб в Арканзас"}
{"url": "http://www.focus-news.net/news/2017/07/01/2410922/nimh-v-obshto-21-oblasti-ot-stranata-e-v-sila-zhalt-kod-za-visoki-temperaturi-i-za-gramotevichni-buri-i-gradushka-na-2-yuli-2017-g.html", "text": "В общо 21 области от страната е в сила жълт код за високи температури и за гръмотевични бури и градушка на 2 юли. Това сочи справка на официалния сайт на Националния институт по метеорология и хидрология (НИМХ) при БАН. Областите, за които е в сила предупреждението за гръмотевични бури, интензивни валежи и градушка са: Видин, Монтана, Враца, София-област, Ловеч и Плевен. За последните две области важи и предупреждението за високи температури. Освен за Ловеч и Плевен, то е в сила и за: Габрово, Велико Търново, Русе, Търговище, Разград, Силистра, Стара Загора, Сливен, Пловдив, Пазарджик, Благоевград, Смолян, Кърджали, Хасково и Ямбол. Очаква се дневните температури да достигнат 35-38 градуса. \r\nОт НИМХ уточняват, че привечер и през нощта срещу понеделник в северните райони на областта ще се развива мощна купесто-дъждовна облачност. На много места ще има гръмотевични бури, интензивни валежи и градушка. Очакваните сумарни количества са 15-25 л/кв.м, на изолирани места - до 50 л/кв.м.", "date": "2017.07.01", "title": "НИМХ: В общо 21 области от страната е в сила жълт код за високи температури и за гръмотевични бури и градушка на 2 юли 2017 г."}
{"url": "http://www.focus-news.net/news/2017/07/01/2410943/georgi-zlatev-obshtina-asenovgrad-mladezhkata-initsiativnost-v-asenovgrad-tryabva-da-se-multiplitsira-v-ostanalite-obshtini-na-stranata-i-da-posluzhi-za-primer.html", "text": "Младежката борбеност, предприемчивост и инициативност в Асеновград трябва да се мултиплицират в останалите общини на страната и да послужат за пример. Това каза за Радио „Фокус“ – Пловдив Георги Златев, главен експерт „Младежки дейности и спорт“ в )бщина Асеновград по повод дейността на Младежкия общински съвет. По думите му трябва да се дава възможност на все повече младежи да реализират своите цели. \r\n„Членовете на Младежкия общински съвет ще се отпуснат и след време ще могат да представят и изпълнят още много инициативи. Трябва да се използват потенциала на Общинската администрация и възможностите за съдействие от страна на общините като цяло“, коментира Георги Златев. По думите му младежите са готови да работят за пълно осъществяване на целите, и сега имат тази възможност. „Всичко това е възможно благодарение на техните желания за борба и преследване на целите, заедно със съдействието на Общината на директорите на училища, тъй като много от участниците в Младежкия общински съвет са ученици. Директорите и учителите са съпричастни към дейността на съвета. Тяхната подкрепа е важна, защото някои от учениците трябва да бъдат освобождавани от занятия, за да участват в заседания или инициативи на Младежкия общински съвет“, обясни Златев.\r\nТой посочи, че Младежкия общински съвет в Асеновград е една съвсем нова организация, която тепърва ще се развива, ще представя свежи идеи и ще работи за развитието на младежката инициативност.\r\n„С дейността си Младежкият общински съвет в Асеновград доказа, че младите са силно подценявани“, заяви също Георги Златев. По думите му Младежкият общински съвет е нова организация, възникнала и оформила се като идея по повод честването на Деня на българската община след отправена покана към средните училища и младежките представители на политическите партии, представени в местния парламент. \r\n„Приеха се правила, утвърдени от кмета на Асеновград. В Младежкия общински съвет могат да участват по 5 представители от средните училища и по двама от политическите партии, представени в местния парламент. Избра се председател, които е с мандат една година, на ротационен принцип, като е важно да се отбележи, че трябва да е представител на средно училище. Не може председателят да е политически представител. Прие се и годишен план, утвърден от Общинския съвет в Асеновград. Започнахме да се събираме всяка първа сряда на месеца и да изпълняваме това, което е предначертано в плана. Радостен съм, че децата, които в основата си бяха непознати едно за друго, защото са от различни училища, свикнаха бързо, запознаха се и започнаха да обменят идеи помежду си“, разказа Георги Златев. \r\nТой посочи, че първата инициатива на Младежкия общински съвет е била свързана с организирането на благотворителен бал, чиято цел е събирането на средства за онкоболни жители на Асеновград. „Следващото голямо мероприятие беше на 22 април – Деня на Земята. Тогава младежите организираха почистване на парковете и градините в града. Включиха се много ученици, които съвестно изпълниха своите задачи. Младежкият общински съвет организира и спортни празници, във връзка с Празника на Асеновград през месец май. Проведе се и акция за съпричастност към болните от СПИН. Бяха раздадени информационни материали в двете големи училища – „Св. св. Кирил и Методий“ и „Св. Княз Борис I“, каза още Георги Златев. \r\nТой посочи, че през летния сезон активността на Младежкия общински съвет е сведена до минимум, но наесен ще започне с нови сили и осъществяването на още повече инициативи. „Младежкият общински съвет в Асеновград работи в тясно сътрудничество с Общината. Децата са изключително съвестни и изпълнителни. Настройката срещу младите, че се вълнуват единствено от своите компютри, е оборена“, отбеляза Златев.\r\nТони МИХАЙЛОВ", "date": "2017.07.01", "title": "Георги Златев, Община Асеновград: Младежката инициативност в Асеновград трябва да се мултиплицира в останалите общини на страната и да послужи за пример"}
{"url": "http://www.focus-news.net/news/2017/07/01/2410945/kyustendil-shest-paralelki-za-priem-sled-7-klas-sa-zakriti-v-oblastta-predi-nachaloto-na-vtoriya-etap-na-klasiraneto.html", "text": "Шест паралелки за прием след 7 клас са закрити преди началото на втория етап на класиране. Това съобщиха за Радио „Фокус” – Кюстендил от Регионално управление на образованието – Кюстендил. Закритите паралелки са: „Електрообзавеждане на производството“ в Професионална гимназия – Бобов дол; „Оперативно счетоводство“ в Професионална гимназия по облекло и стопанско управление – Дупница; „Горско и ловно стопанство“  и  „Автотранспортна техника“ в ПГСС „Св. Климент Охридски“- Кюстендил; „Организация на туризма и свободното време“ в ПГТ „Никола Й. Вапцаров“ – Кюстендил; „Икономика и мениджмънт“ в Средно училище „Христо Ботев“ – Сапарева баня. Закриването на паралелките е извършено след направен анализ на броя на учениците, определените места за държавен план-прием и спецификата на населеното място.\r\nВенцеслав ИЛЧЕВ", "date": "2017.07.01", "title": "Кюстендил: Шест паралелки за прием след 7 клас са закрити в областта преди началото на втория етап на класирането"}
{"url": "http://www.focus-news.net/news/2017/07/01/2410942/nimh-ekstremalen-indeks-za-pozharoopasnost-e-obyaven-v-12-oblasti-ot-stranata-na-2-yuli-2017-g.html", "text": "Екстремален индекс за пожароопасност е обявен в 12 области в страната за утре, сочи справка на сайта на Националния институт по метеорология и хидрология (НИМХ) при БАН. Степента на предупреждението важи за части от областите: Видин, Монтана, Враца, Плевен, Варна, Бургас, Ямбол, Сливен, Стара Загора, Хасково, Пловдив и Благоевград.\r\nПри този индекс са възможни бързо разпространяващи се много силни пожари с въвличане на дървесните корони. \r\nМного голям индекс за опасност от пожари има в части от цяла Северна България, както и в южната и югоизточната част на страната.\r\nТази степен на предупреждение означава, има риск за възникване на пожари в местности с гори и храсти. На хората се препоръчва да бъдат внимателни сред природата, да не палят огън на открито, нито да изхвърлят незагасени цигари.", "date": "2017.07.01", "title": "НИМХ: Екстремален индекс за пожароопасност е обявен в 12 области от страната на 2 юли  2017 г."}
{"url": "http://www.focus-news.net/news/2017/07/01/2410941/reuters-glavniyat-prokuror-na-braziliya-zayavi-che-ima-oshte-dokazatelstva-po-obvinenieto-v-koruptsiya-sreshtu-prezidenta-mishel-temer.html", "text": "Главният прокурор на Бразилия заяви, че има ясни индикации за корупционни и незаконни действия от страна на президента Мишел Темер, предава Reuters.\r\nГлавният прокурор Родриго Янот каза по време на конференция, че не бърза да представи нови доказателства по обвиненията в рекет и възпрепятстване на правосъдието, срещу Мишел Темер. Той добави, че иска да разследва всяко обвинение възможно най-обстойно.\r\n„Ако включа всичко, защитата ще каже, че съм дал всички доказателства без да им оставя възможност да представят защитата си“, каза Родриго Янот според, който обвинението има предостатъчно доказателства. Симеон Миланов", "date": "2017.07.01", "title": "Reuters: Главният прокурор на Бразилия заяви, че има още доказателства по обвинението в корупция срещу президента Мишел Темер"}
{"url": "http://www.focus-news.net/news/2017/07/01/2410946/veliko-tarnovo-150-vazstanovchitsi-shte-se-vklyuchat-festivala-nike-igrata-i-pobedata-koyto-shte-se-provede-na-12-avgust-v-antichniya-grad-nikopolis-ad-istrum.html", "text": "150 реанактори ще се включат във второто издание на фестивала „Нике – играта и победата“, който ще се проведе на 12 август в античния град Никополис ад Иструм край село Никюп. Това съобщи за Радио „Фокус“ – Велико Търново Йорданка Атанасова, кмет на село Никюп, община Велико Търново. Тя посочи, че тази година участие ще вземат и девет групи за антични възстановки, не само от България, но и от други държави. Ще гостуват две групи от Румъния – от градовете Констанца и Питещ. За първи път от град Будапеща в Унгария пристига групата Nova Roma с ръководител Атила Гонза, член на Унгарската академия на науките. За първи път участие ще вземе и група от Македония – от Центъра за научни изследвания и промоция на културата от град Скопие. Във фестивала ще се включи и Сдружение за антични реконструкции Mos Maiorum Ulpiae Serdicae от град София, което е съорганизатор на фестивала. \r\nСред българските участници са още Група за късноантични възстановки Dux Anticae от град Свищов; Cohors II Lucensium / „Втора Луцензийска кохорта”/ към НАР „Кабиле“ от град Ямбол, ръководена от директора на Ямболския музей – Стефан Бакърджиев; Ситалк – исторически реконструкции от град Пловдив; Сдружение „Наследството на номадските цивилизации“ от град Добрич. Във фестивалът ще се включат и свободни реконструктори и занаятчии от цяла България.\r\n„Събитията, които ще пресъздадат те на римския фест, са от периода на 378 година - по време на управлението на император Валент. Това е периодът  на римо-готските войни. Ще бъде пресъздадена битка около Никополис ад Иструм. Това е периодът, в който готите са вече на Балканския полуостров и разбиват императорските войски при Адрианопол“, допълни Йорданка Атанасова.", "date": "2017.07.01", "title": "Велико Търново: 150 възстановчици ще се включат фестивала „Нике – играта и победата“, който ще се проведе на 12 август в античния град Никополис ад Иструм"}
{"url": "http://www.focus-news.net/news/2017/07/01/2410950/sport-natsionalniyat-zhenski-otbor-po-futbol-na-angliya-pobedi-daniya.html", "text": "Английският отбор победи Дания в Копенхаген с 2:1.  Англичанките се запътват към Европейското първенство с четири победи от последните си шест игри. След победата си срещу Дания английският отбор отпътува за Валенсия, където ще тренира в продълъжение на седмица. Европейското първенство е на 13 юли. Първата игра на английския отбор ще е срещу Шотландия на 19 юли.", "date": "2017.07.01", "title": "Спорт: Националният женски отбор по футбол на Англия победи Дания"}
{"url": "http://www.focus-news.net/news/2017/07/01/2410949/plovdiv-na-2-yuli-se-otkriva-chetvartoto-balkansko-lyatno-uchilishte-za-religii-i-obshtestven-zhivot-v-grada.html", "text": "На 2 юли се открива четвъртото Балканско лятно училище за религии и обществен живот в Пловдив. Това съобщиха за Радио „Фокус“ – Пловдив организаторите и домакините на мащабното събитие от Пловдивски университет „Паисий Хилендарски“. Инициативата ще се проведе от 2 до 12 юли на територията на град Пловдив и родопското село Загражден. \r\n„Лятното училище е форум за опознаване на различията, за създаване на положителни нагласи към другостта и за практическо овладяване на стратегии за живот и съвместна дейност в културна среда на многообразие. В тази връзка участниците и организаторите са планирали срещи, дискусии, лекции и опознавателни пътувания, както в региона на Пловдив, така и в определени местности в Родопите. Дейностите на лятното училище включват и така наречената лаборатория за практически приложима толерантност и разбиране на различни политически идеи, морални вярвания и лоялност“, обясниха организаторите.\r\nТемата на тазгодишното издание е „Чужденци и съседи”. Сред основните лектори и докладчици от страна на организаторите са Адам Селигман, професор по религия в Бостънския университет и научен сътрудник в Института за култура, религия и международни отношения, Мария Шнитер, професор по науки за културата от Философско-историческия факултет на Пловдивски университет „Паисий Хилендарски, Мария Финангер – преподавателка, работеща с деца мигранти в Норвегия, както и някои от водещите специалисти по темите на училището от българските академични среди и от неправителствения сектор. За участниците са организирани прожекции на филми, посещения до църквите на различните християнски деноминации, джамиите и синагогата в Пловдив, храмове в Родопите, както и учебна екскурзия с цел теренно етнографско проучване до село Загражден, област Смолян.\r\nВ новото издание на Балканското лятно училище участват представители на Босна и Херцеговина, България, Германия, Зимбабве, Иран, Италия, Китай, Конго, Норвегия, САЩ, Турция и Япония.\r\nТони МИХАЙЛОВ", "date": "2017.07.01", "title": "Пловдив: На 2 юли се открива четвъртото Балканско лятно училище за религии и обществен живот в града"}
{"url": "http://www.focus-news.net/news/2017/07/01/2410953/tenis-karolina-pliskova-pobedi-karolina-vozhnyatski.html", "text": "Каролина Плискова от Чехия победи Каролина Вожняцки от Дания с 6:4, 6:4. Двете играха на първенството в Ийстбърн, Англия.  Чехкинята заема първо място в Ийстбърн.  Преди година Доминика Чибулкова от Словакия победи Плискова на финала на предварителното първенство за Уимбълдън. С днешната си победа Плискова спечели това, което не успя миналата година.", "date": "2017.07.01", "title": "Тенис: Каролина Плискова победи Каролина Вожняцки"}
{"url": "http://www.focus-news.net/news/2017/07/01/2410947/kyustendil-vazstanoveno-e-dvizhenieto-vav-vsichki-lenti-pri-km-82-na-avtomagistrala-struma-v-rayona-predi-tunel-kocherinovo.html", "text": "Възстановено е движението във всички ленти при км 82 на автомагистрала \"Струма\", в района преди тунел \"Кочериново\". Това съобщиха от пресцентъра на Агенция \"Пътна инфраструктура\".", "date": "2017.07.01", "title": "Кюстендил: Възстановено е движението във всички ленти при км 82 на автомагистрала \"Струма\", в района преди тунел \"Кочериново\""}
{"url": "http://www.focus-news.net/news/2017/07/01/2410900/d-r-angel-kunchev-broyat-na-horata-s-toplinni-udari-i-pregryavaniya-shte-raste.html", "text": "Броят на хората с топлинни удари и прегрявания ще расте поне до неделя. Това каза в интервю за Агенция „Фокус“ главният държавен здравен инспектор д-р Ангел Кунчев. „Колегите от Спешните центрове могат да дадат по-точна информация, но не, няма как да спадат. Броят на хората, които търсят помощ по повод на такива топлинни прегрявания и топлинни удари очевидно ще расте, поне до неделя. Дано тази прогноза за времето наистина се сбъдне и отидем към нормализация“, обясни д-р Кунчев. По думите му хората знаят опасностите и какво трябва да се прави, но невинаги знанието се претворява в практика. \r\n„Има и такива, при които няма как, поради служебни задължения, лични ангажименти, се налага да излизат. За тях важат тези правила, които вече посочих“, каза още д-р Ангел Кунчев. \r\nЛюба АЛЕКСИЕВА", "date": "2017.07.01", "title": "Д-р Ангел Кунчев: Броят на хората с топлинни удари и прегрявания ще расте"}
{"url": "http://www.focus-news.net/news/2017/07/01/2410948/afp-izrael-izprati-preduprezhdenie-do-siriya-sled-nov-intsident-v-golanskite-vazvisheniya.html", "text": "Израелските отбранителни сили (ИОС) изпратиха предупреждение до Сирия след нов инцидент в Голанските възвишения, предава AFP  .\r\nВ изявлението на израелските военни се казва, че два снаряда, които не са били идентифицирани, са паднали в северната част на Голанските възвишения.\r\nИ двата са резултат от „вътрешните сражения в Сирия“, заявиха израелските военни.\r\n„Израел ще държи сирийския режим отговорен за всяко нарушаване на границите му, и ще действа съобразно с това“, каза говорителят на армията бригаден-генерал Ронен Манелис.  Симеон Миланов", "date": "2017.07.01", "title": "AFP: Израел изпрати предупреждение до Сирия след нов инцидент в Голанските възвишения"}
{"url": "http://www.focus-news.net/news/2017/07/01/2410902/d-r-marina-ivanova-chetiri-lapi-do-golyama-stepen-agresiyata-v-obshtestvoto-se-vizhda-ot-nasilieto-kam-zhivotnite.html", "text": "Факт е, че до голяма степен агресията в обществото се отразява и се вижда от насилието към животните. Хората, когато са агресивни, нападат и нараняват тези, които са най-слабо защитени. Това каза в интервю за Агенция „Фокус“ директорът на фондация „Четири лапи“ д-р Марина Иванова. „За съжаление, насилието над животни съществува. До голяма степен през последните години все по-често ставаме свидетели на такива случаи. Може би защото и повече се говори на тази тема“, посочи д-р Иванова. Тя припомни, че през 2015 г. със заповед на министъра на вътрешните работи беше създадена т.нар. „зоополиция“, т.е. бяха определени по двама полицаи от всяка областна дирекция на МВР, които да се занимават и със случаите, свързани с насилие над животни. „Тук става въпрос за случаите, когато има трайно увреждане на животните или когато има настъпила смърт. Когато има нехуманно отношение, това са случаи, които се контролират от Българската агенция за безопасност на храните и по-специално от техните експерти по здравеопазване на животните“, каза тя. Според нея се къса връзката между двете институции и би било добре в бъдеще да има партньорство, за да могат двете институции да работят заедно, когато става въпрос за всеки един от случаите за насилие над животни. „Хубавото е, че има определени вече полицаи, които тепърва ще трябва да имат нужда от необходимото обучение как да разкриват тези случаи на насилие на животни, за което ние сме на разположение да съдействаме“, коментира директорът на „Четири лапи“. По думите ѝ има случаи на осъдени хора за насилие над животни, при които е настъпила смърт. „За съжаление, разкриваемостта на тези престъпления не е висока. Трябва като общество да се замислим, че агресията не трябва да се толерира в нито една от формите ѝ, за да не се стига до насилие както над животни, така и над хора. Защото практиката сочи, че хора, които са посягали на животни и които нараняват животни, след това много по-лесно започват да проявяват агресия и към хора“, допълни д-р Иванова.\r\nСтефан ПЕТРОВ", "date": "2017.07.01", "title": "Д-р Марина Иванова, „Четири лапи“: До голяма степен агресията в обществото се вижда от насилието към животните"}
{"url": "http://www.focus-news.net/news/2017/07/01/2410955/bbc-kanada-praznuva-natsionalniya-si-praznik.html", "text": "Празнуващи граждани, полицаи и протестиращи се събраха в столицата на Канада за празненство, което бе планирано с години, предава BBC.\r\nКанада празнува своята 150-та годишнина. Най-големи са празненствата на „Парламент хил“, в Отава, където организаторите очакват стотици хиляди граждани.\r\nМинистър-председателят Джъстин Трюдо изнесе реч, както на английски, така и на френски. В речта си премиерът не пропусна коренното индианско население на страната, което той нарече „жертва на подтисничество“. \r\nПремиерът Трюдо призова канадското общество да признае грешките на миналото. Симеон Миланов", "date": "2017.07.01", "title": "BBC: Канада празнува националния си празник"}
{"url": "http://www.focus-news.net/news/2017/07/01/2410952/the-jerusalem-post-deystviyata-na-palestinskiya-lider-mahmud-abas-mogat-da-dovedat-do-voyna-s-izrael.html", "text": "Президентът на Палестинската автономия Махмуд Абас тика „Хамас“ към война с Израел, предава The Jerusalem Post.\r\nТова заяви Суфиан Абу Зайда, който е близък приближен на лидера на „Фатах“ Мухамад Дахлан.\r\n„Ако натискът на Махмуд Абас срещу Газа продължи с израелско участие, Хамас не само няма да го приеме. Хамас може да реши, че няма друг избор освен конфронтация с Израел“, заяви Абу Зайда, който е бивш министър на затворническите и гражданските дела на Палестинската автономия.\r\nПрез последните два месеца президентът Абас предприе редица мерки, чиято цел бе да се окаже натиск на „Хамас“ да прекратят контрола си над Ивицата Газа. Симеон Миланов", "date": "2017.07.01", "title": "The Jerusalem Post: Действията на палестинския лидер Махмуд Абас могат да доведат до война с Израел"}
{"url": "http://www.focus-news.net/news/2017/07/01/2410956/reuters-papa-frantsisk-smeni-glavata-na-kongregatsiyata-za-doktrinata-na-vyarata.html", "text": "Папа Франциск смени един от най-високопоставените кардинали и теолози на Ватикана, предава Reuters.\r\nГерманецът кардинал Герхард Лудвиг Мюлер бе заменен от испанеца архиепископ Луис Франциско Ладария Ферер. Консервативният кардинал Мюлер, който бе глава на Конгрегацията  за доктрината на вярата, няма да получи втори мандат на позицията си. Източници от Ватикана твърдят, че новият председател на Конгрегацията за доктрината на вярата, който също като папата е член на йезуитския орден, е по-либерален във възгледите си, за разлика от кардинал Мюлер. Симеон Миланов", "date": "2017.07.01", "title": "Reuters: Папа Франциск смени главата на Конгрегацията за доктрината на вярата"}
{"url": "http://www.focus-news.net/news/2017/07/01/2410957/afp-v-srazheniya-s-ekstremisti-sa-zaginali-44-voynitsi-ot-libiyskata-natsionalna-armiyana-halifa-haftar.html", "text": "В сражения с екстремисти са загинали 44 войници от наричащата се „Либийска национална армия“ на Халифа Хафтар, предава AFP.\r\nВойниците са загинали в сражения при кварталите Ал Сабри и Сунг ал Хут в Бенгази, заяви Хани ал Ариби , говорител на Министерството на здравеопазването на властите, които контролират източните части на Либия.\r\nХалифа Хафтар, чиято „Либийска национална армия“ контролира източните части на страната, не признава базираното в Триполи „Правителство на националното съгласие“.\r\nСилите на Хафтар взеха по-голямата част от Бенгази, след като градът почти бе превзет от джихадисти през 2014 г.  Симеон Миланов", "date": "2017.07.01", "title": "AFP: В сражения с екстремисти са загинали 44 войници от „Либийската национална армия“на Халифа Хафтар"}
{"url": "http://www.focus-news.net/news/2017/07/01/2410954/reuters-siriyskite-buntovnitsi-obviniha-siriyskata-arabska-armiya-v-izpolzvane-na-hloren-gaz.html", "text": "Една от бунтовническите групи в Сирия обвини Сирийската арабска армия (САА) в използването на хлорен газ по време на сраженията, които се водят източно от Дамаск, предава Reuters .\r\nГрупата „Файлак ал Рахман“ заяви, че повече от 30 души са пострадали в резултат на атака с хлорен газ в Айн Тарма, която се намира в източната част на областта Гута, която сирийските военни се опитват да вземат от бунтовническите сили.\r\n„Армията не е използвала никакво химическо оръжие в миналото, и няма да използва и в бъдеще“, заявиха от САА. Симеон Миланов", "date": "2017.07.01", "title": "Reuters: Сирийските бунтовници обвиниха Сирийската арабска армия в използване на хлорен газ"}
{"url": "http://www.focus-news.net/news/2017/07/01/2410944/tv-21-makedoniya-opozitsionno-nastroeni-predstaviteli-na-vmro-dpmne-podkrepyat-deystviyata-na-spetsializiranata-prokuratura.html", "text": "Според ВМРО-ДПМНЕ Специализираната прокуратура не е независима институция, предава македонският телевизионен канал „ТВ 21“.\r\nСпоред  тях Специализираната прокуратура прилага натиск над съдиите.\r\nНо има членове на партията, които смятат, че трябва да се даде време на екипа на прокурор Катица Янева, за да разкрие истината. Тази част от представителите на ВМРО-ДПМНЕ считат, че Специализираната прокуратура трябва да се бори с престъпността в държавата, без значение от това кой е на власт, и кой в опозиция. \r\nИнициаторите за реформи във ВМРО-ДПМНЕ твърдят, че Специализираната прокуратура се е формирала като консенсус на всички партии, и трябва тази институция да стои далече от всякакво политическо влияние. Симеон Миланов", "date": "2017.07.01", "title": "ТВ 21 (Македония): Опозиционно настроени представители на ВМРО-ДПМНЕ подкрепят действията на Специализираната прокуратура"}
{"url": "http://www.focus-news.net/news/2017/07/01/2410951/the-independent-desetki-hilyadi-izlyazoha-na-protest-sreshtu-pravitelstvoto-na-tereza-mey.html", "text": "Десетки хиляди излязоха на протест срещу консервативното правителство на Тереза Мей, предава The Independent .\r\nПротестът протече под наслов „Нито един ден повече“.\r\nПочти 100 хиляди души присъстваха на митинга, според организационния орган наречен „Народното събрание“.  Протестиращите слушаха речи от редица говорители, включително лидера на лявата Лейбъристка партия Джереми Корбин.\r\nПредседателят на лейбъристите Джереми Корбин и протестиращите критикуваха торите за политиката на финансова дисциплина. Симеон Миланов", "date": "2017.07.01", "title": "The Independent: Десетки хиляди излязоха на протест срещу правителството на Тереза Мей"}
